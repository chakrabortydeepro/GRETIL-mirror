<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>108 Buddhist stotras (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>108 Buddhist stotras</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_108-buddhist-stotras.xml">sa_108-buddhist-stotras.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Janardan Shastri Pandey: Bauddha stotra Samgrahah, Varanasi : Motilal Banarsidass,
            1994.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	  If anyone wishes to assert copyright over this file, please contact the GRETIL
         management at gretil(at)sub(dot)uni-goettingen(dot)de.
         	  The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/bst-108u.htm">bst-108u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	  Collection of 108 Buddhist stotras (listed below).
            	  <br />Based on the ed. by Janardan Shastri Pandey: Bauddha stotra Samgrahah,
            	  <br />Varanasi : Motilal Banarsidass, 1994
            	  <br />
            	  <br />Input by members of the Sanskrit Buddhist Canon Input Project.
            	  <br />Digital Sanskrit Buddhist Canon (www.uwest.edu/sanskritcanon),
            	  <br />Stotra section, nos. 1 - 108.
            	  <br />
            	  <br />The transliteration emulates the conventions of Nagari script.
            	  <br />Therefore, many word boundaries are not marked by blanks.
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Frontmatter</h2>
      
      
      <h3>List of stotras</h3>
      
      <ul class="dash">
         	
         <li>BuSto_1: Adhyardhaśataka</li>
         	
         <li>BuSto_2: Ādibuddhadvādaśakastotra</li>
         	
         <li>BuSto_3: Ākāśagarbhanāmāṣṭottaraśatastotra</li>
         	
         <li>BuSto_4: (Ārya)mañjuśrīnāmāṣṭottaraśatakastotra</li>
         	
         <li>BuSto_5: (Ārya)tārānamaskāraikaviṃśatistotra</li>
         	
         <li>BuSto_6: (Ārya)tārāsragdharāstotra</li>
         	
         <li>BuSto_7: (Ārya)tārāṣṭottaraśatanāmastotra</li>
         	
         <li>BuSto_8: (Ārya)tārāstuti</li>
         	
         <li>BuSto_9: Aṣṭamātṛkāstotra</li>
         	
         <li>BuSto_10: Avadhānastotra</li>
         	
         <li>BuSto_11: Avalokiteśvarahayagrīvadhāraṇī</li>
         	
         <li>BuSto_12: Avalokiteśvarāṣṭakastotra</li>
         	
         <li>BuSto_13: Avalokiteśvarastava</li>
         	
         <li>BuSto_14: Avalokiteśvarastotra</li>
         	
         <li>BuSto_15: Avalokiteśvarastotra</li>
         	
         <li>BuSto_16: Avalokiteśvarāṣṭottaraśatanāmastotra</li>
         	
         <li>BuSto_17: Bhadracarīpraṇidhānastotra</li>
         	
         <li>BuSto_18: Bhaktiśataka</li>
         	
         <li>BuSto_19: Buddhabhaṭṭārakastotra</li>
         	
         <li>BuSto_20: Buddhagaṇḍīstava</li>
         	
         <li>BuSto_21: Buddhastotra</li>
         	
         <li>BuSto_22: Caityavandanāstotra</li>
         	
         <li>BuSto_23: Cakrasaṃvarastuti</li>
         	
         <li>BuSto_24: Caṇḍikādaṇḍakastotra</li>
         	
         <li>BuSto_25: Catuḥṣaṣṭisaṃvarastotra</li>
         	
         <li>BuSto_26: Daśabhūmīśvaro nāma mahāyānasūtraratnarājastotra</li>
         	
         <li>BuSto_27: Dharmadhātunāmastava</li>
         	
         <li>BuSto_28: Dharmadhātuvāgīśvaramaṇḍalastotra</li>
         	
         <li>BuSto_29: Gaṇḍīstava</li>
         	
         <li>BuSto_30: Gaṇeśastotra</li>
         	
         <li>BuSto_31: Guhyeśvarīstotra</li>
         	
         <li>BuSto_32: Gururatnatrayastotra</li>
         	
         <li>BuSto_33: Hāratīstotra</li>
         	
         <li>BuSto_34: Kalyāṇapañcaviṃśatistotra</li>
         	
         <li>BuSto_35: Kalyāṇatriṃśatikāstotra</li>
         	
         <li>BuSto_36: Kamalākarasarvatathāgatastotra</li>
         	
         <li>BuSto_37: Lokanāthastotra</li>
         	
         <li>BuSto_38: Lokātītastava</li>
         	
         <li>BuSto_39: Lokeśvaraśataka</li>
         	
         <li>BuSto_40: Lokeśvarastotra</li>
         	
         <li>BuSto_41: Madhyamakaśāstrastuti</li>
         	
         <li>BuSto_42: Mahābodhibhaṭṭārakastotra</li>
         	
         <li>BuSto_43: Mahābodhivandanāṣṭaka</li>
         	
         <li>BuSto_44: Mahācakravartināmāṣṭottaraśatastotra</li>
         	
         <li>BuSto_45: Mahākālastotra</li>
         	
         <li>BuSto_46: Mahāpratisarāstotra</li>
         	
         <li>BuSto_47: Mahogratārāṣṭakastotra</li>
         	
         <li>BuSto_48: Mahogratārāstuti</li>
         	
         <li>BuSto_49: Maṅgalaṣoḍaśastuti</li>
         	
         <li>BuSto_50: Maṅgalāṣṭaka</li>
         	
         <li>BuSto_51: Mañjuśrīstotra</li>
         	
         <li>BuSto_52: Mañjuvajrastotra</li>
         	
         <li>BuSto_53: Māravijayastotra</li>
         	
         <li>BuSto_54: Nairātmāṣṭakastotra</li>
         	
         <li>BuSto_55: Narakoddhārastotra</li>
         	
         <li>BuSto_56: Niraupamyastava</li>
         	
         <li>BuSto_57: Pañcākṣarastotra</li>
         	
         <li>BuSto_58: Pañcarakṣādevīstotrāṇi</li>
         	
         <li>BuSto_59: Pañcatathāgatastotra</li>
         	
         <li>BuSto_60: Pañcatathāgatastutigāthā</li>
         	
         <li>BuSto_61: Paramārthastava</li>
         	
         <li>BuSto_62: Pīṭhastava</li>
         	
         <li>BuSto_63: Potalakāṣṭaka</li>
         	
         <li>BuSto_64: Prajñāpāramitāstotra</li>
         	
         <li>BuSto_65: Prajñāpāramitāstuti</li>
         	
         <li>BuSto_66: Pratisarāstotra</li>
         	
         <li>BuSto_67: Rakṣākāla(kara)stava</li>
         	
         <li>BuSto_68: Ratnamālāstotra</li>
         	
         <li>BuSto_69: Rūpastava</li>
         	
         <li>BuSto_70: Ṣaḍabhijñastotra</li>
         	
         <li>BuSto_71: Ṣaḍgatistotra</li>
         	
         <li>BuSto_72: Saptabuddhastotra</li>
         	
         <li>BuSto_73: Saptajinastava</li>
         	
         <li>BuSto_74: Saptākṣarastotra</li>
         	
         <li>BuSto_75: Saptavidhānuttarastotra</li>
         	
         <li>BuSto_76: Ṣaṭpāramitāstotra</li>
         	
         <li>BuSto_77: Ṣaṭtriṃśatsaṃvarastuti</li>
         	
         <li>BuSto_78: Sattvārādhanagāthā</li>
         	
         <li>BuSto_79: Śākyasiṃhastotra (brahmaṇā kṛtam)</li>
         	
         <li>BuSto_80: Śākyasiṃhastotra (chando 'mṛtoddhṛtam)</li>
         	
         <li>BuSto_81: Śākyasiṃhastotra (durgatipariśodhanoddhṛtam)</li>
         	
         <li>BuSto_82: Śākyasiṃhastotra (navagrahakṛtam)</li>
         	
         <li>BuSto_83: Śākyasiṃhastotra (śaṅkarakṛtam)</li>
         	
         <li>BuSto_84: Śākyasiṃhastotra (surapatikṛtam)</li>
         	
         <li>BuSto_85: Śākyasiṃhastotra (viṣṇukṛtam)</li>
         	
         <li>BuSto_86: Śākyasiṃhastotra (yaśodharākṛtam)</li>
         	
         <li>BuSto_87: Śāradāṣṭakastotra</li>
         	
         <li>BuSto_88: Sragdharāpañcakastotra</li>
         	
         <li>BuSto_89: Suprabhātastotra</li>
         	
         <li>BuSto_90: Svayaṃbhūstava</li>
         	
         <li>BuSto_91: Svayambhūstotra</li>
         	
         <li>BuSto_92: Vāgīśvaravarṇanāstotra</li>
         	
         <li>BuSto_93: Vāgvāṇīstotra</li>
         	
         <li>BuSto_94: Vajradevīstotra</li>
         	
         <li>BuSto_95: Vajramahākālastotra</li>
         	
         <li>BuSto_96: Vajrapāṇināmāṣṭottaraśatastotra</li>
         	
         <li>BuSto_97: Vajrasattvastotra</li>
         	
         <li>BuSto_98: Vajrasattvastuti</li>
         	
         <li>BuSto_99: Vajravilāsinīstotra</li>
         	
         <li>BuSto_100: Vajravilāsinīsādhanāstava</li>
         	
         <li>BuSto_101: Vajrayoginīpraṇāmaikaviśikā</li>
         	
         <li>BuSto_102: Vajrayoginyāḥ piṇḍārthastuti</li>
         	
         <li>BuSto_103: Vajrayoginyāḥ stutipraṇidhāna</li>
         	
         <li>BuSto_104: Vasantatilakāstuti</li>
         	
         <li>BuSto_105: Vasudhārānāmadhāraṇīstotra</li>
         	
         <li>BuSto_106: Vasudhārāstotra</li>
         	
         <li>BuSto_107: Vidyākṣarastotra</li>
         	
         <li>BuSto_108: Advayaparamārthā nāmasaṅgīti</li>
         </ul>
      
      
      <h2>Text</h2>
      <div xml:lang="sa-Latn">
         
         <div id="d1e825">
            
            <h3>Digital Sanskrit Buddhist Canon, Stotra section, text no. 1: Adhyardhaśatakaṃ nāma
               stotram ācāryamātṛceṭaviracitam (Prasādapratibhodhava = Śatapañcāśatka of Mātṛceṭa)</h3>
            
            
            <p>1 upodghātaḥ</p>
            
            
            <p>namo buddhāya</p>
            
            
            <p id="BuSto_1.1">
               	sarvadā sarvathā sarve yasya doṣā na santi ha /<br />
               	sarve sarvābhisāreṇa yatra cāvasthitā guṇāḥ //
                <span class="ref">BuSto_1.1</span></p>
            
            
            <p id="BuSto_1.2">
               	tameva śaraṇaṃ gantuṃ taṃ stotuṃ tamupāsitum /<br />
               	tasyaiva śāsane sthātuṃ nyāyyaṃ yadyasti cetanā //
                <span class="ref">BuSto_1.2</span></p>
            
            
            <p id="BuSto_1.3">
               	savāsanāśca te doṣā na santyekasya tāyinaḥ /<br />
               	sarve sarvavidaḥ santi guṇāste cānapāyinaḥ //
                <span class="ref">BuSto_1.3</span></p>
            
            
            <p id="BuSto_1.4">
               	na hi pratiniviṣṭo 'pi manovākkāyakarmasu /<br />
               	saha dharmeṇa labhate kaścidbhagavato 'ntaram //
                <span class="ref">BuSto_1.4</span></p>
            
            
            <p id="BuSto_1.5">
               	so 'haṃ prāpya manuṣyatvaṃ sasaddharmamahotsavam /<br />
               	mahārṇavayugacchidrakūrmagrīvārpaṇopamam //
                <span class="ref">BuSto_1.5</span></p>
            
            
            <p id="BuSto_1.6">
               	anityatāvyanusṛtāṃ karmacchidrasasaṃśayām /<br />
               	āttasārāṃ kariṣyāmi kathaṃ nemāṃ sarasvatīm //
                <span class="ref">BuSto_1.6</span></p>
            
            
            <p id="BuSto_1.7">
               	ityasaṃkhyeyaviṣayānavetyāpi guṇānmuneḥ /<br />
               	tadekadeśapraṇayaḥ kriyate svārthagauravāt //
                <span class="ref">BuSto_1.7</span></p>
            
            
            <p id="BuSto_1.8">
               	svayambhuve namaste 'stu prabhūtādbhutakarmaṇe /<br />
               	yasya saṃkhyāprabhāvābhyāṃ na guṇeṣvasti niścayaḥ //
                <span class="ref">BuSto_1.8</span></p>
            
            
            <p id="BuSto_1.9">
               	iyanta iti nāstyanta īdṛśā iti kā kathā /<br />
               	puṇyā ityeva tu guṇānprati te mukharā vayam //
                <span class="ref">BuSto_1.9</span></p>
            
            
            <p>upodghātastavo nāma prathamaḥ paricchedaḥ /</p>
            
            
            <p>hetustavaḥ</p>
            
            
            <p id="BuSto_1.10">
               	viṣahyamaviṣahyaṃ vetyavadhūya vicāraṇām /<br />
               	svayamabhyupapannaṃ te nirākrandamidaṃ jagat //
                <span class="ref">BuSto_1.10</span></p>
            
            
            <p id="BuSto_1.11">
               	avyāpāritasādhustvaṃ tvamakāraṇavatsalaḥ /<br />
               	asaṃstutasakhāśca tvamanavaskṛtabāndhavaḥ //
                <span class="ref">BuSto_1.11</span></p>
            
            
            <p id="BuSto_1.12">
               	svamāṃsānyapi dattāni vastuṣvanyeṣu kā kathā /<br />
               	prāṇairapi tvayā sādho mānitaḥ praṇayī janaḥ //
                <span class="ref">BuSto_1.12</span></p>
            
            
            <p id="BuSto_1.13">
               	svaiḥ śarīraiḥśarīrāṇi prāṇaiḥprāṇāḥ śarīriṇām /<br />
               	jighāṃsubhirupāttānāṃ krītāni śataśastvayā //
                <span class="ref">BuSto_1.13</span></p>
            
            
            <p id="BuSto_1.14">
               	na durgatibhyāṃ neṣṭā[bhyā] mabhiprārthayatā gatim /<br />
               	kevalāśayaśuddhayaiva śolaṃ sātmīkṛtaṃ tvayā //
                <span class="ref">BuSto_1.14</span></p>
            
            
            <p id="BuSto_1.15">
               	jihmāanāṃ nityavikṣepādṛjūnāṃ nityasevanāt /<br />
               	karmaṇāṃ pariśuddhānāṃ tvamekāyanatāṃ gataḥ //
                <span class="ref">BuSto_1.15</span></p>
            
            
            <p id="BuSto_1.16">
               	pīḍayamānena bahuśastvayā kalyāṇacetasā /<br />
               	kleśeṣu vivṛtaṃ tejo janaḥ kliṣṭo 'nukampitaḥ //
                <span class="ref">BuSto_1.16</span></p>
            
            
            <p id="BuSto_1.17">
               	parārthe tyajataḥ prāṇān yā prītirabhavat tava /<br />
               	na sā naṣṭopalabdheṣu prāṇeṣu prāṇināṃ bhavet //
                <span class="ref">BuSto_1.17</span></p>
            
            
            <p id="BuSto_1.18">
               	yadrujā nirapekṣasya cchidyamānasya te 'sakṛt /<br />
               	vadhakeṣvapi sattveṣu kāruṇyamabhavat prabho //
                <span class="ref">BuSto_1.18</span></p>
            
            
            <p id="BuSto_1.19">
               	samyaksambodhibījasya cittaratnasya tasya te /<br />
               	tvameva vīra sārajño dūre tasyetaro janaḥ //
                <span class="ref">BuSto_1.19</span></p>
            
            
            <p id="BuSto_1.20">
               	nākṛtvā duṣkaraṃ karma durlabhaṃ labhyate padam /<br />
               	ityātmanirapekṣeṇa vīryaṃ saṃvardhitaṃ tvayā //
                <span class="ref">BuSto_1.20</span></p>
            
            
            <p id="BuSto_1.21">
               	viśeṣotkarṣaniyamo na kadācidabhūt tava /<br />
               	atastvayi viśeṣāṇāṃ chinnastaratamakramaḥ //
                <span class="ref">BuSto_1.21</span></p>
            
            
            <p id="BuSto_1.22">
               	susukheṣvapi saṅgo 'bhūt saphaleṣu samādhiṣu /<br />
               	na te nityānubaddhasya mahākaruṇayā hṛdi //
                <span class="ref">BuSto_1.22</span></p>
            
            
            <p id="BuSto_1.23">
               	tvādṛśān pīḍayatyeva nānugṛhṇāti tat sukham /<br />
               	praṇītamapi sadvṛtta yadasādhāraṇaṃ paraiḥ //
                <span class="ref">BuSto_1.23</span></p>
            
            
            <p id="BuSto_1.24">
               	vimiśrāt sāramādattaṃ sarvaṃ pītamakalmaṣam /<br />
               	tvayā sūktaṃ duruktaṃ tu viṣavat parivarjitam //
                <span class="ref">BuSto_1.24</span></p>
            
            
            <p id="BuSto_1.25">
               	krīṇatā ratnasārajña prāṇairapi subhāṣitam /<br />
               	parākrāntaṃ tvayā bodhau tāsu tāsūpapattiṣu //
                <span class="ref">BuSto_1.25</span></p>
            
            
            <p id="BuSto_1.26">
               	iti tribhirasaṃkhyeyairevamudyacchatā tvayā /<br />
               	vyavasāyadvitīyena prāptaṃ padamanuttaram //
                <span class="ref">BuSto_1.26</span></p>
            
            
            <p>hetustavo nāma dvitīyaḥ paricchedaḥ /</p>
            
            
            <p>3 nirupamastavaḥ</p>
            
            
            <p id="BuSto_1.27">
               	akṛtverṣyāṃ viśiṣṭeṣu hīnānanavamatya ca /<br />
               	agatvā sadṛśaiḥ spardhāṃ tvaṃ loke śreṣṭhatāṃ gataḥ //
                <span class="ref">BuSto_1.27</span></p>
            
            
            <p id="BuSto_1.28">
               	hetuṣvabhiniveśo 'bhūd guṇānāṃ na phaleṣu te /<br />
               	tena samyakpratipadā tvayi niṣṭhāṃ guṇā gatāḥ //
                <span class="ref">BuSto_1.28</span></p>
            
            
            <p id="BuSto_1.29">
               	tathātmā pracayaṃ nītastvayā sucaritairyathā /<br />
               	puṇyāyatanatāṃ prāptānyapi pādarajāṃsi te //
                <span class="ref">BuSto_1.29</span></p>
            
            
            <p id="BuSto_1.30">
               	karśayitvoddhṛtā doṣā vardhayitvā viśodhitāḥ /<br />
               	guṇāstena sunītena parāṃ siddhiṃ tvamadhyagāḥ //
                <span class="ref">BuSto_1.30</span></p>
            
            
            <p id="BuSto_1.31">
               	tathā sarvābhisāreṇa doṣeṣu prahṛtaṃ tvayā /<br />
               	yathaiṣāmātmasantāne vāsanāpi na śeṣitā //
                <span class="ref">BuSto_1.31</span></p>
            
            
            <p id="BuSto_1.32">
               	tathā saṃbhṛtya saṃbhṛtya tvayātmanyāhitā guaṇāḥ /<br />
               	pratirupakamapyeṣāṃ yathā nānyatra dṛśyate //
                <span class="ref">BuSto_1.32</span></p>
            
            
            <p id="BuSto_1.33">
               	upaghātāvaraṇavanmitakālaṃ pradeśi ca /<br />
               	sulabhātiśayaṃ sarvamupamāvastu laukikam //
                <span class="ref">BuSto_1.33</span></p>
            
            
            <p id="BuSto_1.34">
               	advandvināmagamyānāṃ dhruvāṇāmanivartinām /<br />
               	anuttarāṇāṃ kā tarhi guṇānāmupamā 'stu te //
                <span class="ref">BuSto_1.34</span></p>
            
            
            <p id="BuSto_1.35">
               	goṣpadottānatāṃ yāti gāmbhīryaṃ lavaṇāmbhasaḥ /<br />
               	yadā te buddhigāmbhīryamagādhāpāramīkṣyate //
                <span class="ref">BuSto_1.35</span></p>
            
            
            <p id="BuSto_1.36">
               	śirīṣapakṣmāgralaghu sthairyaṃ bhavati pārthivam /<br />
               	akampye sarvadharmāṇāṃ tvatsthairye 'bhimukhīkṛte //
                <span class="ref">BuSto_1.36</span></p>
            
            
            <p id="BuSto_1.37">
               	ajñānatimiraghnasya jñānālokasya te mune /<br />
               	na ravirviṣaye bhūmiṃ khādyotimapi vindati //
                <span class="ref">BuSto_1.37</span></p>
            
            
            <p id="BuSto_1.38">
               	malinatvamivāyānti śaraccandrāmbarāmbhasām /<br />
               	tava vāgbuddhiceṣṭānāṃ śuddhiṃ prati viśuddhayaḥ //
                <span class="ref">BuSto_1.38</span></p>
            
            
            <p id="BuSto_1.39">
               	anena sarvaṃ vyākhyātaṃ yat kiñcitsādhu laukikam /<br />
               	dūre hi buddhadharmāṇāṃ lokadharmāstapasvinaḥ //
                <span class="ref">BuSto_1.39</span></p>
            
            
            <p id="BuSto_1.40">
               	yasyaiva dharmaratnasya prāptyā prāptastvamagratām /<br />
               	tenaiva kevalaṃ sādho sāmyaṃ te tasya ca tvayā //
                <span class="ref">BuSto_1.40</span></p>
            
            
            <p id="BuSto_1.41">
               	ātmecchācchalamātraṃ tu sāmānyopāṃśu kiṃcana /<br />
               	yatropakṣipya kathyeta sā vakturatilolatā //
                <span class="ref">BuSto_1.41</span></p>
            
            
            <p>nirupamastavo nāma tṛtīyaḥ paricchedaḥ /</p>
            
            
            <p>4 adbhutastavaḥ</p>
            
            
            <p id="BuSto_1.42">
               	pratanviva hi paśyāmi dharmatāmanucintayan /<br />
               	sarvaṃ cāvarjitaṃ māravijayaṃ prati te jagat //
                <span class="ref">BuSto_1.42</span></p>
            
            
            <p id="BuSto_1.43">
               	mahato 'pi hi saṃrambhāt pratihantuṃ samudyatāḥ /<br />
               	kṣamāyā nātibhāro 'sti pātrasthāyā viśeṣataḥ //
                <span class="ref">BuSto_1.43</span></p>
            
            
            <p id="BuSto_1.44">
               	yattu mārajayānvakṣaṃ sumahatkleśavaiśasam /<br />
               	tasyāmeva kṛtaṃ rātrau tadeva paramādbhutam //
                <span class="ref">BuSto_1.44</span></p>
            
            
            <p id="BuSto_1.45">
               	tamovidhamane bhānoryaḥ sahasrāṃśumālinaḥ /<br />
               	vīra vismayamāgacchet sa tīrthyavijaye tava //
                <span class="ref">BuSto_1.45</span></p>
            
            
            <p id="BuSto_1.46">
               	sarāgo vītarāgeṇa jitaroṣeṇa roṣaṇaḥ /<br />
               	mūḍho vigatamohena tribhirnityaṃ jitāstrayaḥ //
                <span class="ref">BuSto_1.46</span></p>
            
            
            <p id="BuSto_1.47">
               	praśaṃsasi ca saddharmānasaddharmān vigarhasi /<br />
               	anurodhavirodhau ca na staḥ sadasatostava //
                <span class="ref">BuSto_1.47</span></p>
            
            
            <p id="BuSto_1.48">
               	naivārhatsu na tīrthyeṣu pratighānunayaṃ prati /<br />
               	yasya te cetaso 'nyatvaṃ tasya te kā stutirbhavet //
                <span class="ref">BuSto_1.48</span></p>
            
            
            <p id="BuSto_1.49">
               	guṇeṣvapi na saṃgo 'bhūt tṛṣṇā na guṇavatsvapi /<br />
               	aho te suprasannasya sattvasya pariśuddhatā //
                <span class="ref">BuSto_1.49</span></p>
            
            
            <p id="BuSto_1.50">
               	indriyāṇāṃ prasādena nityakālānapāyinā /<br />
               	mano nityaprasannaṃ te pratyakṣamiva dṛśyate //
                <span class="ref">BuSto_1.50</span></p>
            
            
            <p id="BuSto_1.51">
               	ābālebhyaḥ prasiddhāste matismṛtiviśuddhayaḥ /<br />
               	gamitā bhāvapiśunaiḥ suvyāhṛtasuceṣṭitaiḥ //
                <span class="ref">BuSto_1.51</span></p>
            
            
            <p>adbhutastavo nāma caturthaḥ paricchedaḥ /</p>
            
            
            <p>5 rupastavaḥ</p>
            
            
            <p id="BuSto_1.52">
               	upaśāntaṃ ca kāntaṃ ca dīptamapratighāti ca /<br />
               	nibhṛtaṃ corjitaṃ cedaṃ rupaṃ kamiva nākṣipet //
                <span class="ref">BuSto_1.52</span></p>
            
            
            <p id="BuSto_1.53">
               	yenāpi śataśo dṛṣṭaṃ yo 'pi tatpūrvamīkṣate /<br />
               	rupaṃ prīṇāti te cakṣuḥ samaṃ tadubhayorapi //
                <span class="ref">BuSto_1.53</span></p>
            
            
            <p id="BuSto_1.54">
               	asecanakabhāvāddhi saumyabhāvācca te vapuḥ /<br />
               	darśane darśane prītiṃ vidadhāti navāṃ navām //
                <span class="ref">BuSto_1.54</span></p>
            
            
            <p id="BuSto_1.55">
               	adhiṣṭhānaguṇairgātramadhiṣṭhātṛguṇairguṇaḥ /<br />
               	parayā saṃpadopetāstavānyonyānurupayā //
                <span class="ref">BuSto_1.55</span></p>
            
            
            <p id="BuSto_1.56">
               	kvānyatra suniviṣṭāḥ syurime tāthāgatā guṇāḥ /<br />
               	ṛte rupāttavaivāsmāllakṣaṇavyañjanojjvalāt //
                <span class="ref">BuSto_1.56</span></p>
            
            
            <p id="BuSto_1.57">
               	dhanyamasmīti te rupaṃ vadatīvāśritān guṇān /<br />
               	sunikṣiptā vayamiti pratyāhuriva tadguṇāḥ //
                <span class="ref">BuSto_1.57</span></p>
            
            
            <p>rupastavo nāma pañcamaḥ paricchedaḥ /</p>
            
            
            <p>6 karuṇāstavaḥ</p>
            
            
            <p id="BuSto_1.58">
               	sarvamevāviśeṣeṇa kleśairbaddhamidaṃ jagat /<br />
               	tvaṃ jagatkleśamokṣārthaṃ baddhaḥ karuṇayā ciram //
                <span class="ref">BuSto_1.58</span></p>
            
            
            <p id="BuSto_1.59">
               	kaṃ nu prathamato vande tvāṃ mahākaruṇāmuta /<br />
               	yayaivamapi doṣajñastvaṃ saṃsāre dhṛtaściram //
                <span class="ref">BuSto_1.59</span></p>
            
            
            <p id="BuSto_1.60">
               	vivekasukhasātmyasya yadākīrṇasya te gatāḥ /<br />
               	kālā labdhaprasarayā tat te karuṇayā kṛtam //
                <span class="ref">BuSto_1.60</span></p>
            
            
            <p id="BuSto_1.61">
               	śāntādaraṇyād grāmāntaṃ tvaṃ hi nāga iva hradāt /<br />
               	vineyārthaṃ karuṇayā vidhayevāvakṛṣyase //
                <span class="ref">BuSto_1.61</span></p>
            
            
            <p id="BuSto_1.62">
               	paramopaśamastho 'pi karuṇāparavattayā /<br />
               	kāritastvaṃ padanyāsaṃ kuśīlavakalāsvapi //
                <span class="ref">BuSto_1.62</span></p>
            
            
            <p id="BuSto_1.63">
               	ṛddhiryā siṃhanādā ye svaguṇodbhāvanāśca yāḥ /<br />
               	vāntecchopavicārasya kāruṇyanikaṣaḥ sa te //
                <span class="ref">BuSto_1.63</span></p>
            
            
            <p id="BuSto_1.64">
               	parārthaikāntakalyāṇī kāmaṃ svāśrayaniṣṭhurā /<br />
               	tvayyeva kevalaṃ nātha karuṇā karuṇābhavat //
                <span class="ref">BuSto_1.64</span></p>
            
            
            <p id="BuSto_1.65">
               	tathā hi kṛtvā śatadhā dhīrā balimiva kvacit /<br />
               	pareṣāmarthasiddhayarthaṃ tvāṃ vikṣiptavatī diśaḥ //
                <span class="ref">BuSto_1.65</span></p>
            
            
            <p id="BuSto_1.66">
               	tvadicchayaiva tu vyaktamanukūlā pravartate /<br />
               	tathā hi bādhamānāpi tvāṃ satī nāparādhyate //
                <span class="ref">BuSto_1.66</span></p>
            
            
            <p>karuṇāstavo nāma ṣaṣṭhaḥparicchedaḥ /</p>
            
            
            <p>7 vacanastavaḥ</p>
            
            
            <p id="BuSto_1.67">
               	supadāni mahārthāni tathyāni madhurāṇi ca /<br />
               	gūḍhottānobhayārthāni samāsavyāsavanti ca //
                <span class="ref">BuSto_1.67</span></p>
            
            
            <p id="BuSto_1.68">
               	kasya na syādupaśrutya vākyānyevaṃvidhāni te /<br />
               	tvayi pratihatasyāpi sarvajña iti niścayaḥ //
                <span class="ref">BuSto_1.68</span></p>
            
            
            <p id="BuSto_1.69">
               	prāyeṇa madhuraṃ sarvamagatyā kiñcidanyathā /<br />
               	vākyaṃ tavārthasiddhayā tu sarvameva subhāṣitam //
                <span class="ref">BuSto_1.69</span></p>
            
            
            <p id="BuSto_1.70">
               	yacchlakṣaṇaṃ yacca paruṣaṃ yadvā tadubhayānvitam /<br />
               	sarvamaivaikarasatāṃ vimarde yāti te vacaḥ //
                <span class="ref">BuSto_1.70</span></p>
            
            
            <p id="BuSto_1.71">
               	aho supariśuddhānāṃ karmaṇāṃ naipuṇaṃ param /<br />
               	yairidaṃ vākyaratnānāmīdṛśaṃ bhājanaṃ kṛtam //
                <span class="ref">BuSto_1.71</span></p>
            
            
            <p id="BuSto_1.72">
               	asmaddhi netrasubhagādidaṃ śrutimanoharam /<br />
               	mukhāt kṣarati te vākyaṃ candrāddravamivāmṛtam //
                <span class="ref">BuSto_1.72</span></p>
            
            
            <p id="BuSto_1.73">
               	rāgareṇuṃ praśamayadvākyaṃ te jaladātaye /<br />
               	vainateyāyate dveṣabhujaṅgoddharaṇaṃ prati //
                <span class="ref">BuSto_1.73</span></p>
            
            
            <p id="BuSto_1.74">
               	divākarāyate bhūyo 'pyajñānatimiraṃ nudat /<br />
               	śakrāyudhāyate mānagirīnabhividārayat //
                <span class="ref">BuSto_1.74</span></p>
            
            
            <p id="BuSto_1.75">
               	dṛṣṭārthatvādavitathaṃ niṣkleśatvādanākulam /<br />
               	gamakaṃ suprayuktatvāt trikalyāṇaṃ hi te vacaḥ //
                <span class="ref">BuSto_1.75</span></p>
            
            
            <p id="BuSto_1.76">
               	manāṃsi tāvacchrotṝṇāṃ harantyādau vacāṃsi te /<br />
               	tato vimṛśyamānāni rajāṃsi ca tamāṃsi ca //
                <span class="ref">BuSto_1.76</span></p>
            
            
            <p id="BuSto_1.77">
               	āśvāsanaṃ vyasanināṃ trāsanaṃ ca pramādinām /<br />
               	saṃvejanaṃ ca sukhināṃ yogavāhi vacastava //
                <span class="ref">BuSto_1.77</span></p>
            
            
            <p id="BuSto_1.78">
               	viduṣāṃ prītijananaṃ madhyānāṃ buddhivardhanam /<br />
               	timiraghnaṃ ca mandānāṃ sārvajanyamidaṃ vacaḥ //
                <span class="ref">BuSto_1.78</span></p>
            
            
            <p id="BuSto_1.79">
               	apakarṣati dṛṣṭibhyo nirvāṇamupakarṣati /<br />
               	doṣān niṣkarṣati guṇān vākyaṃ te 'bhipravarṣati //
                <span class="ref">BuSto_1.79</span></p>
            
            
            <p id="BuSto_1.80">
               	sarvatrāvyāhatā buddhiḥ sarvatropasthitā smṛtiḥ /<br />
               	avandhyaṃ tena sarvatra sarvaṃ vyākaraṇaṃ tava //
                <span class="ref">BuSto_1.80</span></p>
            
            
            <p id="BuSto_1.81">
               	yannādeśe na cākāle naivāpātre pravartase /<br />
               	vīryaṃ samyagivārabdhaṃ tenāmoghaṃ vacastava //
                <span class="ref">BuSto_1.81</span></p>
            
            
            <p>vacanastavo nāma saptamaḥ paricchedaḥ /</p>
            
            
            <p>8 śāsanastavaḥ</p>
            
            
            <p id="BuSto_1.82">
               	ekāyanaṃ sukhopāyaṃ svanuvandhi niratyayam /<br />
               	ādimadhyāntakalyāṇaṃ tava nānyasya śāsanam //
                <span class="ref">BuSto_1.82</span></p>
            
            
            <p id="BuSto_1.83">
               	evamekāntakāntaṃ te dṛṣṭirāgeṇa bāliśāḥ /<br />
               	mataṃ yadi vigarhanti nāsti dṛṣṭisamo ripuḥ //
                <span class="ref">BuSto_1.83</span></p>
            
            
            <p id="BuSto_1.84">
               	anavabhuṅkthā yadasyārthe jagato vyasanaṃ bahu /<br />
               	tat saṃsmṛtya virupe 'pi stheyaṃ te śāsane bhavet //
                <span class="ref">BuSto_1.84</span></p>
            
            
            <p id="BuSto_1.85">
               	prāgeva hitakartuśca hitavaktuśca śāsanam /<br />
               	kathaṃ na nāma kāryaṃ syādādīptaśirasāpi te //
                <span class="ref">BuSto_1.85</span></p>
            
            
            <p id="BuSto_1.86">
               	bhujiṣyatā bodhisukhaṃ tvadguṇāpacitiḥ śamaḥ /<br />
               	prāpyate tvanmatāt sarvamidaṃ bhadracatuṣṭayam //
                <span class="ref">BuSto_1.86</span></p>
            
            
            <p id="BuSto_1.87">
               	trāsanaṃ sarvatīrthyānāṃ namucerupatāpanam /<br />
               	āśvāsanaṃ nṛdevānāṃ tavedaṃ vīra śāsanam //
                <span class="ref">BuSto_1.87</span></p>
            
            
            <p id="BuSto_1.88">
               	traidhātukamahābhaumamasaṅgamanavagraham /<br />
               	śāsanena tavākrāntamantakasyāpi śāsanam //
                <span class="ref">BuSto_1.88</span></p>
            
            
            <p id="BuSto_1.89">
               	tvacchāsananayajño hi tiṣṭhet kalpamapīcchayā /<br />
               	prayāti tatra tu svairī yatra mṛtyoragocaraḥ //
                <span class="ref">BuSto_1.89</span></p>
            
            
            <p id="BuSto_1.90">
               	āgamasyārthacintāyā bhāvanopāsanasya ca /<br />
               	kālatrayavibhāgo 'sti nānyatra tava śāsanāt //
                <span class="ref">BuSto_1.90</span></p>
            
            
            <p id="BuSto_1.91">
               	evaṃ kalyāṇakalitaṃ tadevamṛṣipuṅgava /<br />
               	śāsanaṃ nādriyante yat kiṃ vaiśasataraṃ tataḥ //
                <span class="ref">BuSto_1.91</span></p>
            
            
            <p>śāsanastavo nāmāṣṭamaḥ paricchedaḥ /</p>
            
            
            <p>9 praṇidhistavaḥ</p>
            
            
            <p id="BuSto_1.92">
               	śravaṇaṃ tarpayati te prasādayati darśanam /<br />
               	vacanaṃ hlādayati te vimocayati śāsanam //
                <span class="ref">BuSto_1.92</span></p>
            
            
            <p id="BuSto_1.93">
               	prasūtirharṣayati te vṛddhirnandayati prajñāḥ /<br />
               	pravṛttiranugṛhṇāti nivṛttirupahanti ca //
                <span class="ref">BuSto_1.93</span></p>
            
            
            <p id="BuSto_1.94">
               	kīrtanaṃ kilbiṣaharaṃ smaraṇaṃ te pramodanam /<br />
               	anveṣaṇaṃ matikaraṃ parijñānaṃ viśodhanam //
                <span class="ref">BuSto_1.94</span></p>
            
            
            <p id="BuSto_1.95">
               	śrīkaraṃ te 'bhigamanaṃ sevanaṃ dhīkaraṃ param /<br />
               	bhajanaṃ nirbhayakaraṃ śaṃkaraṃ paryupāsanam //
                <span class="ref">BuSto_1.95</span></p>
            
            
            <p id="BuSto_1.96">
               	śīlopasampadā śuddhaḥ prasanno dhyānasampadā /<br />
               	tvaṃ prajñāsampadā 'kṣobhyo hradaḥ puṇyamayo mahān //
                <span class="ref">BuSto_1.96</span></p>
            
            
            <p id="BuSto_1.97">
               	rupaṃ draṣṭavyaratnaṃ te śravyaratnaṃ subhāṣitam /<br />
               	dharmo vicāraṇāratnaṃ guṇaratnākaro hyasi //
                <span class="ref">BuSto_1.97</span></p>
            
            
            <p id="BuSto_1.98">
               	tvamoghairuhyamānānāṃ dvīpastrāṇaṃ kṣatātmanām /<br />
               	śaraṇaṃ bhavabhīruṇāṃ mumukṣūṇāṃ parāyaṇam //
                <span class="ref">BuSto_1.98</span></p>
            
            
            <p id="BuSto_1.99">
               	satpātraṃ śuddhavṛttatvāt satkṣetraṃ phalasampadā /<br />
               	sanmitraṃ hitakāritvāt sarvaprāṇabhṛtāmasi //
                <span class="ref">BuSto_1.99</span></p>
            
            
            <p id="BuSto_1.100">
               	priyastvamupakāritvāt suratatvānmanoharaḥ /<br />
               	ekāntakāntaḥ saumyatvāt sarvairbahumato guṇaiḥ //
                <span class="ref">BuSto_1.100</span></p>
            
            
            <p id="BuSto_1.101">
               	hṛdyo 'si niravadyatvādramyo vāgarupasauṣṭhavāt /<br />
               	dhanyaḥ sarvārthasiddhatvānmāṅgalyo guṇasaṃśrayāt //
                <span class="ref">BuSto_1.101</span></p>
            
            
            <p>praṇidhistavo nāma navamaḥ paricchedaḥ /</p>
            
            
            <p>10 mārgāvatārastavaḥ</p>
            
            
            <p id="BuSto_1.102">
               	sthāyināṃ tvaṃ parikṣeptā viniyantāpahariṇām /<br />
               	samādhātā vijihmānāṃ prerako mandagāminām //
                <span class="ref">BuSto_1.102</span></p>
            
            
            <p id="BuSto_1.103">
               	niyoktā dhuri dāntānāṃ khaṭuṅkānāmupekṣakaḥ /<br />
               	ato 'si naradamyānāṃ satsārathiranuttaraḥ //
                <span class="ref">BuSto_1.103</span></p>
            
            
            <p id="BuSto_1.104">
               	āpanneṣvanukampā te prasvastheṣvarthakāmatā /<br />
               	vyasanastheṣu kāruṇyaṃ sarveṣu hitakāmatā //
                <span class="ref">BuSto_1.104</span></p>
            
            
            <p id="BuSto_1.105">
               	viruddheṣvapi vātsalyaṃ pravṛttiḥ patiteṣvapi /<br />
               	raudreṣvapi kṛpālutvaṃ kā nāmeyaṃ tavāryatā //
                <span class="ref">BuSto_1.105</span></p>
            
            
            <p id="BuSto_1.106">
               	gurutvamupakāritvānmātāpitroryadīṣyate /<br />
               	kedānīmastu gurutā tvayyatyantopakāriṇi //
                <span class="ref">BuSto_1.106</span></p>
            
            
            <p id="BuSto_1.107">
               	svakāryanirapekṣāṇāṃ viruddhānāmivātmanām /<br />
               	tvaṃ prapātataṭasthānāṃ prākāratvamupāgataḥ //
                <span class="ref">BuSto_1.107</span></p>
            
            
            <p id="BuSto_1.108">
               	lokadvayopakārāya lokātikramaṇāya ca /<br />
               	tamobhūteṣu lokeṣu prajñālokaḥ kṛtastvayā //
                <span class="ref">BuSto_1.108</span></p>
            
            
            <p id="BuSto_1.109">
               	bhinnā devamanuṣyāṇāmupabhogeṣu vṛttayaḥ /<br />
               	dharmasambhogasāmānyāttvayyasambhedamāgatāḥ //
                <span class="ref">BuSto_1.109</span></p>
            
            
            <p id="BuSto_1.110">
               	upapattivayovarṇadeśakālaniratyayam /<br />
               	tvayā hi bhagavan dharmasarvātithyamidaṃ kṛtam //
                <span class="ref">BuSto_1.110</span></p>
            
            
            <p id="BuSto_1.111">
               	avismitān vismitavatspṛhayanto gataspṛhān /<br />
               	upāsate prāñjalayaḥ śrāvakānapi te surāḥ //
                <span class="ref">BuSto_1.111</span></p>
            
            
            <p id="BuSto_1.112">
               	aho saṃsāramaṇḍasya buddhotpādasya dīptatā /<br />
               	mānuṣyaṃ yatra devānāṃ spṛhaṇīyatvamāgatam //
                <span class="ref">BuSto_1.112</span></p>
            
            
            <p>mārgāvatārastavo nāma daśamaḥ paricchedaḥ /</p>
            
            
            <p>11 duṣkarastavaḥ</p>
            
            
            <p id="BuSto_1.113">
               	khedaḥ śamasukhajyānirasajjanasamāgamaḥ /<br />
               	dvandvānyākīrṇatā ceti doṣān guṇavadudvahan //
                <span class="ref">BuSto_1.113</span></p>
            
            
            <p id="BuSto_1.114">
               	jagaddhitārthaṃ ghaṭase yadasaṅgeta cetasā /<br />
               	kā nāmāsau bhagavati buddhānāṃ buddhadharmatā //
                <span class="ref">BuSto_1.114</span></p>
            
            
            <p id="BuSto_1.115">
               	kadannānyapi bhuktāni kvacitkṣudadhivāsitā /<br />
               	panthāno viṣamāḥ kṣuṇṇāḥ suptaṃ gokaṇṭakeṣvapi //
                <span class="ref">BuSto_1.115</span></p>
            
            
            <p id="BuSto_1.116">
               	prāptāḥ kṣepāvṛtāḥ sevā veṣabhāṣāntaraṃ kṛtam /<br />
               	nātha vaineyavātsalyāt prabhuṇāpi satā tvayā //
                <span class="ref">BuSto_1.116</span></p>
            
            
            <p id="BuSto_1.117">
               	prabhūtamapi te nātha sadā nātmani vidyate /<br />
               	vaktavya iva sarvairhi svairaṃ svārthe niyujyase //
                <span class="ref">BuSto_1.117</span></p>
            
            
            <p id="BuSto_1.118">
               	yena kena cideva tvaṃ yatra tatra yathā tathā /<br />
               	coditaḥ svāṃ pratipadaṃ kalyāṇīṃ nātivartase //
                <span class="ref">BuSto_1.118</span></p>
            
            
            <p id="BuSto_1.119">
               	nopakārapare 'pyevamupakāraparo janaḥ /<br />
               	apakārapare 'pi tvamupakāraparo yathā //
                <span class="ref">BuSto_1.119</span></p>
            
            
            <p id="BuSto_1.120">
               	ahitāvahite śatrau tvaṃ hitāvahitaḥ suhṛt /<br />
               	doṣānveṣaṇanitye 'pi guṇānveṣaṇatatparaḥ //
                <span class="ref">BuSto_1.120</span></p>
            
            
            <p id="BuSto_1.121">
               	yato nimantraṇaṃ te 'bhūt saviṣaṃ sahutāśanam /<br />
               	tatrābhūdabhisaṃyānaṃ sadayaṃ sāmṛtaṃ ca te //
                <span class="ref">BuSto_1.121</span></p>
            
            
            <p id="BuSto_1.122">
               	akroṣṭāro jitāḥ kṣāntyā drugdhāḥ svastyayanena ca /<br />
               	satyena cāpavaktārastvayā maitryā jighāṃsavaḥ //
                <span class="ref">BuSto_1.122</span></p>
            
            
            <p id="BuSto_1.123">
               	anādikālaprahatā bahṛyaḥ prakṛtayo nṛṇām /<br />
               	tvayā vibhāvitāpāyāḥ kṣaṇena parivartitāḥ //
                <span class="ref">BuSto_1.123</span></p>
            
            
            <p>duṣkarastavo nāmaikādaśaḥ paricchedaḥ /</p>
            
            
            <p>12 kauśalastavaḥ</p>
            
            
            <p id="BuSto_1.124">
               	yatsauratyaṃ gatāstīkṣṇāḥ kadaryāśca vadānyatām /<br />
               	krurāḥ peśalatāṃ yātāstat tavopāyakauśalam //
                <span class="ref">BuSto_1.124</span></p>
            
            
            <p id="BuSto_1.125">
               	indriyopaśamo nande mānastabdhe ca saṃnatiḥ /<br />
               	kṣamitvaṃ cāṅgulīmāle kaṃ na vismayamānayet //
                <span class="ref">BuSto_1.125</span></p>
            
            
            <p id="BuSto_1.126">
               	bahavastṛṇaśayyāsu hitvā śayyāṃ hiraṇmayīm /<br />
               	aśerata sukhaṃ dhīrāstṛptā dharmarasasya te //
                <span class="ref">BuSto_1.126</span></p>
            
            
            <p id="BuSto_1.127">
               	pṛṣṭenāpi kvacinnoktamupetyāpi kathā kṛtā /<br />
               	tarṣayitvā paratroktaṃ kālāśayavidā tvayā //
                <span class="ref">BuSto_1.127</span></p>
            
            
            <p id="BuSto_1.128">
               	pūrvaṃ dānakathādyābhiścetasyutpādya sauṣṭhavam /<br />
               	tato dharmo gatamale vastre raṅga ivārpitaḥ //
                <span class="ref">BuSto_1.128</span></p>
            
            
            <p id="BuSto_1.129">
               	na so 'styupāyaḥ śaktirvā yena na vyāyataṃ tava /<br />
               	ghorāt saṃsārapātālāduddhartṛṃ kṛpaṇaṃ jagat //
                <span class="ref">BuSto_1.129</span></p>
            
            
            <p id="BuSto_1.130">
               	bahūni bahurupāṇi vacāṃsi caritāni ca /<br />
               	vineyāśayabhedena tatra tatra gatāni te //
                <span class="ref">BuSto_1.130</span></p>
            
            
            <p id="BuSto_1.131">
               	viśuddhānyaviruddhāni pūjitānyarcitāni ca /<br />
               	sarvāṇyeva nṛdevānāṃ hitāni mahitāni ca //
                <span class="ref">BuSto_1.131</span></p>
            
            
            <p id="BuSto_1.132">
               	na hi vaktuṃ ca kartuṃ ca bahu sādhu ca śakyate /<br />
               	anyathānanyathāvādin dṛṣṭaṃ tadubhayaṃ tvayi //
                <span class="ref">BuSto_1.132</span></p>
            
            
            <p id="BuSto_1.133">
               	kevalātmaviśuddhayaiva tvayā pūtaṃ jagadbhavet /<br />
               	yasmānnaivaṃvidhaṃ kṣetraṃ triṣu lokeṣu vidyate //
                <span class="ref">BuSto_1.133</span></p>
            
            
            <p id="BuSto_1.134">
               	prāgevātyantanaṣṭānāmanādau bhavasaṃkaṭe /<br />
               	hitāya sarvasattvānāṃ yastvamevaṃ samudyataḥ //
                <span class="ref">BuSto_1.134</span></p>
            
            
            <p>kauśalastavo nāma dvādaśaḥ paricchedaḥ /</p>
            
            
            <p>13 ānṛṇyastavaḥ</p>
            
            
            <p id="BuSto_1.135">
               	na tāṃ pratipadaṃ vedmi syādyayāpacitistava /<br />
               	api ye parinirvānti te 'pi te nānṛṇā janāḥ //
                <span class="ref">BuSto_1.135</span></p>
            
            
            <p id="BuSto_1.136">
               	tava te 'vasthitā dharme svārthameva tu kurvate /<br />
               	yaḥ śramastannimittaṃ tu tava kā tasya niṣkṛtiḥ //
                <span class="ref">BuSto_1.136</span></p>
            
            
            <p id="BuSto_1.137">
               	tvaṃ hi jāgarṣi suptānāṃ saṃtānānyavalokayan /<br />
               	apramattaḥ pramattānāṃ sattvānāṃ bhadrabāndhavaḥ //
                <span class="ref">BuSto_1.137</span></p>
            
            
            <p id="BuSto_1.138">
               	kleśānāṃ vadha ākhyāto māramāyā vighāṭitā /<br />
               	uktaṃ saṃsāradaurātmyamabhayā digvidarśitā //
                <span class="ref">BuSto_1.138</span></p>
            
            
            <p id="BuSto_1.139">
               	kimanyadarthakāmena sattvānāṃ karuṇāyatā /<br />
               	karaṇīyaṃ bhaved yatra na dattānunayo bhavān //
                <span class="ref">BuSto_1.139</span></p>
            
            
            <p id="BuSto_1.140">
               	yadi saṃcāriṇo dharmāḥ syurime niyataṃ tvayā /<br />
               	devadattamupādāya sarvatra syurniveśitāḥ //
                <span class="ref">BuSto_1.140</span></p>
            
            
            <p id="BuSto_1.141">
               	ata eva jagannātha nehānyo 'nyasya kārakaḥ /<br />
               	iti tvamuktavān bhūtaṃ jagat saṃjñāpayanniva //
                <span class="ref">BuSto_1.141</span></p>
            
            
            <p id="BuSto_1.142">
               	cirāya bhuvi saddharmaṃ prerya lokānukampayā /<br />
               	bahūnutpādya sacchiṣyāṃstrailokyānugrahakṣamān //
                <span class="ref">BuSto_1.142</span></p>
            
            
            <p id="BuSto_1.143">
               	sākṣādvineyavargīyān subhadrāntān vinīya ca /<br />
               	ṛṇaśeṣaṃ kimadyāpi sattveṣu yadabhūt tava //
                <span class="ref">BuSto_1.143</span></p>
            
            
            <p id="BuSto_1.144">
               	yastvaṃ samādhivajreṇa tilaśo 'sthīni cūrṇayan /<br />
               	atiduṣkarakāritvamante 'pi na vimuktavān //
                <span class="ref">BuSto_1.144</span></p>
            
            
            <p id="BuSto_1.145">
               	parārthāveva me dharmarupakāyāviti tvayā /<br />
               	duṣkuhasyāsya lokasya nirvāṇe 'pi nidarśitam //
                <span class="ref">BuSto_1.145</span></p>
            
            
            <p id="BuSto_1.146">
               	tathāhi satsu saṃkrāmya dharmakāyamaśeṣataḥ /<br />
               	tilaśo rupakāyaṃ ca bhittvāsi parinirvṛtaḥ //
                <span class="ref">BuSto_1.146</span></p>
            
            
            <p id="BuSto_1.147">
               	aho sthitiraho vṛttamaho rupamaho guṇāḥ /<br />
               	na nāma buddhadharmāṇāmasti kiñcidanadbhutam //
                <span class="ref">BuSto_1.147</span></p>
            
            
            <p id="BuSto_1.148">
               	upakāriṇi cakṣuṣye śāntavākkāyakarmaṇi /<br />
               	tvayyapi pratihanyante paśya mohasya raudratām //
                <span class="ref">BuSto_1.148</span></p>
            
            
            <p id="BuSto_1.149">
               	puṇyodadhiṃ ratnanidhiṃ dharmarāśiṃ guṇākaram /<br />
               	ye tvāṃ sattvā namasyanti tebhyo 'pi sukṛtaṃ namaḥ //
                <span class="ref">BuSto_1.149</span></p>
            
            
            <p id="BuSto_1.150">
               	akṣayāste guṇā nātha śaktistu kṣayiṇī mama /<br />
               	ataḥ prasaṅgabhīrutvāt sthīyate na vitṛptitaḥ //
                <span class="ref">BuSto_1.150</span></p>
            
            
            <p id="BuSto_1.151">
               	aprameyamasaṃkhyeyamacintyamanidarśanam /<br />
               	svayamevātmanātmānaṃ tvameva jñātumarhasi //
                <span class="ref">BuSto_1.151</span></p>
            
            
            <p id="BuSto_1.152">
               	na te guṇāṃśāvayavo 'pi kīrtitaḥ parā ca nastuṣṭiravasthitā hṛdi /<br />
               	akarśanenaiva mahāhradāmbhasāṃ janasya tarṣāḥ praśamaṃ vrajanti ha //
                <span class="ref">BuSto_1.152</span></p>
            
            
            <p id="BuSto_1.153">
               	phalodayenāsya śubhasya karmaṇo muniprasādapratibhodbhavasya me /<br />
               	asadvitarkākulamāruteritaṃ prayātu cittaṃ jagatāṃ vidheyatām //
                <span class="ref">BuSto_1.153</span></p>
            
            
            <p>ānṛṇyastavo nāma trayodaśamaḥ paricchedaḥ /</p>
            
            
            <p>adhyardhaśatakaṃ samāptam / kṛtirācāryamātṛceṭasya //</p>
            
            </div>
         
         <div id="d1e1987">
            
            <h3>Digital Sanskrit Buddhist Canon, Stotra section, text no. 2: Ādibuddhadvādaśakastotram</h3>
            
            
            <p>om nama ādibuddhāya</p>
            
            
            <p id="BuSto_2.1">
               	namaste buddharūpāya dharmarūpāya te namaḥ /<br />
               	namaste saṃgharūpāya pañcabuddhātmane namaḥ //
                <span class="ref">BuSto_2.1</span></p>
            
            
            <p id="BuSto_2.2">
               	pṛthvīrūpāyābrūpāya tejorūpāya te namaḥ /<br />
               	namaste vāyurūpāyākāśarūpāya te namaḥ //
                <span class="ref">BuSto_2.2</span></p>
            
            
            <p id="BuSto_2.3">
               	brahmaṇesattvarūpāya rajorūpāya viṣṇave /<br />
               	tamorūpamaheśāya jñānarūpāya te namaḥ //
                <span class="ref">BuSto_2.3</span></p>
            
            
            <p id="BuSto_2.4">
               	prajñopāyātmarūpāya guhyarūpāya te namaḥ /<br />
               	digrūpalokapālāya viśvarūpāya te namaḥ //
                <span class="ref">BuSto_2.4</span></p>
            
            
            <p id="BuSto_2.5">
               	cakṣūrūpāya karṇāya ghrāṇarūpāya jihvake /<br />
               	kāyarūpāya śrīdharmarūpāya manase namaḥ //
                <span class="ref">BuSto_2.5</span></p>
            
            
            <p id="BuSto_2.6">
               	namaste rūparūpāya rasarūpāya te namaḥ /<br />
               	gandharūpaśabdarūpasparśarūpāya te namaḥ //
                <span class="ref">BuSto_2.6</span></p>
            
            
            <p id="BuSto_2.7">
               	dharmarūpadhārakāya ṣaḍindriyātmane namaḥ /<br />
               	māṃsāsthimedamajjānāṃ saṃghātarūpiṇe namaḥ //
                <span class="ref">BuSto_2.7</span></p>
            
            
            <p id="BuSto_2.8">
               	rūpāya jaṅgamānāṃ te sthāvarāṇāṃ ca murtaye /<br />
               	tiraścāṃ moharūpāya rūpāyāścaryamūrtaye //
                <span class="ref">BuSto_2.8</span></p>
            
            
            <p id="BuSto_2.9">
               	sṛṣṭikartre janmarūpa kālarūpāya mṛtyave /<br />
               	bhavyāya vṛddharūpāya bālāya te namo namaḥ //
                <span class="ref">BuSto_2.9</span></p>
            
            
            <p id="BuSto_2.10">
               	prāṇāpānasamānodānavyānamūrtaye namaḥ /<br />
               	varṇāpavarṇarūpāya bhoktre tanmūrtaye namaḥ //
                <span class="ref">BuSto_2.10</span></p>
            
            
            <p id="BuSto_2.11">
               	dinarūpāya sūryāya candrāya rātrirūpiṇe /<br />
               	tithirūpāya nakṣatrayogavārādimurtaye //
                <span class="ref">BuSto_2.11</span></p>
            
            
            <p id="BuSto_2.12">
               	bāhyābhyantararūpāya laukikāya namonamaḥ /<br />
               	nairvāṇāya namastubhyaṃ bahurūpāya te namaḥ //
                <span class="ref">BuSto_2.12</span></p>
            
            
            <p id="BuSto_2.13">
               	ādibuddhadvādaśakaṃ puṇyaṃ prātaḥ paṭhiṣyati /<br />
               	yadicchati labhennūnaṃ manujo nityaniścayaḥ //
                <span class="ref">BuSto_2.13</span></p>
            
            
            <p>śrīmañjuśrīkṛtamādibuddhadvādaśakastotraṃ samāptam //</p>
            
            </div>
         
         <div id="d1e2089">
            
            <h3>Digital Sanskrit Buddhist Canon, Stotra section, text no. 3: Ākāśagarbhanāmāṣṭottaraśatastotram</h3>
            
            
            <p>om namo buddhāya</p>
            
            
            <p id="BuSto_3.1">
               	ākāśagarbha sattvārtha mahāsattva mahādyute /<br />
               	mahāratna suratnāgrya vajraratna namo 'stu te //
                <span class="ref">BuSto_3.1</span></p>
            
            
            <p id="BuSto_3.2">
               	abhiṣekamahāratna mahāśuddha mahāśubha /<br />
               	buddharatna viśuddhāṅga ratnaratna namo 'stu te //
                <span class="ref">BuSto_3.2</span></p>
            
            
            <p id="BuSto_3.3">
               	ākāśākāśasaṃbhūta sarvākāśa mahānabha /<br />
               	ākāśadhātusarvāśa sarvāśāgrya namo 'stu te //
                <span class="ref">BuSto_3.3</span></p>
            
            
            <p id="BuSto_3.4">
               	ratnasaṃbhava ratnorṇa buddhorṇa sutathāgata /<br />
               	sarvaratna susarvāgrya ratnakārya namo 'stu te //
                <span class="ref">BuSto_3.4</span></p>
            
            
            <p id="BuSto_3.5">
               	ratnaratnāgrya ratnogra ratnasarva tathāgata /<br />
               	ratnottama mahākāśa samākāśa namo 'stu te //
                <span class="ref">BuSto_3.5</span></p>
            
            
            <p id="BuSto_3.6">
               	alaṅkāramahāśobha śobhākara suśobhaka /<br />
               	śuddhasarvārtha śuddhārtha dānacarya namo 'stu te //
                <span class="ref">BuSto_3.6</span></p>
            
            
            <p id="BuSto_3.7">
               	dharmaratna viśuddhāgrya saṅgharatna tathāgata /<br />
               	mahābhiṣeka lokārtha pramodārtha namo 'stu te //
                <span class="ref">BuSto_3.7</span></p>
            
            
            <p id="BuSto_3.8">
               	dāna pradāna dānāgrya tyāga tyāgāgrya dāyaka /<br />
               	sarvasattvārtha tattvārtha mahārthārtha namo 'stu te //
                <span class="ref">BuSto_3.8</span></p>
            
            
            <p id="BuSto_3.9">
               	cintārāja mahāteja dānapāramitānaya /<br />
               	tathāgata mahāsattva sarvabuddha namo 'stu te //
                <span class="ref">BuSto_3.9</span></p>
            
            
            <p id="BuSto_3.10">
               	tathāgata mahāratna tathāgata mahāprabha /<br />
               	tathāgata mahāketo mahāhāsa namo 'stu te //
                <span class="ref">BuSto_3.10</span></p>
            
            
            <p id="BuSto_3.11">
               	tathāgatābhiṣekājña mahābhiṣeka mahāvibho /<br />
               	lokanātha trilokāgrya lokasūrya namo 'stu te //
                <span class="ref">BuSto_3.11</span></p>
            
            
            <p id="BuSto_3.12">
               	ratnādhikādhikatara ratnabhūṣaṇa ratnadhṛk /<br />
               	ratnāloka mahāloka ratnakīrte namo 'stu te //
                <span class="ref">BuSto_3.12</span></p>
            
            
            <p id="BuSto_3.13">
               	ratnotkara suratnottha maṇe vajramaṇe guṇa /<br />
               	ratnākara sudīptāṅga sarvaratna namo 'stu te //
                <span class="ref">BuSto_3.13</span></p>
            
            
            <p id="BuSto_3.14">
               	mahātmayaṣṭi ratneśa sarvāśāparipūraka /<br />
               	sarvābhiprāyasaṃprāptiratnarāśi namo 'stu te //
                <span class="ref">BuSto_3.14</span></p>
            
            
            <p id="BuSto_3.15">
               	abhvagrya vyāpi sarvātma varaprada mahāvara /<br />
               	vibhūte sarvasaṃpatte vajragarbhaṃ namo 'stu te //
                <span class="ref">BuSto_3.15</span></p>
            
            
            <p id="BuSto_3.16">
               	yaḥ kaścid dhārayen nāmnāmidante 'ṣṭaśataṃ śivam /<br />
               	sarvabuddhābhiṣekaṃ tu sa prāpnotyanaghaḥ kṣaṇāt //
                <span class="ref">BuSto_3.16</span></p>
            
            
            <p>śrī ākāśagarbhanāmāṣṭaśatādhyeṣaṇāstotraṃ saṃpūrṇam //</p>
            
            </div>
         
         <div id="d1e2213">
            
            <h3>Digital Sanskrit Buddhist Canon, Stotra section, text no. 4: (Ārya)mañjuśrīnāmāṣṭottaraśatakastotram</h3>
            
            
            <p id="BuSto_4.1">
               	praṇipatya muniṃ mūrdhnā suprasannena cetasā /<br />
               	vakṣyāmyadya ca nāmāni saṃbuddhairanuvarṇitam //
                <span class="ref">BuSto_4.1</span></p>
            
            
            <p id="BuSto_4.2">
               	surupo rūpadhārī ca sarvarūpo hyanuttaraḥ /<br />
               	sarvalakṣaṇasampūrṇo mañjuśrīruttamaḥ śriyā //
                <span class="ref">BuSto_4.2</span></p>
            
            
            <p id="BuSto_4.3">
               	acintyaścintyavigato 'cintyo 'dbhutavikramaḥ /<br />
               	acintyaḥ sarvadharmāṇāmacintyo manasastathā //
                <span class="ref">BuSto_4.3</span></p>
            
            
            <p id="BuSto_4.4">
               	śūnyatābhāvitātmākaḥ śūnyadharmasamanvitaḥ /<br />
               	śūnyastvamadhimuktiśca śūnyatribhavadeśakaḥ //
                <span class="ref">BuSto_4.4</span></p>
            
            
            <p id="BuSto_4.5">
               	sarvajñaḥ sarvadarśī ca sarvabhūmipatirvibhuḥ /<br />
               	mañjuśrīvaśavartī ca padmākṣaḥ padmasaṃbhavaḥ //
                <span class="ref">BuSto_4.5</span></p>
            
            
            <p id="BuSto_4.6">
               	padmakiñjalkavarṇaśca padmaparyaṅkavāsanaḥ /<br />
               	nīlotpaladharaḥ pūtaḥ pavitraḥ śāntamānasaḥ //
                <span class="ref">BuSto_4.6</span></p>
            
            
            <p id="BuSto_4.7">
               	pratyekabuddho buddhastvamādibuddho nirucyase /<br />
               	ṛddhimān vaśitāprāptaścatuḥsatyopadeśakaḥ //
                <span class="ref">BuSto_4.7</span></p>
            
            
            <p id="BuSto_4.8">
               	lokapālaḥ sahasrākṣa īśvarastvaṃ prajāpatiḥ /<br />
               	śivastvaṃ sarvabhūtānāṃ tvaṃ vibhurguṇasāgaraḥ //
                <span class="ref">BuSto_4.8</span></p>
            
            
            <p id="BuSto_4.9">
               	ṛṣistvaṃ puṇyaḥ śreṣṭhaśca jyeṣṭho jātismarastathā /<br />
               	vināyako vinetā ca jinaputro jinātmajaḥ //
                <span class="ref">BuSto_4.9</span></p>
            
            
            <p id="BuSto_4.10">
               	bhānuḥ sahasraraśmimastvaṃ somastvaṃ ca bṛhaspatiḥ /<br />
               	dhanado varuṇaścaiva tvaṃ viṣṇustvaṃ maheśvaraḥ //
                <span class="ref">BuSto_4.10</span></p>
            
            
            <p id="BuSto_4.11">
               	ananto nāgarājastvaṃ skandaḥ senāpatistathā /<br />
               	vemacitrāsurendrastvaṃ bhaumaḥ śukro budhastathā //
                <span class="ref">BuSto_4.11</span></p>
            
            
            <p id="BuSto_4.12">
               	sarvadevamayo vīraḥ sarvadevairnamaskṛtaḥ /<br />
               	lokadharmamalātītastvaṃ loke cāgrapudgalaḥ //
                <span class="ref">BuSto_4.12</span></p>
            
            
            <p id="BuSto_4.13">
               	lokajño lokavijñāto jñānināṃ pravaro varaḥ /<br />
               	varado layanaṃ trāṇamadhṛṣyo mārakarmiṇām //
                <span class="ref">BuSto_4.13</span></p>
            
            
            <p id="BuSto_4.14">
               	gambhīraścānavadyaśca kalyāṇamitrasaṃpadaḥ /<br />
               	vaidyastvaṃ śalyahartā na naradamyaḥ susārathiḥ //
                <span class="ref">BuSto_4.14</span></p>
            
            
            <p id="BuSto_4.15">
               	matimān gatimāṃścaiva buddhimāṃśca vicakṣaṇaḥ /<br />
               	puṇyavān kalpavṛkṣaśca bodhyaṅgapuṣpamaṇḍitaḥ //
                <span class="ref">BuSto_4.15</span></p>
            
            
            <p id="BuSto_4.16">
               	vimuktiphalasaṃpanna āśrayaḥ sarvadehinām /<br />
               	manoharo manojñaśca anagho brahmacāriṇām //
                <span class="ref">BuSto_4.16</span></p>
            
            
            <p id="BuSto_4.17">
               	ketustvaṃ grahaśreṣṭhaśca ṛṣibhirmunipuṅgavaḥ /<br />
               	yuvarājñābhiṣiktasttvaṃ daśabhūmīśvaraḥ prabhuḥ //
                <span class="ref">BuSto_4.17</span></p>
            
            
            <p id="BuSto_4.18">
               	sārthavāho gaṇaśreṣṭho nirvāṇottamadeśakaḥ /<br />
               	khasamo madhyakalpastvaṃ tvaṃ tejo vāyureva ca //
                <span class="ref">BuSto_4.18</span></p>
            
            
            <p id="BuSto_4.19">
               	cintāmaṇistvaṃ sattvānāṃ sarvāśāparipūrakaḥ /<br />
               	namo 'stu te mahāvidya sarvabhūtanamaskṛta //
                <span class="ref">BuSto_4.19</span></p>
            
            
            <p>śrīāryamañjuśrīnāmāṣṭottaraśatakastotraṃ samāptam //</p>
            
            </div>
         
         <div id="d1e2356">
            
            <h3>Digital Sanskrit Buddhist Canon, Stotra section, text no. 5: (Ārya)tārānamaskāraikaviṃśatistotram</h3>
            
            
            <p>om namo bhagavatyai āryaśrī-ekaviṃśatitārāyai</p>
            
            <p id="BuSto_5.1">
               	namastāre ture vīre kṣaṇadyutinibhekṣaṇe /<br />
               	trailokyanāthavaktrābjavikasatkamalodbhave //
                <span class="ref">BuSto_5.1</span></p>
            
            
            <p id="BuSto_5.2">
               	namaḥ śataśaraccandrasaṃpūrṇeva varānane /<br />
               	tārāsahasrakiraṇaiḥ prahasatkiraṇojjvale //
                <span class="ref">BuSto_5.2</span></p>
            
            
            <p id="BuSto_5.3">
               	namaḥ kanakanīlābjapāṇipadmavibhūṣite /<br />
               	dānavīryatapaḥśā(kṣā)ntititikṣādhyānagocare //
                <span class="ref">BuSto_5.3</span></p>
            
            
            <p id="BuSto_5.4">
               	namastathāgatoṣṇīṣavijayānantacāriṇi /<br />
               	śeṣapāramitāprāptajinaputraniṣevite //
                <span class="ref">BuSto_5.4</span></p>
            
            
            <p id="BuSto_5.5">
               	namastutārahuṃkārapūritāśādigantare /<br />
               	saptalokakramākrā[nte] aśeṣakaruṇā(ṇe)kṣaṇe //
                <span class="ref">BuSto_5.5</span></p>
            
            
            <p id="BuSto_5.6">
               	namaḥ śakrānalabrahmamarudviśveśvarārcite /<br />
               	bhūtavetālagandharvagaṇayakṣapuraskṛte //
                <span class="ref">BuSto_5.6</span></p>
            
            
            <p id="BuSto_5.7">
               	namaḥ straditi phaṭkāra parajatra(yantra)pramardini /<br />
               	pratyālīḍhapadanyāse śikhī(khi)jvālākulojjvale //
                <span class="ref">BuSto_5.7</span></p>
            
            
            <p id="BuSto_5.8">
               	namasture mahāghore mālavīravināśini /<br />
               	bhṛkuṭīkṛtavaktrābjasarvaśatrunisundanī(ṣūdini) //
                <span class="ref">BuSto_5.8</span></p>
            
            
            <p id="BuSto_5.9">
               	namaḥ strīratnamudrāṅkahṛdayāṅgulibhūṣite /<br />
               	bhūṣitāśeṣadikcakranikarasvakarākule //
                <span class="ref">BuSto_5.9</span></p>
            
            
            <p id="BuSto_5.10">
               	namaḥ pramuditāśeṣamuktākṣīraprasāriṇi /<br />
               	hasatprahasatuttāre māralolavaśaṅkari //
                <span class="ref">BuSto_5.10</span></p>
            
            
            <p id="BuSto_5.11">
               	namaḥ samantabhūpālapata(ṭa)lākarṣaṇa(ṇe)kṣaṇe /<br />
               	carabhṛkuṭihūṃkārasarvāpadavimocanī(cini) //
                <span class="ref">BuSto_5.11</span></p>
            
            
            <p id="BuSto_5.12">
               	namaḥ śrīkhaṇḍakhaṇḍendu[su]muktābharaṇa(ṇo)jjvale /<br />
               	amitābhajitābhārabhāsure kiraṇoddhruve(ddhure) //
                <span class="ref">BuSto_5.12</span></p>
            
            
            <p id="BuSto_5.13">
               	namaḥ kalpāntahutabhugajvālāmālāntare(ra)sthite /<br />
               	ālīḍhamudi(dri)tābaddharipucakravināśinī(ni) //
                <span class="ref">BuSto_5.13</span></p>
            
            
            <p id="BuSto_5.14">
               	namaḥ karatarā(lā)ghāṭa(ta)caraṇāhatabhūtale /<br />
               	bhṛkuṭīkṛtahuṃkārasaptapātālabhedinī(ni) //
                <span class="ref">BuSto_5.14</span></p>
            
            
            <p id="BuSto_5.15">
               	namaḥ śive śubhe śānte śāntanirvāṇagocare /<br />
               	svāhāpraṇavasaṃyukte mahāpātakanāśanī(śini) //
                <span class="ref">BuSto_5.15</span></p>
            
            
            <p id="BuSto_5.16">
               	namaḥ pramuditābaddharigātraprabhedini /<br />
               	daśākṣarapadanyāse vidyāhuṃkāradīpite //
                <span class="ref">BuSto_5.16</span></p>
            
            
            <p id="BuSto_5.17">
               	nama[stāre] ture pādaghātahuṃkāravījite /<br />
               	merumaṇḍalakailāśabhuvanatrayacāriṇī(ṇi) //
                <span class="ref">BuSto_5.17</span></p>
            
            
            <p id="BuSto_5.18">
               	namaḥ sure sa(śa)rākārahariṇāṅkakare(ra)sthite /<br />
               	haridviruktaphaṭkāra(re) aśeṣaviṣanāśiṇī(ni) //
                <span class="ref">BuSto_5.18</span></p>
            
            
            <p id="BuSto_5.19">
               	namaḥ surāsuragaṇayakṣakinnarasevite /<br />
               	abuddhamuditābhogakarī(ri) duḥsvapnanāśinī(ni) //
                <span class="ref">BuSto_5.19</span></p>
            
            
            <p id="BuSto_5.20">
               	namaścandrārkasampūrṇanayanadyutibhāsvare /<br />
               	tārādviruktatuttāre viṣamajvala(ra)nāśini //
                <span class="ref">BuSto_5.20</span></p>
            
            
            <p id="BuSto_5.21">
               	namaḥ strītattvavinyāse śivaśaktisamanvite /<br />
               	grahavetāra(la)yakṣoṣmanāśini pravare ture //
                <span class="ref">BuSto_5.21</span></p>
            
            
            <p id="BuSto_5.22">
               	mantramūlamidaṃ stotraṃ namaskāraikaviṃśatiḥ(ti) /<br />
               	yaḥ paṭhetprātaḥ(paṭhet prayataḥ) dhīmān devyābhaktisamanvite(taḥ) //
                <span class="ref">BuSto_5.22</span></p>
            
            
            <p id="BuSto_5.23">
               	sāyaṃ vā prātarutthāya smaret sarvābhayapradam /<br />
               	sarvapāpapraśamanaṃ sarvadurgatināśanam //
                <span class="ref">BuSto_5.23</span></p>
            
            
            <p id="BuSto_5.24">
               	abhiṣikto bhavet tūrṇaṃ saptabhirjinakoṭibhiḥ /<br />
               	māsamātreṇa caivāsau sukhaṃ bauddhapadaṃ vrajet //
                <span class="ref">BuSto_5.24</span></p>
            
            
            <p id="BuSto_5.25">
               	viṣaṃ tasya mahāghoraṃ sthāvaraṃ cātha jaṅgamam /<br />
               	smaraṇānna padaṃ yāti khāditaṃ pi(pī)tameva vā //
                <span class="ref">BuSto_5.25</span></p>
            
            
            <p id="BuSto_5.26">
               	grahajo(jā)laviṣārtānāṃ parastrīviṣanāśanam /<br />
               	anyeṣāṃ caiva sattvānāṃ dvisaptamabhivartitam //
                <span class="ref">BuSto_5.26</span></p>
            
            
            <p id="BuSto_5.27">
               	putrakāmo labhet putraṃ ghanakāmo labheddhanam /<br />
               	sarvakāmānavāpnoti na vighnaiḥ pratihanyate //
                <span class="ref">BuSto_5.27</span></p>
            
            
            <p>iti śrīsamyaksaṃbuddhavailo(ro)canabhāṣitaṃ bhagavatyāryatārādevyā namaskāraikaviṃśatināmāṣṭottaraśatakaṃ
               buddhabhāṣitaṃ parisamāptam //</p>
            
            </div>
         
         <div id="d1e2560">
            
            <h3>Digital Sanskrit Buddhist Canon, Stotra section, text no. 6: (Ārya)tārāsragdharāstotram
               ācārya sarvajñamitraviracitam</h3>
            
            
            <p id="BuSto_6.1">
               	namastārāyai bālārkālokatāmrapravarasuraśiraścārucūḍāmaṇiśrī-<br />sampatsaṃparkarāgānaticiraracitālaktakavyakta bhaktī /<br />
               	bhaktyā pādau tavārye karapuṭamukuṭāṭopabhugnottamāṅga-<br />stāriṇyāpaccharaṇye navanutikusumasragbhirabhyarcayāmi //
                <span class="ref">BuSto_6.1</span></p>
            
            
            <p id="BuSto_6.2">
               	durlaṅdhye duḥkhavahnau vinipatitatanurdurbhagaḥ kāṃdiśīka <br />kiṃ kiṃ mūḍhaḥ karomītyasakṛdapi kṛtārambhavaiyarthyakhinnaḥ /<br />
               	śrutvā bhūyaḥ parebhyaḥ kṣatanayana iva vyomni candrārkalakṣmī-<br />mālokāśānibaddhaḥ paragatigamanastvāṃ śraye pāpahantrīm //
                <span class="ref">BuSto_6.2</span></p>
            
            
            <p id="BuSto_6.3">
               	sarvasmin sattvamārge nanu tava karuṇā nirviśeṣaṃ pravṛttā <br />tanmadhye tadgraheṇa grahaṇamupagataṃ mādṛśasyāpyavaśyam /<br />
               	sāmarthyaṃ ca dvitīyaṃ sakalajagadaghadhvāntatigmāṃśubimbaṃ <br />duḥkhyevāhaṃ tathāpi pratapati dhigaho duṣkṛtaṃ durvidagdham //
                <span class="ref">BuSto_6.3</span></p>
            
            
            <p id="BuSto_6.4">
               	dhigdhiṅ māṃ mandabhāgyaṃ divasakararucāpyapraṇūtāndhakāraṃ <br />tṛṣyantaṃ kūlakacche himaśakalaśilāśītale haimavatyāḥ /<br />
               	ratnadvīpapratolyā vipulamaṇiguhāgehagarbhe daridraṃ <br />nāthīkṛtyāpyanāthaṃ bhagavati bhavatīṃ sarvalokaikadhātrīm //
                <span class="ref">BuSto_6.4</span></p>
            
            
            <p id="BuSto_6.5">
               	mātāpi stanyahetorviruvati tanaye khedamāyāti putre <br />krodhaṃ dhatte pitāpi pratidivasamasatprārthanāsu prayuktaḥ /<br />
               	tvaṃ tu trailokyavāñchāvipulaphalamahākalpavṛkṣāgravallī <br />sarvebhyo 'bhyarthitārthān visṛjasi na ca te vikriyā jātu kācit //
                <span class="ref">BuSto_6.5</span></p>
            
            
            <p id="BuSto_6.6">
               	yo yaḥ klaiśaughavahnijvalitatanurahaṃ tāriṇī tasya tasye-<br />tyātmopajñaṃ pratijñāṃ kuru mayi saphalāṃ duḥkhapātālamagne /<br />
               	vardhante yāvadete paruṣaparibhavāḥ prāṇināṃ dukhavegāḥ <br />samyaksaṃbuddhayāne praṇidhidhṛtadhiyāṃ tāvadevānukampā //
                <span class="ref">BuSto_6.6</span></p>
            
            
            <p id="BuSto_6.7">
               	ityuccairurdhvavāhau nadati nutipadavyājamākrandanādaṃ <br />nārhatyanyo 'pyupekṣāṃ janani janayituṃ kiṃ punaryādṛśī tvam /<br />
               	tvattaḥ paśyan pareṣāmabhimatavibhavaprārthanāḥ prāptakāmā <br />dahye sahyena bhūyastaramaratibhuvā santatāntarjvareṇa //
                <span class="ref">BuSto_6.7</span></p>
            
            
            <p id="BuSto_6.8">
               	pāpī yadyasmi kasmāttvayi mama mahatī barddhate bhaktireṣā <br />śrutyā smṛtyā ca nāmnāpyapaharasi haṭhātpāpamekā tvameva /<br />
               	tyaktavyāpārabhārā tadasi mayi kathaṃ kathyatāṃ tathyakathye <br />pathyaṃ glāne mariṣyatyapi vipulakṛpaḥ kiṃ bhiṣag rorudhīti //
                <span class="ref">BuSto_6.8</span></p>
            
            
            <p id="BuSto_6.9">
               	māyāmātsaryamānaprabhṛtibhiradhamaistulyakālakramācc <br />svairdoṣairvāhyamāno maṭhakarabha ivānekasādhāraṇāṃśaḥ /<br />
               	yuṣmatpādābjapūjāṃ na kṣaṇamapi labhe yattadarthe viśeṣā-<br />deṣā kārpaṇyadīnākṣarapadaracanā syānmamāvandhyakāmā //
                <span class="ref">BuSto_6.9</span></p>
            
            
            <p id="BuSto_6.10">
               	kalpāntodbhrāntavātabhramitajalacalallolakallolahelā-<br />saṃkṣobhotkṣiptavelātaṭavikaṭacaṭatsphoṭamoṭṭāṭṭahāsāt /<br />
               	majjadbhirbhinnanaukaiḥ sakaruṇaruditākrandaniṣpandamandaiḥ <br />svacchandaṃ devi sadyastvadabhinutiparaistīramuttīryate 'bdheḥ //
                <span class="ref">BuSto_6.10</span></p>
            
            
            <p id="BuSto_6.11">
               	dhūmabhrāntābhragarbhodbhavagaganagṛhotsaṅgariṅgatsphuliṅga-<br />sphūrjajjvālākarālajvalanajavaviśadveśmaviśrāntaśayyāḥ /<br />
               	tvayyābaddhapraṇāmāñjalipuṭamukuṭā gadgadodgītayācṣāḥ <br />prodyadvidyudvilāsojjvalajaladajavairādhriyante kṣaṇena //
                <span class="ref">BuSto_6.11</span></p>
            
            
            <p id="BuSto_6.12">
               	dānāmbhaḥpūryamāṇobhayakaṭakaṭakālambirolambamālā-<br />hūṅkārāhūyamānapratigajajanitadveṣavahnerdvipasya /<br />
               	dantāntottuṅgadolātalatulitatanustvāmanusmṛtya mṛtyuṃ <br />pratyācaṣṭe prahṛṣṭaḥ pṛthuśikharaśiraḥkoṭikoṭṭopaviṣṭaḥ //
                <span class="ref">BuSto_6.12</span></p>
            
            
            <p id="BuSto_6.13">
               	prauḍhaprāsaprahāraprahatanaraśiraḥśūlavallyutsavāyā <br />śūnyāṭavyāṃ karāgragrahavilasadasispheṭakasphītadarpān /<br />
               	dasyūn dāsye niyuṅkte sabhṛkuṭikuṭilabhrūkaṭākṣekṣitākṣāṃ-<br />ścintālekhanyakhinnasphuṭalikhitapadaṃ nāmadhāma śriyāṃ te //
                <span class="ref">BuSto_6.13</span></p>
            
            
            <p id="BuSto_6.14">
               	vajrakūraprahāraprakharanakhamukhotkhātamattebhakumbha-<br />ścyotatsāndrāsradhautasphūṭavikaṭasaṭāsaṅkaṭaskandhasandhiḥ /<br />
               	krudhyannāpitsurārādupari mṛgaripustīkṣṇadaṃṣṭrotkaṭāsya-<br />strasyannāvṛtya yāti tvaducitaracitastotradigdhārthavācaḥ //
                <span class="ref">BuSto_6.14</span></p>
            
            
            <p id="BuSto_6.15">
               	dhūmāvartāndhakārākṛtivikṛtaphaṇisphāraphūtkārapūra-<br />vyāpāravyāptavaktrasphuradururasanārajjukonāśapāśaiḥ /<br />
               	pāpātsambhūya bhūyastavaguṇagaṇanātatparastvatparātmā <br />dhatte mattālimālāvalayakuvalasragavibhūṣāṃ vibhūtim //
                <span class="ref">BuSto_6.15</span></p>
            
            
            <p id="BuSto_6.16">
               	bhartṛbhrūbhedabhītodbhaṭakaṭakabhaṭākṛṣṭaduḥśliṣṭakeśa-<br />ścañcadvācāṭaceṭotkaṭaraṭitakaṭugranthipāśopagūḍhaḥ /<br />
               	kṣuttṛṭkṣāmopakaṇṭhastyajati sa sapadi vyāpadaṃ tāṃ durantāṃ <br />yo yāyādāryatārācaraṇaśaraṇatāṃ snigdhabandhūjjhito 'pi //
                <span class="ref">BuSto_6.16</span></p>
            
            
            <p id="BuSto_6.17">
               	māyānirmāṇakarmakramakṛtavikṛtānekanepathyamithyā-<br />rūpārambhānurūpapraharaṇakiraṇāḍambaroḍḍāmarāṇi /<br />
               	tvattantroddhāryamantrasmṛtihṛtaduritasyāvahantyapradhṛṣyāṃ <br />pretaprotāntratantrīnicayaviracitasrañji rakṣāṃsi rakṣām //
                <span class="ref">BuSto_6.17</span></p>
            
            
            <p id="BuSto_6.18">
               	garjajjīmūtamūrtitrimadamadanadībaddhadhārāndhakār <br />vidhuddyotāyamānapraharaṇakiraṇe niṣpatadbāṇavarṣe /<br />
               	ruddhaḥ saṅgrāmakāle prabalabhujabalairvidviṣadbhirdviṣadbhi-<br />stvaddattotsāhapuṣṭiḥ prasabhamarimahīmekavīraḥ pinaṣṭi //
                <span class="ref">BuSto_6.18</span></p>
            
            
            <p id="BuSto_6.19">
               	pāpācārānubandhoddhṛtagadavigalatpūtipūyāsravisra-<br />tvaṅmāṃsāsaktanāḍīmukhakuharagalajjantujagdhakṣatāṅgāḥ /<br />
               	yuṣmatpādopasevāgadavaraguṭikābhyāsabhaktiprasaktā <br />jāyante jātarūpapratinidhivapuṣaḥ puṇḍarīkāyatākṣāḥ //
                <span class="ref">BuSto_6.19</span></p>
            
            
            <p id="BuSto_6.20">
               	viśrāntaṃ śrautapātre gurubhirupahṛtaṃ yasya nāmnāyabhaikṣyaṃ <br />vidvadgoṣṭhīṣu yaśca śrutadhanavirahānmūkatāmabhyupetaḥ /<br />
               	sarvālaṅkārabhūṣāvibhavasamuditaṃ prāpya vāgīśvaratvaṃ <br />so 'pi tvadbhaktiśaktyā harati nṛpasabhe vādisiṃhāsanāni //
                <span class="ref">BuSto_6.20</span></p>
            
            
            <p id="BuSto_6.21">
               	bhūśayyādhūlidhūmraḥ sphuṭitakaṭitaṭīkarpaṭoddyotitāṅg <br />yūkāyūṃṣi prapiṃṣan parapuṭapurataḥ karpare tarpaṇārthī /<br />
               	tvāmārādhyādhyavasyan varayuvativahaccāmarasmeracārvī-<br />mūrvī dhatte madāndhadvipadaśanaghanāmuddhṛttaikātapatrām //
                <span class="ref">BuSto_6.21</span></p>
            
            
            <p id="BuSto_6.22">
               	sevākarmāntaśilpapraṇayavinimayopāyaparyāyakhinnāḥ <br />prāgjanmopāttapuṇyopacitaśubhaphalaṃ vittamaprāpnuvantaḥ /<br />
               	daivātikrāmaṇīṃ tvāṃ kṛpaṇajanajananyarthamabhyarthya bhūmer <br />bhūyo nirvāntacāmīkaranikaranidhīn nirdhanāḥ prāpnuvanti //
                <span class="ref">BuSto_6.22</span></p>
            
            
            <p id="BuSto_6.23">
               	vṛtticchede vilakṣaḥ kṣatanivasanayā bhāryayā bhartsyamāno <br />dūrādātmambharitvāt svajanasutasuhṛdbandhubhirvarjyamānaḥ /<br />
               	tvayyāvedya svaduḥkhaṃ turagakhuramukhotkhātasīmnāṃ gṛhāṇām <br />īṣṭe svāntaḥpurastrīvalayajhaṇajhaṇājātanidrāprabodhaḥ //
                <span class="ref">BuSto_6.23</span></p>
            
            
            <p id="BuSto_6.24">
               	caṅkraddikcakracumbisphuradurukiraṇā lakṣaṇālaṅkṛtā strī-<br />ṣaṭdanto dantimukhyaḥ śikhigalakaruciśyāmaromā varāśvaḥ /<br />
               	bhāsvadbhāsvanmayūkho maṇiramalaguṇaḥ koṣabhṛt svarṇakoṣaḥ <br />senānīrvīrasainyo bhavati bhagavati tvatprasādāṃśaleśāt //
                <span class="ref">BuSto_6.24</span></p>
            
            
            <p id="BuSto_6.25">
               	svacchandaṃ candanāmbhaḥsurabhimaṇiśilādattasaṅketakāntaḥ <br />kāntākrīḍānurāgādabhinavaracitātithyatathyopacāraḥ /<br />
               	tvadvidyālabdhasiddhirmalayamadhuvanaṃ yāti vidyādharendraḥ <br />khaṅgāṃśuśyāmapīnonnatabhujaparighaprollasatpārihāryaḥ //
                <span class="ref">BuSto_6.25</span></p>
            
            
            <p id="BuSto_6.26">
               	hārākrāntastanāntāḥ śravaṇakuvalayasparddhamānāyatākṣyo <br />mandārodāraveṇītaruṇaparimalāmodamādyaddvirephāḥ /<br />
               	kāñcīnādānubandhoddhatataracaraṇodāramañjīratūryās <br />tvannāthān prārthayante smaramadamuditāḥ sādarā devakanyāḥ //
                <span class="ref">BuSto_6.26</span></p>
            
            
            <p id="BuSto_6.27">
               	ratnacchannāntavāpīkanakakamalinīvajrakiñjalkamālām <br />unmajjatpārijātadrumamadhupavadhūddhūtadhūlīvitānām /<br />
               	vīṇāveṇupravīṇāmarapuraramaṇīdattamādhuryatūryāṃ <br />kṛtvā yuṣmatsaparyāmanubhavati ciraṃ nandanodyānayātrām //
                <span class="ref">BuSto_6.27</span></p>
            
            
            <p id="BuSto_6.28">
               	karpūrailālavaṅgatvagagurunaladakṣodagandhodakāyāṃ / <br />kāntākandarpadarpotkaṭakucakuharāvartaviśrāntavīcyām /<br />
               	mandākinyāmamandacchaṭasalilasaritkrīḍayā sundarībhiḥ <br />krīḍanti tvadgatāntaḥkaraṇapariṇatottaptapuṇyaprabhāvāḥ //
                <span class="ref">BuSto_6.28</span></p>
            
            
            <p id="BuSto_6.29">
               	gīrvāṇagrāmaṇībhirvinayabharanamanmaulibhirvanditājñaḥ <br />svargotsaṅge 'dhirūḍhaḥ surakariṇi jhaṇadbhūṣaṇodbhāsitāṅge /<br />
               	śacyā dordāmadolāviralavalayitoddāmaromāñcamūrtiḥ <br />pūtastvaddṛṣṭipātairavati suramahīṃ hīrabhinnaprakoṣṭhaḥ //
                <span class="ref">BuSto_6.29</span></p>
            
            
            <p id="BuSto_6.30">
               	cūḍāratnāvataṃsāsanagatasugatavyomalakṣmīvitānaṃ <br />prodyadbālārkakoṭīpaṭutarakiraṇāpūryamāṇatrilokam /<br />
               	prauḍhālīḍhaikapādakramabharavinamadbrahmarudrendraviṣṇuṃ <br />tvadrūpaṃ bhāvyamānaṃ bhavati bhavabhayacchittye janmabhājām //
                <span class="ref">BuSto_6.30</span></p>
            
            
            <p id="BuSto_6.31">
               	paśyantyeke sakopaṃ praharaṇakiraṇodgīrṇadordaṇḍakhaṇḍa-<br />vyāptavyomāntarālaṃ valayaphaṇiphaṇādāruṇāhāryacaryam /<br />
               	dviṣṭavyatrāsihāsoḍḍamaraḍamarukoḍḍāmarāsphālavelā-<br />vetālottālatālapramadamadamahākelikolāhalogram //
                <span class="ref">BuSto_6.31</span></p>
            
            
            <p id="BuSto_6.32">
               	kecittvekaikaromodgamagatagaganābhogabhūbhūtalastha-<br />svasthabrahmendrarudraprabhṛtinaramarutsiddhagandharvanāgam /<br />
               	dikcakrākrāmidhāmasthitasugataśatānāntanirmāṇacittaṃ <br />citraṃ trailokyavandayaṃ sthiracararacitāśeṣabhāvasvabhāvam //
                <span class="ref">BuSto_6.32</span></p>
            
            
            <p id="BuSto_6.33">
               	lākṣāsindūrarāgāruṇatarakiraṇādityalauhityameke <br />śrīmatsāndrendranīlopaladalitadalakṣodanīlaṃ tathānye /<br />
               	kṣīrābdhikṣubdhadugdhādhikataradhavalaṃ kāñcanābhaṃ ca kecit <br />tvadrūpaṃ viśvarūpaṃ sphaṭikavadupadhāyuktibhedād vibhinnam //
                <span class="ref">BuSto_6.33</span></p>
            
            
            <p id="BuSto_6.34">
               	sārvajñajñānadīpaprakaṭitasakalajñeyatattvaikasākṣī <br />sākṣādvetti tvadīyāṃ guṇagaṇagaṇanāṃ sarvavit tatsuto vā /<br />
               	yastu vyādāya vaktraṃ valibhujaraṭitaṃ mādṛśo rāraṭīti <br />vyāpat sā tīvraduḥkhajvarajanitarujaścetaso hāsyahetuḥ //
                <span class="ref">BuSto_6.34</span></p>
            
            
            <p id="BuSto_6.35">
               	yanme vijñāpyamānaṃ prathamataramadastvaṃ viśeṣeṇa vettrī <br />tadvayāhārātirekaśramavidhirabudhasvāntasantoṣahetuḥ /<br />
               	kintu snigdhasya bandhorviṣamiva purato duḥkhamudgīrya vācāṃ <br />jñātārthasyāpi duḥkhī hṛdayalaghutayā svasthatāṃ vindatīva //
                <span class="ref">BuSto_6.35</span></p>
            
            
            <p id="BuSto_6.36">
               	kalyāṇānandasindhuprakaṭaśaśikale śītalāṃ dehi dṛṣṭiṃ <br />puṣṭiṃ jñānopadeśaiḥ kuru dhanakaruṇe dhvaṃsaya dhvāntamantaḥ /<br />
               	tvatstotrāmbhaḥpavitrīkṛtamanasi mayi śreyasaḥ sthānamekaṃ <br />dṛṣṭaṃ yasmādamoghaṃ jagati tavaguṇastotramātraṃ prajānām //
                <span class="ref">BuSto_6.36</span></p>
            
            
            <p id="BuSto_6.37">
               	saṃstutya tvadguṇaughāvayavamaniyateyattamāptaṃ mayā ya <br />puṇyaṃ puṇyārdravāñchāphalamadhurarasāsvādamāmuktibhogyam /<br />
               	lokastenāryalokeśvaracaraṇatalasvastikasvasticihnā-<br />mahnāyāyaṃ prayāyāt sugatasutamahīṃ tāṃ sukhāvatyupākhyām //
                <span class="ref">BuSto_6.37</span></p>
            
            
            <p>śrī sarvajñamitraviracitamāryatārāsragdharāstotraṃ samāptam //</p>
            
            </div>
         
         <div id="d1e3076">
            
            <h3>Digital Sanskrit Buddhist Canon, Stotra section, text no. 7: (Ārya)tārāṣṭottaraśatanāmastotram</h3>
            
            
            <p>om namaḥ śrī āryatārāyai /</p>
            
            
            <p id="BuSto_7.1">
               	śrīmatpotalake ramye nānādhātuvirājite /<br />
               	nānādrumalatākīrṇe nānāpakṣinikūjite //
                <span class="ref">BuSto_7.1</span></p>
            
            
            <p id="BuSto_7.2">
               	nānānirjharabhāṅkārairnānāmṛgasamākule /<br />
               	nānākusumajātībhiḥ samantādadhivāsite //
                <span class="ref">BuSto_7.2</span></p>
            
            
            <p id="BuSto_7.3">
               	nānāhṛdyaphalopetaṣaṭpadodgītaniḥsvanaiḥ /<br />
               	kinnarairmadhurodgītairmattaravāraṇasaṃkulaiḥ //
                <span class="ref">BuSto_7.3</span></p>
            
            
            <p id="BuSto_7.4">
               	siddhavidyādharagaṇairgandharvaiśca ninādite /<br />
               	munibhirvītarāgaiśca satataṃ suniṣevite //
                <span class="ref">BuSto_7.4</span></p>
            
            
            <p id="BuSto_7.5">
               	bodhisattvagaṇaiścānyairdaśabhūmīśvarairapi /<br />
               	āryatārādibhirdevairvidyārājñīsahasrakaiḥ //
                <span class="ref">BuSto_7.5</span></p>
            
            
            <p id="BuSto_7.6">
               	krodharājagaṇaiścānyairhayagrīvādibhirvṛte /<br />
               	sarvasattvahite yukto bhagavānavalokitaḥ //
                <span class="ref">BuSto_7.6</span></p>
            
            
            <p id="BuSto_7.7">
               	vyājahāra tataḥ śrīmān padmagarbhāsane sthitaḥ /<br />
               	mahatā tapasā yukto maitryā ca kṛpayānvitaḥ //
                <span class="ref">BuSto_7.7</span></p>
            
            
            <p id="BuSto_7.8">
               	dharmaṃ dideśa tasyāṃ ca mahatyāṃ devaparṣadi /<br />
               	tatrāpaviddhamāgamya vajrapāṇirmahābalaḥ //
                <span class="ref">BuSto_7.8</span></p>
            
            
            <p id="BuSto_7.9">
               	parayā kṛpayā yuktaḥ papraccha cāvalokitam /<br />
               	taskaroragasiṃhogragajavyāghrādisaṃkule //
                <span class="ref">BuSto_7.9</span></p>
            
            
            <p id="BuSto_7.10">
               	sīdantyamī mune sattvā magnāḥ saṃsārasāgare /<br />
               	baddhāḥ sāṃsārikaiḥ pāśai rāgadveṣatamomayaiḥ //
                <span class="ref">BuSto_7.10</span></p>
            
            
            <p id="BuSto_7.11">
               	mucyante yena sattvāste tanme brūhi mahāmune /<br />
               	evamukto jagannāthaḥ sa śrīmānavalokitaḥ //
                <span class="ref">BuSto_7.11</span></p>
            
            
            <p id="BuSto_7.12">
               	uvāca madhurāṃ vāṇīṃ vajrapāṇiṃ prabodhinīm /<br />
               	śṛṇu guhyakarājendra amitābhasya tāyaṇīḥ(ṇīm) //
                <span class="ref">BuSto_7.12</span></p>
            
            
            <p id="BuSto_7.13">
               	praṇidhānavaśotpannāṃ mamājñāṃ lokamātaram /<br />
               	mahākaruṇayopetāṃ jagaduddharaṇoddhṛtām //
                <span class="ref">BuSto_7.13</span></p>
            
            
            <p id="BuSto_7.14">
               	uditādityasaṃkāśāṃ purṇenduvadanaprabhām /<br />
               	bhāṣayantīmimāṃ tārāṃ sadevāsuramānuṣān //
                <span class="ref">BuSto_7.14</span></p>
            
            
            <p id="BuSto_7.15">
               	kampayantīṃ ca trīn lokān trāsayantīṃ yakṣarākṣasān /<br />
               	nīlotpalakarāṃ devīṃ mā bhairmā bhairiti bruvan //
                <span class="ref">BuSto_7.15</span></p>
            
            
            <p id="BuSto_7.16">
               	jagatsaṃrakṣaṇārthayāhamutpāditā jinaiḥ /<br />
               	kāntāre śastrasaṃpāte nānābhayasamākule //
                <span class="ref">BuSto_7.16</span></p>
            
            
            <p id="BuSto_7.17">
               	smaraṇādeva nāmāni sattvān rakṣāmyahaṃ sadā /<br />
               	tārayiṣyāmyahaṃ sattvān nānābhayamahārṇavāt //
                <span class="ref">BuSto_7.17</span></p>
            
            
            <p id="BuSto_7.18">
               	tena tāreti māṃ loke gāyanti munipuṃgavāḥ /<br />
               	kṛtāñjalipuṭo bhūtvā tataḥ sādarasādhvasaḥ //
                <span class="ref">BuSto_7.18</span></p>
            
            
            <p id="BuSto_7.19">
               	jvalayatyantarikṣe tāmidaṃ vacanamabravīt /<br />
               	nāmāṣṭaśatakaṃ brūhi yatpurā kīrtitaṃ janaiḥ //
                <span class="ref">BuSto_7.19</span></p>
            
            
            <p id="BuSto_7.20">
               	daśabhūmīśvarairnāthairbodhisattvairmaharddhikaiḥ /<br />
               	sarvapāpaharaṃ puṇyaṃ māṅgalyaṃ kīrtivarddhanam //
                <span class="ref">BuSto_7.20</span></p>
            
            
            <p id="BuSto_7.21">
               	dhanadhānyakaraṃ caiva ārogyaṃ puṣṭivardhanam /<br />
               	āyurārogyajanakaṃ sarvasattvasukhāvaham //
                <span class="ref">BuSto_7.21</span></p>
            
            
            <p id="BuSto_7.22">
               	lakṣmyāḥ śriyaḥ sthāpakaṃ ca sarvasattvavivarddhanam /<br />
               	maitrīmālambya sattvānāṃ tatkīrtaya mahāmune //
                <span class="ref">BuSto_7.22</span></p>
            
            
            <p id="BuSto_7.23">
               	evamukte jagannāthaḥ prahasannavalokitaḥ /<br />
               	vyavalokya diśaḥ sarvā maitrīspharaṇayā dṛśā //
                <span class="ref">BuSto_7.23</span></p>
            
            
            <p id="BuSto_7.24">
               	dakṣiṇaṃ karamuddhṛtya puṇyalakṣaṇamaṇḍitam /<br />
               	tamuvāca mahāprājñaḥ sādhu sādhu mahātapa //
                <span class="ref">BuSto_7.24</span></p>
            
            
            <p id="BuSto_7.25">
               	nāmāni śṛṇu mahābhāga sarvasattvaikavatsare /<br />
               	yāni saṃkīrtya manujā sampadā syurdhaneśvarāḥ //
                <span class="ref">BuSto_7.25</span></p>
            
            
            <p id="BuSto_7.26">
               	sarvavyādhivinirmuktāḥ sarvaiśvaryaguṇānvitāḥ /<br />
               	akālamṛtyunirdagdhāścyutā yānti sukhāvatīm //
                <span class="ref">BuSto_7.26</span></p>
            
            
            <p id="BuSto_7.27">
               	tānyahaṃ sampravakṣyāmi devasaṃghāḥ śṛṇuta me /<br />
               	anumodadhvametadvā bhaviṣyadhvaṃ sunirvṛtāḥ //
                <span class="ref">BuSto_7.27</span></p>
            
            
            <p>om locane sulocane tāre tārodbhave sarvasattvānukampini sarvasattvatāriṇi sahasrabhuje
               sahasranetre / om namo bhagavate avalokaya avalokaya māṃ sarvasattvāṃśca huṃ huṃ phaṭ
               phaṭ svāhā / om śuddhe viśuddhe sugatātmaje</p>
            
            
            <p id="BuSto_7.28">
               	maitrīhṛdaye nirmale śyāme śyāmarūpi mahāprājñe prabalavarabhūṣite /<br />
               	aparājitā mahāraudrī viśvarūpī mahābalā / om suśriye //
                <span class="ref">BuSto_7.28</span></p>
            
            
            <p id="BuSto_7.29">
               	om kalyāṇī mahātejā lokadhātrī mahāyaśāḥ /<br />
               	sarasvatī viśālākṣī prajñā śrīrbuddhivardhinī //
                <span class="ref">BuSto_7.29</span></p>
            
            
            <p id="BuSto_7.30">
               	dhṛtidā puṣṭidā svāhā omkārā kāmarūpiṇī /<br />
               	sarvasattvahitodyuktā saṃgrāmottāriṇī jayā //
                <span class="ref">BuSto_7.30</span></p>
            
            
            <p id="BuSto_7.31">
               	prajñāpāramitā devī āryatārā manoramā /<br />
               	dundubhī śaṅkhinī pūrṇā vidyārājñī priyamvadā //
                <span class="ref">BuSto_7.31</span></p>
            
            
            <p id="BuSto_7.32">
               	candrānanā mahāgaurī ajitā pītavāsasā /<br />
               	mahāmāyā mahāśvetā mahābalaparākramā //
                <span class="ref">BuSto_7.32</span></p>
            
            
            <p id="BuSto_7.33">
               	mahāraudrī mahācaṇḍī duṣṭasattvaniṣūdinī /<br />
               	praśāntā śāntarūpā ca vijayā jvalanaprabhā //
                <span class="ref">BuSto_7.33</span></p>
            
            
            <p id="BuSto_7.34">
               	vidyunmārī dhvajī khaṅgī cakrī cāpodyatāyudhā /<br />
               	jambhano stambhanī kālī kālarātrirniśācarī //
                <span class="ref">BuSto_7.34</span></p>
            
            
            <p id="BuSto_7.35">
               	rakṣaṇī mohanī śāntā kāntārī drāvaṇī śubhā /<br />
               	brahmāṇī vedamātā ca guhyā ca guhyavāsinī //
                <span class="ref">BuSto_7.35</span></p>
            
            
            <p id="BuSto_7.36">
               	māṅgalyā śāṅkarī saumyā jātavedā manojavā /<br />
               	kapālinī mahāvegā sandhyā satyā 'parājitā //
                <span class="ref">BuSto_7.36</span></p>
            
            
            <p id="BuSto_7.37">
               	sārthavāhakṛpādṛṣṭirnaṣṭamārgapradarśinī /<br />
               	varadā śāsanī śāstrī surūpā 'mṛtavikramā //
                <span class="ref">BuSto_7.37</span></p>
            
            
            <p id="BuSto_7.38">
               	śarvarī yoginī siddhā caṇḍārī(lī)amṛtā dhruvā /<br />
               	dhanyā puṇyā mahābhāgā śubhagā priyadarśanā //
                <span class="ref">BuSto_7.38</span></p>
            
            
            <p id="BuSto_7.39">
               	kṛtāntatrāsinī bhīmā ugrā ugramahātapā /<br />
               	jagaddhite sadodyuktā śaraṇyā bhaktavatsalā //
                <span class="ref">BuSto_7.39</span></p>
            
            
            <p id="BuSto_7.40">
               	vāgīśvarī śivā sūkṣmā nityā sarvakramānugā /<br />
               	sarvārthasādhanī bhadrā goptrī dhātrī dhanapradā //
                <span class="ref">BuSto_7.40</span></p>
            
            
            <p id="BuSto_7.41">
               	abhayā gautamī puṇyā śrīmallokeśvarātmajā /<br />
               	tārānāmaguṇānantā sarvāśāparipūrakā //
                <span class="ref">BuSto_7.41</span></p>
            
            
            <p id="BuSto_7.42">
               	om tāre kṛpāvare śrīkleśaśravaṇīye svāhā /<br />
               	nāmnāmaṣṭottaraśataṃ hyetadyatkīrtitaṃ mayā /<br />
               	rahasyabhūtaṃ guhyaṃ ca devānāmapi durlabham //
                <span class="ref">BuSto_7.42</span></p>
            
            
            <p id="BuSto_7.43">
               	saubhāgyabhogakaraṇaṃ sarvakilviṣanāśanam /<br />
               	sarvavyādhipraśamanaṃ sarvasattvasukhāvaham //
                <span class="ref">BuSto_7.43</span></p>
            
            
            <p id="BuSto_7.44">
               	trikālaṃ yaḥ paṭheddhīmān śucisthāne samāhitaḥ /<br />
               	so 'cireṇaiva kālena rājyaśriyamavāpnuyāt //
                <span class="ref">BuSto_7.44</span></p>
            
            
            <p id="BuSto_7.45">
               	duḥkhī syāttu sukhī nityaṃ daridro dhanavān bhavet /<br />
               	putro bhavenmahāprājño medhāvī ca na saṃśayaḥ //
                <span class="ref">BuSto_7.45</span></p>
            
            
            <p id="BuSto_7.46">
               	bandhanānmucyate baddho vyavahāre jayoa bhavet /<br />
               	śatravo mitratāṃ yānti śṛṅgiṇaḥ śunakā api //
                <span class="ref">BuSto_7.46</span></p>
            
            
            <p id="BuSto_7.47">
               	saṃgrāme saṃkaṭe durge nānābhayasamucchrite /<br />
               	smaraṇādeva nāmāni sarvānbhayānapohati //
                <span class="ref">BuSto_7.47</span></p>
            
            
            <p id="BuSto_7.48">
               	nākālamṛtyurbhavati prāpnoti vipulāśayam /<br />
               	mānuṣye saphalaṃ janma tasyaikasya mahātmanaḥ //
                <span class="ref">BuSto_7.48</span></p>
            
            
            <p id="BuSto_7.49">
               	yaścedaṃ prātarutthāya mānavaḥ kīrtayiṣyati /<br />
               	sa dīrghakālamāyuṣmān śriyaṃ ca labhate naraḥ //
                <span class="ref">BuSto_7.49</span></p>
            
            
            <p id="BuSto_7.50">
               	devā nāgāstathā yakṣā gandharvā kaṭhapūtanāḥ /<br />
               	piśācā rākṣasā bhūtā mātaro raudratejasāḥ //
                <span class="ref">BuSto_7.50</span></p>
            
            
            <p id="BuSto_7.51">
               	ḍākinyastārakāḥ pretāḥ skandomādyā mahāgrahāḥ /<br />
               	chāyāpasmārakāścaiva kheṭakā khārdakādayaḥ //
                <span class="ref">BuSto_7.51</span></p>
            
            
            <p id="BuSto_7.52">
               	vetālāściṃcakā preṣyā ye cānye duṣṭacetasaḥ /<br />
               	chāyāmapi na laṅghanti kiṃ punastasya vigraham //
                <span class="ref">BuSto_7.52</span></p>
            
            
            <p id="BuSto_7.53">
               	duṣṭasattvā na bādhante vyādhayo nākramanti ca /<br />
               	sarvaiśvaryaguṇairyukto vaṃśavṛddhiśca jāyate //
                <span class="ref">BuSto_7.53</span></p>
            
            
            <p id="BuSto_7.54">
               	jātismaro bhaved dhīmān kulīnaḥ priyadarśanaḥ /<br />
               	prītimāṃśca mahāvāgmī sarvaśāstraviśāradaḥ //
                <span class="ref">BuSto_7.54</span></p>
            
            
            <p id="BuSto_7.55">
               	kalyāṇamitrasaṃsevī bodhicittavibhūṣitaḥ /<br />
               	sadā 'virahito buddhairyatra yatropapadyate //
                <span class="ref">BuSto_7.55</span></p>
            
            
            <p>śrīāryatārābhaṭṭārikāyā nāmāṣṭottaraśataṃ buddhaparibhāṣitaṃ parisamāptam //</p>
            
            </div>
         
         <div id="d1e3483">
            
            <h3>Digital Sanskrit Buddhist Canon, Stotra section, text no. 8: (Ārya)tārāstutiḥ ācārya
               candradāsakṛtā</h3>
            
            
            <p>namastārāyai</p>
            
            
            <p id="BuSto_8.1">
               	sukhadacakracārucūḍāmaṇiruciramarīcisaṃcaya-<br />pracuraśikhāpracāraparicumbitacarcitacaraṇacandrake /<br />
               	jagati carācare 'pi sācīkṛtacakitakṛpālulocane <br />stutivacanopacāramucitācaratiṃ racayāmi devi te //
                <span class="ref">BuSto_8.1</span></p>
            
            
            <p id="BuSto_8.2">
               	nakharakaṭhorakoṭikuṭṭitakarikaṭataṭapāṭanotkaṭāḥ <br />pravikaṭarudhirapaṭalapaṭapālitā aṭavīviluṇṭhakāḥ /<br />
               	vikaṭasaṭāṭṭahāsaghaṭitāvaṭataṭaghaṭānodbhaṭāstvajjuṣi <br />jhaṭiti yānti saṭinaḥ kuṇṭhādapi kuṇṭhaśaktitām //
                <span class="ref">BuSto_8.2</span></p>
            
            
            <p id="BuSto_8.3">
               	malinamahākapolatalavigalitamadajalamalanavihvalāḥ <br />skhaladalijālabahalakolāhalalitavilāsalāsinaḥ /<br />
               	vicalitakarṇatālapavanāhatalalitavilepadhūlayaḥ <br />pathi na gajāścalanti kulaśailatulāstava lā(nā)malālitāḥ //
                <span class="ref">BuSto_8.3</span></p>
            
            
            <p id="BuSto_8.4">
               	mārutaghātajātarabhasocchaladanalaśikhākadambaka-<br />pratihatapurapurandhrihāhāravatvaritadigantabhairavaḥ /<br />
               	uddhatadhūmradhūmadhūlidhutabaddhaghanāndhakārakaṃ <br />tvannatinītigatireti śamaṃ bahuśo hutāśanaḥ //
                <span class="ref">BuSto_8.4</span></p>
            
            
            <p id="BuSto_8.5">
               	calitalatāvitānakuṭilodgamadurgamagahanavartina <br />sapadi puro narasya tāreti manāgapi nāmadhāriṇaḥ /<br />
               	sphītaphaṇaughaghoraphūtkāraparisphuratānalasphuṭa-<br />sphuraduruvisphuliṅgavisphāriṇi phaṇini viṣaṃ vinaśyati //
                <span class="ref">BuSto_8.5</span></p>
            
            
            <p id="BuSto_8.6">
               	kṣaṇakṛtakopakampakarakarṣitakharakaravālanirmala-<br />vyatikarakarakaravālavikarālamahābalabhujārgalaḥ /<br />
               	prasthitapathikanikaṭakaṭavighaṭanapaṭuratiniṣṭhurāśayo <br />bhagavati bhaktivantumupasarpati tava na vane 'pi taskaraḥ //
                <span class="ref">BuSto_8.6</span></p>
            
            
            <p id="BuSto_8.7">
               	yo 'pi narendravīrahuṅkārakacagrahanigrah <br />grahagrasta iva rajjuhiñjīravajarjaritāṅgapañjaraḥ /<br />
               	pratipadakhanakhanāyamānamukharīkṛtakharakharaśṛṅkhalāvali-<br />stvaccaraṇāravindamabhivandya sa nandati muktabandhanaḥ //
                <span class="ref">BuSto_8.7</span></p>
            
            
            <p id="BuSto_8.8">
               	kalakalakalilalolakallolajalollalatkālikānilā-<br />sphālitavipulabahalavelākulakūlatamālapallavāt /<br />
               	sarabhasamakaranikarakharanakharasudustarato 'pi sāgarāt <br />tāriṇi taralatārataratārakamāturametya rakṣasi //
                <span class="ref">BuSto_8.8</span></p>
            
            
            <p id="BuSto_8.9">
               	sūkṣmavirāvasārasaraghotkaranirbharaghoraghargharaghrāṇā <br />ghṛṇāṅaghripāṇyasravisrīkṛtakvathitaśarīrapañjarā /<br />
               	yatkṣaṇamahāprasādāveśatvatpraṇatā tāriṇi kāmarūpiṇā <br />tatkṣaṇalabdhalolakiraṇamaṇikuṇḍalamaṇḍitagaṇḍamaṇḍalā //
                <span class="ref">BuSto_8.9</span></p>
            
            
            <p id="BuSto_8.10">
               	yūkavikīrṇaśīrṇapaṭakarpaṭakaṭitaṭaveṣṭanodbhaṭaḥ <br />saṃkaṭapeṭṭapūramātrārjanaparapurapiṇḍatarkaṇaḥ /<br />
               	yadi tava nāmakaṃ hṛdi karoti hi rākṣasaikakaḥ <br />prauḍhavadhūvidhūtacāmīkarakhacitavicitracāmaram //
                <span class="ref">BuSto_8.10</span></p>
            
            
            <p>śrīcandradāsaviracitāryatārāstutiḥ samāptā //</p>
            
            </div>
         
         <div id="d1e3630">
            
            <h3>Digital Sanskrit Buddhist Canon, Stotra section, text no. 9: Aṣṭamātṛkāstotram</h3>
            
            
            <p>om namaḥ śrīvighneśvarāṣṭamātṛkābhyaḥ /</p>
            
            
            <p id="BuSto_9.1">
               	vighneśvara mahāvīra siddhirūpāya vṛddhaye /<br />
               	vighnanāśāya devāya gaṇeśāya namāmyaham //
                <span class="ref">BuSto_9.1</span></p>
            
            
            <p id="BuSto_9.2">
               	pūrve brahmāṇī devī haṃsamāruhya saṃsthitā /<br />
               	pītavarṇaprabhā devī śrībrahmāṇi namo 'stu te //
                <span class="ref">BuSto_9.2</span></p>
            
            
            <p id="BuSto_9.3">
               	dakṣiṇe śrīvārāhī mahiṣāsanasaṃsthitā /<br />
               	raktavarṇā 'ṅkuśahastā śrīvārāhi namo 'stu te //
                <span class="ref">BuSto_9.3</span></p>
            
            
            <p id="BuSto_9.4">
               	paścime cendrāṇī devī gajamāruhya saṃsthitā /<br />
               	kuṅkumābhā vajrahastā śrīindrāṇi namo 'stu te //
                <span class="ref">BuSto_9.4</span></p>
            
            
            <p id="BuSto_9.5">
               	uttare māheśvarī devī vṛṣamāruhya saṃsthitā /<br />
               	śvetavarṇaprabhā devī māheśvari namo 'stu te //
                <span class="ref">BuSto_9.5</span></p>
            
            
            <p id="BuSto_9.6">
               	āgneye bālakaumārī mayūrakāntipūraṇī /<br />
               	raktavarṇā śaktihastā śrīkaumāri namo 'stu te //
                <span class="ref">BuSto_9.6</span></p>
            
            
            <p id="BuSto_9.7">
               	nairṛtye vaiṣṇavī devī śyāmābhā garuḍāsanā /<br />
               	śaṅkhacakradharā devī nārāyaṇi namo 'stu te //
                <span class="ref">BuSto_9.7</span></p>
            
            
            <p id="BuSto_9.8">
               	vāyavye cāmuṇḍā devī siṃhamāruhya saṃsthitā /<br />
               	kakāramūrtidhārī ca khaḍgahastāṃ namāmyaham //
                <span class="ref">BuSto_9.8</span></p>
            
            
            <p id="BuSto_9.9">
               	īśāne caṇḍikā devī dhūmravarṇā prajvālinī /<br />
               	kartimuṇḍadharā devī mahālakṣmi namo 'stu te //
                <span class="ref">BuSto_9.9</span></p>
            
            
            <p id="BuSto_9.10">
               	aṣṭapīṭhasthitā devīraṣṭavṛkṣanivāsinīḥ /<br />
               	aṣṭabhairavasaṃyuktā aṣṭamātṛkā namāmyaham //
                <span class="ref">BuSto_9.10</span></p>
            
            
            <p id="BuSto_9.11">
               	sūryaḥ somo mahīputro budho devāsuragurū /<br />
               	śaniśca rāhuḥ ketuśca yamāya ca namo namaḥ //
                <span class="ref">BuSto_9.11</span></p>
            
            
            <p>śrī aṣṭamātṛkāstotraṃ samāptam //</p>
            
            </div>
         
         <div id="d1e3718">
            
            <h3>Digital Sanskrit Buddhist Canon, Stotra section, text no. 10: Avadhānastotram (vandanāstavaṃ
               vā)</h3>
            
            
            <p>om namo lokanāthāya</p>
            
            
            <p id="BuSto_10.1">
               	ārādhito 'si bhujagāsuralokasaṃghairgandharvayakṣamunibhiḥ parivanditāya /<br />
               	dvātriṃśadādivaralakṣaṇabhūṣitāya nityaṃ namāmi śirasā karuṇāmayāya //
                <span class="ref">BuSto_10.1</span></p>
            
            
            <p id="BuSto_10.2">
               	bālārkakoṭisamatejakalevarāya ālokite sugataśekharadhāritāya /<br />
               	śubhrāṃśumaulitilakāya jaṭadharāya nityaṃ namāmi śirasā karuṇāmayāya //
                <span class="ref">BuSto_10.2</span></p>
            
            
            <p id="BuSto_10.3">
               	ambhojapāṇikamalāsanasaṃsthitāya yajñopavītaphaṇirājasumaṇḍitāya /<br />
               	ratnādihārakanakojjvalabhūṣitāya nityaṃ namāmi śirasā karuṇāmayāya //
                <span class="ref">BuSto_10.3</span></p>
            
            
            <p id="BuSto_10.4">
               	utpādabhaṅgabhavasāgaratārakāya durgrāhadurgatibhuvāṃ parimocakāya /<br />
               	rāgādidoṣaparimukta sunirmalāya nityaṃ namāmi śirasā karuṇāmayāya //
                <span class="ref">BuSto_10.4</span></p>
            
            
            <p id="BuSto_10.5">
               	maitryādibhiścaturabrahmavihāraṇāya dhārāmṛtaiḥ sakalasattvasupoṣaṇāya /<br />
               	mohāndhakārakṛtadoṣavidāraṇāya nityaṃ namāmi śirasā karuṇāmayāya //
                <span class="ref">BuSto_10.5</span></p>
            
            
            <p id="BuSto_10.6">
               	daityendravaṃśavalitāraṇamokṣadāya sattvopakāratvaritakṛtaniścayāya /<br />
               	sarvajñajñānaparipūritadeśanāya nityaṃ namāmi śirasā karuṇāmayāya //
                <span class="ref">BuSto_10.6</span></p>
            
            
            <p id="BuSto_10.7">
               	aṣṭādaśanarakamārgaviśodhanāya ajñānagāḍhatimiraparidhvaṃsanāya /<br />
               	jñānaikadṛṣṭivyavalokitamokṣadāya nityaṃ namāmi śirasā karuṇāmayāya //
                <span class="ref">BuSto_10.7</span></p>
            
            
            <p id="BuSto_10.8">
               	tvaṃ lokanātha bhuvaneśvara supradāya dāridrayaduḥkhamayapañjaradāraṇāya /<br />
               	tvatpādapaṅkajayugaprativanditāya nityaṃ namāmi śirasā karuṇāmayāya //
                <span class="ref">BuSto_10.8</span></p>
            
            
            <p id="BuSto_10.9">
               	mārtaṇḍamaṇḍalarucistathatāsvabhāvaṃ tvāṃ naumyahaḥ suphaladaḥ vimalaprabhāvam /<br />
               	cintāmaṇiṃ susadṛśaṃ tvatidurbhago 'haṃ nityaṃ namāmi śirasā karuṇāmayāya //
                <span class="ref">BuSto_10.9</span></p>
            
            
            <p id="BuSto_10.10">
               	yadbhaktito daśanakhāñjalisottamāṅgamaṣṭāṅgakaiḥ praṇamitaṃ tava pādapadma /<br />
               	duḥkhārṇave patitamuddhara māṃ kṛpālo nityaṃ namāmi śirasā karuṇāmayāya //
                <span class="ref">BuSto_10.10</span></p>
            
            
            <p id="BuSto_10.11">
               	saptāṣṭabhūtagatamādhavaśuklapakṣe tārāpunarvasu sahe bhṛgusūnuvāre /<br />
               	śrīkrauṃcadāraṇatithau ca stutiṃ karomi me dehi vāñchitaphalaṃ bhuvanaikanātha //
                <span class="ref">BuSto_10.11</span></p>
            
            
            <p id="BuSto_10.12">
               	ye paṭhanti mahāpuṇyaṃ pavitraṃ pāpanāśanam /<br />
               	sarvakāmārthasiddhiṃ ca gamiṣyanti sukhāvatīm //
                <span class="ref">BuSto_10.12</span></p>
            
            
            <p>śrīmadāryāvalokiteśvarabhaṭṭārakasyāvadhānastotraṃ samāptam //</p>
            
            </div>
         
         <div id="d1e3813">
            
            <h3>Digital Sanskrit Buddhist Canon, Stotra section, text no. 11: Avalokiteśvarahayagrīvadhāraṇī</h3>
            
            
            <p>namo ratnatrayāya / nama āryāvalokiteśvarāya bodhisattvāya mahāsattvāya mahākāruṇikāya
               / namaḥ sarvasattvavyasanaghātine / namaḥ sarvasattvavyasanāvahāriṇe / namaḥ sarvasattvabhayottāraṇāya
               / namaḥ sarvabhavapraśamanakarāya / namaḥ sarvasattvabodhicikitsaṃkarāya / namaḥ sarvabandhanacchedanaparāya
               / namaḥ sarvaduḥkhapramokṣaṇakarāya / namaḥ sarvāndhakāravidhamanakarāya / namaḥ sarvavidyārājavaśaprāptaye
               mahāyogayogīśvarāya /</p>
            
            
            <p>tasmai namaskṛtvā idamāryāvalokiteśvaramukhodgīrṇam / ṛṣividadādevanāgayakṣarākṣasaśakrabrahmalokapālaviṣṇumaheśvaranārāyaṇaskandakuberāsurendramātṛgaṇa
               namaskṛtaṃ vajrakṣuramahīyaṃ hayagrīvabrahmaparamahṛdayamāvartayiṣyāmi / aprameyārthasādhakam
               asahyaṃ sarvabhūtānāṃ sarvavighnavināśakam / amoghaṃ sarvakarmaṇāṃ viṣāṇāñca vināyanam
               / tad yathā</p>
            
            
            <p>om tarula tarula vitarula vitarula sarvaviṣaghātaka sarvabhūtavidrāvaka jvalitānalavisphuliṅgāṭṭahāsa
               kesarātopāpravitakāya vajrakṣuranirgatita calitavasudhātala bajrodaśvasata hāsitamarutakṣatipraśamanakara
               paraduṣṭavighnān saṃbhakṣaṇakara svavidyopadeśakara paramaśāntikara buddha buddha
               bodhayāmiti /</p>
            
            
            <p>bhagavan hayagrīva sarvavidyāhṛdayamāvartayiṣyāmi / khāda khāda mahāraudramantreṇa
               / rakṣa rakṣa ātmasvahitān mantreṇa / sidhya sidhya sarvakarmasu me siddhe dehi dehi
               / āveśa āveśa praveśa praveśa sarvagraheṣu apratihata / dhuna dhuna vidhuna vidhuna
               matha matha pramatha pramatha sarvavaropagrama / kṛtakakhordo / durlaṅghita mūṣika
               / viṣakara viṣadraṃṣṭra viṣacūrṇayo abhicāraviṣakaraṇa / sidhya añjana cakṣurmohana
               / cittavikṣobhaṇakara / nityāparaprekṣaṇa trāsaya trāsaya mahābodhisattva ṛddhadaṃṣṭraṇena
               sarvabhayebhyaḥ sattvānāṃ rakṣa rakṣa / mama buddhadharmasaṃghānujñātaṃ me karma śīghraṃ
               kuru kuru phaṭ / hayagrīvāya phaṭ / bajrakṣurāya phaṭ / vajradaṃṣṭrotkaṭabhayabhairavāya
               phaṭ / paramantraṇanāśanakarāya phaṭ / paraduṣṭavighnān saṃbhakṣaṇakarāya phaṭ / sarvagrahotsādanakarāya
               phaṭ / sarvagraheṣu</p>
            
            
            <p>apratihatāya phaṭ / paṭalamukhāya phaṭ / ye kecit mama ahiteṣiṇaḥ kāye kramanti mantrayaṇa
               yamanti juhvānati kākhordaṃ kurvanti / tena sarveṇābhimukhena vākrīhāya phaṭ / namaḥ
               sarvaduṣṭagrahotsādanāya hayagrīvāya sidhyantu mantrapadaiḥ svāhā / om amitodbhavāya
               huṃ phaṭ phaṭ svāhā / om namo hayāya svāhā / om namo viśvamūrtaye svāhā / namaḥ sarvasattvānāṃ
               sidhyantu mantrapadāya svāhā //</p>
            
            
            <div class="ref">(BuSto_11)</div>
         </div>
         
         <div id="d1e3830">
            
            <h3>Digital Sanskrit Buddhist Canon, Stotra section, text no. 12: Avalokiteśvarāṣṭakastotram</h3>
            
            
            <p>om namo 'valokiteśvarāya</p>
            
            
            <p id="BuSto_12.1">
               	stutvā guṇairanupamairanubindupātraṃ stotraṃ mayā kṛtamidaṃ jaḍavāliśena /<br />
               	lokeśvaraṃ guṇanidhiṃ guṇasāgaraṃ ca nityaṃ namāmi śirasāñjalisaṃpuṭena //
                <span class="ref">BuSto_12.1</span></p>
            
            
            <p id="BuSto_12.2">
               	prāṇeṣu yan sravati yena rasāmbupārān kṣuttṛṣṇaduḥkhaparipīḍitasarvasattvān /<br />
               	evaṃvidhaṃ jagadidaṃ paripālanāya tasmai namo 'stu satataṃ hi yathārthanāmne //
                <span class="ref">BuSto_12.2</span></p>
            
            
            <p id="BuSto_12.3">
               	satkuṅkumāttamaruṇāṅkasamānavarṇaṃ dvātriṃśalakṣaṇavibhūṣitagātraśobham /<br />
               	sarveṣu yasya karuṇāmayavatsalatvaṃ tasmai namāmi bhavate karuṇāmayāya //
                <span class="ref">BuSto_12.3</span></p>
            
            
            <p id="BuSto_12.4">
               	saṃsārasāgaramahālayanāśadakṣa ekastvameva śaraṇaṃ bhuvi naikanātha /<br />
               	kenāpi tvadguṇagaṇā gaṇane na śakyāstaṃ lokanāthamavalokitanāmasaṃjñam //
                <span class="ref">BuSto_12.4</span></p>
            
            
            <p id="BuSto_12.5">
               	nānāvidhābharaṇamaṇḍitadivyarupaṃ bālendulagnajaṭabhūṣitalokanātham /<br />
               	vāme ca maṇḍaladharaṃ varadaṃ ca savye tvāṃ lokanātha śaraṇaṃ pravrajāmi nityam //
                <span class="ref">BuSto_12.5</span></p>
            
            
            <p id="BuSto_12.6">
               	brahmādibhiḥ parivṛtaṃ surasiddhasaṃghairgandharvakinnaramahoraganāgayakṣaiḥ /<br />
               	nāthasya yasya bhavataścaraṇāmbujaṃ ca taṃ lokanāthacaraṇaṃ śaraṇaṃ vrajāmi //
                <span class="ref">BuSto_12.6</span></p>
            
            
            <p id="BuSto_12.7">
               	bhūtaiḥ piśācagaruḍoragarākṣasībhiḥ kumbhāṇḍapūtanamahallakarājarājaiḥ /<br />
               	vaiśvānarāsuraśataiḥ parivārabhūtaṃ taṃ lokanāthacaraṇaṃ śaraṇaṃ gato 'smi //
                <span class="ref">BuSto_12.7</span></p>
            
            
            <p id="BuSto_12.8">
               	abdhirdivākarakarairnahi śoṣameti tadvatkavīśvaraśatairguṇasāgaraste /<br />
               	lokeśvara prathitakīrtinidhānabhūto na kṣīyate guṇanidhirguṇasāgarasya //
                <span class="ref">BuSto_12.8</span></p>
            
            
            <p id="BuSto_12.9">
               	ślokāṣṭakaṃ pratidinaṃ khalu ye paṭhanti te prāpnuvanti sahasā dhanaputramokṣān /<br />
               	kuṣṭhādiroganikaraṃ kṣamatāṃ prayāti vandāmahe ca nitarāṃ tava pādayugme //
                <span class="ref">BuSto_12.9</span></p>
            
            
            <p>śrī āryāvalokiteśvarasya ślokāṣṭakaṃ samāptam //</p>
            
            </div>
         
         <div id="d1e3904">
            
            <h3>Digital Sanskrit Buddhist Canon, Stotra section, text no. 13: Avalokiteśvarastavaḥ
               candrakāntābhikṣuṇīkṛtaḥ</h3>
            
            
            <p>om namo 'valokiteśvarāya</p>
            
            
            <p id="BuSto_13.1">
               	bhuvanatrayavanditalokagurum amarādhipatistutabrahmavaram /<br />
               	munirājavaraṃ dyutisiddhikaraṃ praṇamāmyavalokitanāmadharam //
                <span class="ref">BuSto_13.1</span></p>
            
            
            <p id="BuSto_13.2">
               	sugatātmajarupasurupadharaṃ bahulakṣaṇabhūṣitadehavaram /<br />
               	amitābhatathāgatamaulidharaṃ kanakābjavibhūṣitavāmakaram //
                <span class="ref">BuSto_13.2</span></p>
            
            
            <p id="BuSto_13.3">
               	kuṭilāmalapiṅgaladhūmrajaṭaṃ śaśibimbasamujjvalapūrṇamukham /<br />
               	kamalāyatalocanacāruvaraṃ himakhaṇḍavipāṇḍuragaṇḍayugam //
                <span class="ref">BuSto_13.3</span></p>
            
            
            <p id="BuSto_13.4">
               	adharaṃ jitapaṅkajanābhisamaṃ śaradambudagarjitamegharutam /<br />
               	bahuratnavibhūṣitabāhuyugaṃ tanukomalaśādvalapāṇitalam //
                <span class="ref">BuSto_13.4</span></p>
            
            
            <p id="BuSto_13.5">
               	mṛgacarmaviveṣṭitavāmatanuṃ śubhakuṇḍalamaṇḍitaloladharam /<br />
               	vimalaṃ kamalodaranābhitalaṃ maṇimaṇḍitamekhalahemavaram //
                <span class="ref">BuSto_13.5</span></p>
            
            
            <p id="BuSto_13.6">
               	kaṭiveṣṭitacitrasuvastradharaṃ jinabodhimahodadhipāragatam /<br />
               	bahupuṇyamupārjitalabdhavaraṃ jvaravyādhiharaṃ bahusaukhyakaram //
                <span class="ref">BuSto_13.6</span></p>
            
            
            <p id="BuSto_13.7">
               	śubhaśāntikaraṃ tribhavāsyakaraṃ sacaraṃ khacaraṃ stutidehadharam /<br />
               	vividhākulanirjitamārabalaṃ daśapāramitāparamārthakaram //
                <span class="ref">BuSto_13.7</span></p>
            
            
            <p id="BuSto_13.8">
               	caturasravihāravivekaparaṃ tathatādvayabodhavibodhakaram /<br />
               	maṇinūpuragarjitapādayugaṃ gajamandavilambitahaṃsagatim //
                <span class="ref">BuSto_13.8</span></p>
            
            
            <p id="BuSto_13.9">
               	paripūrṇamahāmṛtalabdhadhṛtiṃ kṣīrodajalārṇavanityagatim /<br />
               	śrīpotalakābhinivāsaratiṃ karuṇāmayanirmalacārudṛśam //
                <span class="ref">BuSto_13.9</span></p>
            
            
            <p>śrīmadāryāvalokiteśvarabhaṭṭārakasya candrakāntābhikṣuṇīviracitaḥ stavaḥ samāptaḥ
               //</p>
            
            </div>
         
         <div id="d1e3978">
            
            <h3>Digital Sanskrit Buddhist Canon, Stotra section, text no. 14: Avalokiteśvarastotram
               carapatipādaviracitam</h3>
            
            
            <p>om namo 'valokiteśvarāya</p>
            
            
            <p id="BuSto_14.1">
               	devamanuṣyāsuranutacaraṇaḥ pratihatajanmajarārujamaraṇaḥ /<br />
               	lokeśa tvaṃ māmaśaraṇyaṃ rakṣa kṛpālo kuru kāruṇyam //
                <span class="ref">BuSto_14.1</span></p>
            
            
            <p id="BuSto_14.2">
               	saṃsārodadhimadhyanimagnaṃ kleśamahormisamāhitabhagnam /<br />
               	māmavadhāraya mā viruvantaṃ trāhi mahākṛpa naumi bhavantam //
                <span class="ref">BuSto_14.2</span></p>
            
            
            <p id="BuSto_14.3">
               	tṛṣṇātimiropadrutanetraṃ maraṇamahābhayavihvalagātram /<br />
               	pālaya bhagavannavalokaya māṃ yāvadavīciṃ yāmi na viṣamām //
                <span class="ref">BuSto_14.3</span></p>
            
            
            <p id="BuSto_14.4">
               	kṛtamanyastrīgrahaṇamajasraṃ hatamajñeyaṃ prāṇisahasram /<br />
               	nātha mayā kṛtapāpamaśeṣaṃ nāśaya saṃprati kāyikadoṣam //
                <span class="ref">BuSto_14.4</span></p>
            
            
            <p id="BuSto_14.5">
               	yajjovitasatkāranimittaṃ lokān nityaṃ bhaṇitamasatyam /<br />
               	tallokeśvara śamaya samastaṃ vācikanarakaṃ ciramabhyastam //
                <span class="ref">BuSto_14.5</span></p>
            
            
            <p id="BuSto_14.6">
               	sattvānāmiha cintitamahitaṃ svayamanumoditamapi naravihitam /<br />
               	adhunā tanmama mānasapāpaṃ sphoṭaya nātha karomi vilāpam //
                <span class="ref">BuSto_14.6</span></p>
            
            
            <p id="BuSto_14.7">
               	devamanuṣyāsurajātīnāṃ tiryaḥnārakapretagatīnām /<br />
               	sattvā ye nivasanti sadārtā rakṣasi tāniti tava mayi vārtā //
                <span class="ref">BuSto_14.7</span></p>
            
            
            <p id="BuSto_14.8">
               	tena mamopari sṛja kāruṇyaṃ vīkṣya śarīragataṃ tāruṇyam /<br />
               	iti śṛṇu bhagavan bhavati bhaṇāmi yāvannarakaṃ naiva viśāmi //
                <span class="ref">BuSto_14.8</span></p>
            
            
            <p id="BuSto_14.9">
               	kiṃ copetya karoṣi parārthaṃ muñcasi bhagavan māmakṛtārtham /<br />
               	athavā prekṣya kṛpā tava puṇyaṃ janayasi dṛṣṭaṃ kathamavipannam //
                <span class="ref">BuSto_14.9</span></p>
            
            
            <p id="BuSto_14.10">
               	smaraṇenāpi bhavasi parituṣṭaḥ kṣipasi ca kaluṣaṃ kimiti na dṛṣṭaḥ /<br />
               	yasmād bhagavan parahitadakṣa kṣepaṃ mā kuru māmiha rakṣa //
                <span class="ref">BuSto_14.10</span></p>
            
            
            <p id="BuSto_14.11">
               	dantituraṅgamaputrakalatraṃ rājyamakaṇṭakaveśmavicitram /<br />
               	asthiśiro 'sṛṅmāṃsaparyantaṃ bhavatārthibhyo dattamanantam //
                <span class="ref">BuSto_14.11</span></p>
            
            
            <p id="BuSto_14.12">
               	añjanaguṭikāpādukasiddhiḥ siddhauṣadhimaṇimantraviśuddhiḥ /<br />
               	siddhayati yakṣastrīpuraveśaḥ tuṣyasi yasya tvaṃ lokeśa //
                <span class="ref">BuSto_14.12</span></p>
            
            
            <p id="BuSto_14.13">
               	ye karacaraṇavilocanahīnā vividhavyādhimahābhayadīnāḥ /<br />
               	te tvayi tuṣṭe puṣṭaśarīrā vilasantyarujo guṇagambhīrāḥ //
                <span class="ref">BuSto_14.13</span></p>
            
            
            <p id="BuSto_14.14">
               	garalaṃ vyādhirgrahaḍākinyaḥ śāntiṃ yānti sadā yoginyaḥ /<br />
               	sarati na tasya puro yamadūtaḥ proto yasya ca tvaṃ jinabhūtaḥ //
                <span class="ref">BuSto_14.14</span></p>
            
            
            <p id="BuSto_14.15">
               	iti lokeśvara kiṃ kriyamāṇaṃ muñcasi bhagavan māmatrāṇam /<br />
               	raumyahamanudinamudyatapāṇirnāśaya trāsasamākulavāṇiḥ //
                <span class="ref">BuSto_14.15</span></p>
            
            
            <p id="BuSto_14.16">
               	yadviṣayendriyacañcalamanasā kṛtabahupāpaṃ vyākulamanasā /<br />
               	nītaṃ janma mayā 'smin sakalaṃ jaṭharanimittaṃ bhramatā vikalam //
                <span class="ref">BuSto_14.16</span></p>
            
            
            <p id="BuSto_14.17">
               	tatkuru saṃprati mama lokeśa praṇato vividhāñjalirahameṣaḥ /<br />
               	yenābhuktvāpāyikadoṣaṃ sugatiṃ bhavato yāmi na mokṣam //
                <span class="ref">BuSto_14.17</span></p>
            
            
            <p id="BuSto_14.18">
               	mohadveṣavināśanahetustvaṃ saṃsāramahodadhisetuḥ /<br />
               	patitastrastotthāpitabāhustvaṃ guruduritaniśākararāhuḥ //
                <span class="ref">BuSto_14.18</span></p>
            
            
            <p id="BuSto_14.19">
               	deśitasugatānuttaratattvastvaṃ pālitabahuduḥkhitasattvaḥ /<br />
               	nirjitadurjayamanmathamārastvaṃ saṃtīrṇabhavārṇavapāraḥ //
                <span class="ref">BuSto_14.19</span></p>
            
            
            <p id="BuSto_14.20">
               	sakalālānanikṛntanadehastvaṃ paribhāvitajagatasudehaḥ /<br />
               	bhagavannanupamakaruṇāsindhustvaṃ janavidito 'kāraṇabandhuḥ //
                <span class="ref">BuSto_14.20</span></p>
            
            
            <p id="BuSto_14.21">
               	līlāvidalitakarmavibhaṅgastvaṃ parahitaviṣayavyāsaṅgaḥ /<br />
               	divyadhyānasamāhitacittastvaṃ yācakasādhāraṇacittaḥ //
                <span class="ref">BuSto_14.21</span></p>
            
            
            <p id="BuSto_14.22">
               	paramapakurvaṃnnapi karuṇāvān mayi paritoṣaṃ na karoṣi bhavān /<br />
               	kathamiha mohamahoragadaṣṭaṃ viṣayaśarīramakuśalaṃ bhraṣṭam //
                <span class="ref">BuSto_14.22</span></p>
            
            
            <p id="BuSto_14.23">
               	sakalajanārthaṃ prati yā karuṇā sā kiṃ bhavato niyataspharaṇā /<br />
               	yena na rakṣasi kilviṣavantaṃ bhavataḥ purato māṃ viruvantam //
                <span class="ref">BuSto_14.23</span></p>
            
            
            <p id="BuSto_14.24">
               	nātha kṛpā te vyomaviśālā sattveṣu hi yathāmbudadhārā /<br />
               	sthalajalanimnonnatabahudeśe sarati nirantaramaniśamaśeṣe //
                <span class="ref">BuSto_14.24</span></p>
            
            
            <p id="BuSto_14.25">
               	iti bhagavatsmaraṇādyatpuṇyaṃ mama tenedaṃ jagadakṣuṇṇam /<br />
               	labhatāṃ śrīpotalakācalavāsaṃ janayatu sundaravividhavilāsam //
                <span class="ref">BuSto_14.25</span></p>
            
            
            <p>śrīmadāryāvalokiteśvarabhaṭṭārakasya carapatipādaviracitaṃ stotraṃ samāptam //</p>
            
            </div>
         
         <div id="d1e4166">
            
            <h3>Digital Sanskrit Buddhist Canon, Stotra section, text no. 15: Avalokiteśvarastotram
               vāsukināgarājakṛtam</h3>
            
            
            <p>om namo 'valokiteśvarāya</p>
            
            
            <p id="BuSto_15.1">
               	jaṭādharaṃ saumyaviśālalocanaṃ sadāprasannānanacandramaṇḍalam /<br />
               	surāsurairvanditapādapaṅkajaṃ namāmi nāthaṃ maṇipadmasaṃbhavam //
                <span class="ref">BuSto_15.1</span></p>
            
            
            <p id="BuSto_15.2">
               	sarojapatrāyatadivyalocanaṃ kudṛṣṭisaṃśodhitaśuddhalocanam /<br />
               	kṛpāmṛtārdraṃ jagadekalocanaṃ namāmi nāthaṃ maṇipadmasaṃbhavam //
                <span class="ref">BuSto_15.2</span></p>
            
            
            <p id="BuSto_15.3">
               	hārenduhārārdhahimādhikojjavalaṃ nighṛṣṭagaṇḍāmalalolakuṇḍalam /<br />
               	gabhastimālākulakoṭisaṃkulaṃ namāmi nāthaṃ maṇipadmasaṃbhavam //
                <span class="ref">BuSto_15.3</span></p>
            
            
            <p id="BuSto_15.4">
               	prabuddhadharmādhvani dharmadhātukaṃ sahasrabāhuṃ dvicatuśca ṣaḍbhujam /<br />
               	khadhātunā tulyamanantabāhukaṃ namāmi nāthaṃ maṇipadmasaṃbhavam //
                <span class="ref">BuSto_15.4</span></p>
            
            
            <p id="BuSto_15.5">
               	upāyaprajñodadhimanthanodbhavaṃ tridhātusaṃrakṣaṇahetusaṃbhavam /<br />
               	jinendramauliṃ jinadhātusaṃbhavaṃ namāmi nāthaṃ maṇipadmasaṃbhavam //
                <span class="ref">BuSto_15.5</span></p>
            
            
            <p id="BuSto_15.6">
               	padmopari gataṃ nāthaṃ padmahastaṃ jaṭādharam /<br />
               	āryāvalokitaṃ vande sarvasattvānukampakam //
                <span class="ref">BuSto_15.6</span></p>
            
            
            <p>śrīvāsukināgarājakṛtamāryāvalokiteśvarastotraṃ samāptam //</p>
            
            </div>
         
         <div id="d1e4218">
            
            <h3>Digital Sanskrit Buddhist Canon, Stotra section, text no. 16: Avalokiteśvarāṣṭottaraśatanāmastotram</h3>
            
            
            <p>om namo 'valokiteśvarāya</p>
            
            
            <p id="BuSto_16.1">
               	padmasattva mahāpadma lokeśvara maheśvara /<br />
               	avalokiteśa dhīrāgrya vajradharma namo 'stu te //
                <span class="ref">BuSto_16.1</span></p>
            
            
            <p id="BuSto_16.2">
               	dharmarāja mahāśuddha sattvarāja mahāmate /<br />
               	padmātmaka mahāpadma padmanātha namo 'stu te //
                <span class="ref">BuSto_16.2</span></p>
            
            
            <p id="BuSto_16.3">
               	padmodbhava supadmābha padmaśuddha suśodhaka /<br />
               	vajrapadma supadmāṅka padmapadma namo 'stu te //
                <span class="ref">BuSto_16.3</span></p>
            
            
            <p id="BuSto_16.4">
               	mahāviśva mahāloka mahākāya mahopama /<br />
               	mahādhīra mahāvīra mahāśaure namo 'stu te //
                <span class="ref">BuSto_16.4</span></p>
            
            
            <p id="BuSto_16.5">
               	sattvāśaya mahāyāna mahāyoga pitāmaha /<br />
               	śambhu śaṅkara śuddhārtha buddhapadma namo 'stu te //
                <span class="ref">BuSto_16.5</span></p>
            
            
            <p id="BuSto_16.6">
               	dharmatattvārtha saddharma śuddhaddharmaṃ sudharmakṛt /<br />
               	mahādharma sudharmāgrya dharmacakra namo 'stu te //
                <span class="ref">BuSto_16.6</span></p>
            
            
            <p id="BuSto_16.7">
               	buddhasattva susattvāgrya dharmasattva susattvadhṛk /<br />
               	sattvottama susattvajña sattvasattva namo 'stu te //
                <span class="ref">BuSto_16.7</span></p>
            
            
            <p id="BuSto_16.8">
               	avalokiteśa nāthāgrya mahānātha vilokita /<br />
               	ālokaloka lokārtha lokanātha namo 'stu te //
                <span class="ref">BuSto_16.8</span></p>
            
            
            <p id="BuSto_16.9">
               	lokākṣarākṣara mahā akṣarāgryākṣaropama /<br />
               	akṣarākṣara sarvākṣa cakrākṣara namo 'stu te //
                <span class="ref">BuSto_16.9</span></p>
            
            
            <p id="BuSto_16.10">
               	padmahasta mahāhasta samāśvāsaka dāyaka /<br />
               	buddhadharma mahābuddha buddhātmaka namo 'stu te //
                <span class="ref">BuSto_16.10</span></p>
            
            
            <p id="BuSto_16.11">
               	buddharūpa mahārūpa vajrarūpa surupavit /<br />
               	dharmāloka sutejāgrya lokāloka namo 'stu te //
                <span class="ref">BuSto_16.11</span></p>
            
            
            <p id="BuSto_16.12">
               	padmaśrīnātha nāthāgrya dharmaśrīnātha nāthavān /<br />
               	brahyanātha mahābrahma brahmaputra namo 'stu te //
                <span class="ref">BuSto_16.12</span></p>
            
            
            <p id="BuSto_16.13">
               	dīpa dīpāgrya dīpogra dīpāloka sudīpaka /<br />
               	dīpanātha mahādipa buddhadīpa namo 'stu te //
                <span class="ref">BuSto_16.13</span></p>
            
            
            <p id="BuSto_16.14">
               	buddhābhiṣikta buddhāgrya buddhaputra mahābudha /<br />
               	buddhābhiṣekamurddhāgrya buddhabuddha namo 'stu te //
                <span class="ref">BuSto_16.14</span></p>
            
            
            <p id="BuSto_16.15">
               	buddhacakṣo mahācakṣo dharmacakṣo mahekṣaṇa /<br />
               	samādhijñānasarvasva vajranetra namo 'stu te //
                <span class="ref">BuSto_16.15</span></p>
            
            
            <p id="BuSto_16.16">
               	evaṃ sarvātmanā gauṇaṃ nāmnāmaṣṭaśataṃ tava /<br />
               	bhāvayet stunuyādvāpi lokaiśvaryamavāpnuyāt //
                <span class="ref">BuSto_16.16</span></p>
            
            
            <p>āryāvalokiteśvaranāmāṣṭottaraśatādhyeṣaṇāstotraṃ samāptam //</p>
            
            </div>
         
         <div id="d1e4342">
            
            <h3>Digital Sanskrit Buddhist Canon, Stotra section, text no. 17: Bhadracarīpraṇidhānastotram</h3>
            
            
            <p>atha khalu samantabhadro bodhisattvo mahāsattvaḥ evameva lokadhātuparamparānabhilāpyānabhilāpya
               buddhakṣetraparamāṇurajaḥsamān kalpān kalpaprasarānabhidyotyamāno bhūyasyā mātrayā
               gāthābhigītena praṇidhānamakārṣīt -</p>
            
            
            <p id="BuSto_17.1">
               	yāvata keci daśaddiśi loke sarvatriyadhvagatā narasiṃhāḥ /<br />
               	tānahu vandami sarvi aśeṣān kāyatu vāca manena prasannaḥ //
                <span class="ref">BuSto_17.1</span></p>
            
            
            <p id="BuSto_17.2">
               	kṣetrarajopamakāyapramāṇaiḥ sarvajināna karomi praṇāmam /<br />
               	sarvajinābhimukhena manena bhadracarīpraṇidhānabalena //
                <span class="ref">BuSto_17.2</span></p>
            
            
            <p id="BuSto_17.3">
               	ekarajāgri rajopamabuddhā buddhasutāna niṣaṇṇaku madhye /<br />
               	evamaśeṣata dharmatadhātuṃ sarvadhimucyami pūrṇajinebhi //
                <span class="ref">BuSto_17.3</span></p>
            
            
            <p id="BuSto_17.4">
               	teṣu ca akṣayavarṇasamudrān sarvasvarāṅgasamudrarutebhiḥ /<br />
               	sarvajināna guṇān bhaṇamānastān sugatān stavamī ahu sarvān //
                <span class="ref">BuSto_17.4</span></p>
            
            
            <p id="BuSto_17.5">
               	puṣpavarebhi ca mālyavarebhirvādyavilepanachatravarebhiḥ /<br />
               	dīpavarebhi ca dhūpavarebhiḥ pūjana teṣa jināna karomi //
                <span class="ref">BuSto_17.5</span></p>
            
            
            <p id="BuSto_17.6">
               	vastravarebhi ca gandhavarebhiścūrṇapuṭebhi ca merusamebhiḥ /<br />
               	sarvaviśiṣṭaviyūhavarebhiḥ pūjana teṣa jināna karomi //
                <span class="ref">BuSto_17.6</span></p>
            
            
            <p id="BuSto_17.7">
               	yā ca anuttarapūja udārā tānadhimucyami sarvajinānām /<br />
               	bhadracarī adhimuktibalena vandami pūjayamī jinasarvān //
                <span class="ref">BuSto_17.7</span></p>
            
            
            <p id="BuSto_17.8">
               	yacca kṛtaṃ mayi pāpu bhaveyyā rāgatu dveṣatu mohavaśena /<br />
               	kāyatu vāca manena tathaiva taṃ pratideśayamī ahu sarvam //
                <span class="ref">BuSto_17.8</span></p>
            
            
            <p id="BuSto_17.9">
               	yacca daśaddiśi puṇya jagasya śaikṣa aśaikṣapratyekajinānām /<br />
               	buddhasutānatha sarvajinānāṃ taṃ anumodayamī ahu sarvam //
                <span class="ref">BuSto_17.9</span></p>
            
            
            <p id="BuSto_17.10">
               	ye ca daśaddiśi lokapradīpā bodhivibuddha asaṃgataprāptāḥ /<br />
               	tānahu sarvi adhyeṣami nāthān cakru anuttaru vartanatāyai //
                <span class="ref">BuSto_17.10</span></p>
            
            
            <p id="BuSto_17.11">
               	ye 'pi ca nirvṛti darśitukāmāstānabhiyācami prāñjalibhūtaḥ /<br />
               	kṣetrarajopamakalpa nihantu sarvajagasya hitāya sukhāya //
                <span class="ref">BuSto_17.11</span></p>
            
            
            <p id="BuSto_17.12">
               	vandanapūjanadeśanatāya modanadhyeṣaṇayācanatāya /<br />
               	yacca śubhaṃ mayi saṃcitu kiṃcidbodhayi nāmayamī ahu sarvam //
                <span class="ref">BuSto_17.12</span></p>
            
            
            <p id="BuSto_17.13">
               	pūjita bhontu atītaka buddhā ye ca dhriyanti daśaddiśi loke /<br />
               	ye ca anāgata te laghu bhontu pūrṇamanoratha bodhivibuddhāḥ //
                <span class="ref">BuSto_17.13</span></p>
            
            
            <p id="BuSto_17.14">
               	yāvata keci daśaddiśi kṣetrāste pariśuddha bhavantu udārāḥ /<br />
               	bodhidrumendragatebhi jinebhirbuddhasutebhi ca bhontu prapūrṇāḥ //
                <span class="ref">BuSto_17.14</span></p>
            
            
            <p id="BuSto_17.15">
               	yāvata keci daśaddiśi sattvāste sukhitā sada bhontu arogāḥ /<br />
               	sarvajagasya ca dharmiku artho bhontu pradakṣiṇu ṛdhyatu āśāḥ //
                <span class="ref">BuSto_17.15</span></p>
            
            
            <p id="BuSto_17.16">
               	bodhicariṃ ca ahaṃ caramāṇo bhavi jātismaru sarvagatīṣu /<br />
               	sarvasu janmasu cyutyupapattī pravrajito ahu nityu bhaveyyā //
                <span class="ref">BuSto_17.16</span></p>
            
            
            <p id="BuSto_17.17">
               	sarvajinānuśikṣayamāṇo bhadracariṃ paripūrayamāṇaḥ /<br />
               	śīlacariṃ vimalāṃ pariśuddhāṃ nityamakhaṇḍamachidra careyam //
                <span class="ref">BuSto_17.17</span></p>
            
            
            <p id="BuSto_17.18">
               	devarutebhi ca nāgarutebhiryakṣakumbhāṇḍamanuṣyarutebhiḥ /<br />
               	yāni ca sarvarutāni jagasya sarvaruteṣvahu deśayi dharmam //
                <span class="ref">BuSto_17.18</span></p>
            
            
            <p id="BuSto_17.19">
               	ye khalu pāramitāsvabhiyukto bodhiyi cittu na jātu vimuhyet /<br />
               	ye 'pi ca pāpaka āvaraṇāyāsteṣu parikṣayu bhotu aśeṣam //
                <span class="ref">BuSto_17.19</span></p>
            
            
            <p id="BuSto_17.20">
               	karmatu kleśatu mārapathāto lokagatīṣu vimuktu careyam /<br />
               	padma yathā salilena aliptaḥ sūryaśaśī gaganeva asaktaḥ //
                <span class="ref">BuSto_17.20</span></p>
            
            
            <p id="BuSto_17.21">
               	sarvi apāyadukhāṃ praśamanto sarvajagat sukhi sthāpayamānaḥ /<br />
               	sarvajagasya hitāya careyaṃ yāvata kṣetrapathā diśatāsu //
                <span class="ref">BuSto_17.21</span></p>
            
            
            <p id="BuSto_17.22">
               	sattvacariṃ anuvartayamānoi bodhicariṃ paripūrayamāṇaḥ /<br />
               	bhadracariṃ ca prabhāvayamānaḥ sarvi anāgatakalpa careyam //
                <span class="ref">BuSto_17.22</span></p>
            
            
            <p id="BuSto_17.23">
               	ye ca sabhāgata mama caryāye tebhi samāgamu nityu bhaveyyā /<br />
               	kāyatu vācatu cetanato cā ekacari praṇidhāna careyam //
                <span class="ref">BuSto_17.23</span></p>
            
            
            <p id="BuSto_17.24">
               	ye 'pi ca mitrā mama hitakāmā bhadracarīya nidarśayitāraḥ /<br />
               	tebhi samāgamu nityu bhaveyyā tāṃśca ahaṃ na virāgayi jātu //
                <span class="ref">BuSto_17.24</span></p>
            
            
            <p id="BuSto_17.25">
               	saṃmukha nityamahaṃ jina paśye buddhasutebhi parīvṛtu nāthān /<br />
               	teṣu ca pūja kareyu udārāṃ sarvi anāgatakalpamakhinnaḥ //
                <span class="ref">BuSto_17.25</span></p>
            
            
            <p id="BuSto_17.26">
               	dhārayamāṇu jināna saddharmaṃ bodhicariṃ paridīpayamānaḥ /<br />
               	bhadracariṃ ca viśodhayamānaḥ sarvi anāgatakalpa careyam //
                <span class="ref">BuSto_17.26</span></p>
            
            
            <p id="BuSto_17.27">
               	sarvabhaveṣu ca saṃcaramāṇaḥ puṇyatu jñānatu akṣayaprāptaḥ /<br />
               	prajñaupāyasamādhivimokṣaiḥ sarvaguṇairbhavi akṣayakośaḥ //
                <span class="ref">BuSto_17.27</span></p>
            
            
            <p id="BuSto_17.28">
               	ekarajāgri rajopamakṣetrā tatra ca kṣetri acintiyabuddhān /<br />
               	buddhasutāna niṣaṇṇaku madhye paśyiya bodhicariṃ caramāṇaḥ //
                <span class="ref">BuSto_17.28</span></p>
            
            
            <p id="BuSto_17.29">
               	evamaśeṣata sarvadiśāsu bālapatheṣu triyadhvapramāṇān /<br />
               	buddhasamudra tha kṣetrasamudrānotari cārikakalpasamudrān //
                <span class="ref">BuSto_17.29</span></p>
            
            
            <p id="BuSto_17.30">
               	ekasvarāṅgasamudrarutebhiḥ sarvajināna svarāṅgaviśuddhim /<br />
               	sarvajināna yathāśayaghoṣān buddhasarasvatimotari nityam //
                <span class="ref">BuSto_17.30</span></p>
            
            
            <p id="BuSto_17.31">
               	teṣu ca akṣayaghoṣaruteṣu sarvatriyadhvagatāna jinānām /<br />
               	cakranayaṃ parivartayamāno buddhibalena ahaṃ praviśeyam //
                <span class="ref">BuSto_17.31</span></p>
            
            
            <p id="BuSto_17.32">
               	ekakṣaṇena anāgatasarvān kalpapraveśa ahaṃ praviśeyam /<br />
               	ye 'pi ca kalpa triyadhvapramāṇāstān kṣaṇakoṭipraviṣṭa careyam //
                <span class="ref">BuSto_17.32</span></p>
            
            
            <p id="BuSto_17.33">
               	ye ca triyadhvagatā narasiṃhāstānahu paśyiya ekakṣaṇena /<br />
               	teṣu ca gocarimotari nityaṃ māyagatena vimokṣabalena //
                <span class="ref">BuSto_17.33</span></p>
            
            
            <p id="BuSto_17.34">
               	ye ca triyadhvasukṣetraviyūhāstānabhinirhari ekarajāgre /<br />
               	evamaśeṣata sarvadiśāsu otari kṣetraviyūha jinānām //
                <span class="ref">BuSto_17.34</span></p>
            
            
            <p id="BuSto_17.35">
               	ye ca anāgata lokapradīpāsteṣu vibudhyana cakrapravṛttim /<br />
               	nirvṛtidarśananiṣṭha praśāntiṃ sarvi ahaṃ upasaṃkrami nāthān //
                <span class="ref">BuSto_17.35</span></p>
            
            
            <p id="BuSto_17.36">
               	ṛddhibalena samantajavena jñānabalena samantamukhena /<br />
               	caryabalena samantaguṇena maitrabalena samantagatena //
                <span class="ref">BuSto_17.36</span></p>
            
            
            <p id="BuSto_17.37">
               	puṇyabalena samantaśubhena jñānabalena asaṅgagatena /<br />
               	prajñaupāyasamādhibalena bodhibalaṃ samudānayamānaḥ //
                <span class="ref">BuSto_17.37</span></p>
            
            
            <p id="BuSto_17.38">
               	karmabalaṃ pariśodhayamānaḥ kleśabalaṃ parimardayamānaḥ /<br />
               	mārabalaṃ abalaṃ karamāṇaḥ pūrayi bhadracarībala sarvān //
                <span class="ref">BuSto_17.38</span></p>
            
            
            <p id="BuSto_17.39">
               	kṣetrasamudra viśodhayamānaḥ sattvasamudra vimocayamānaḥ /<br />
               	dharmasamudra vipaśyayamāno jñānasamudra vigāhayamānaḥ //
                <span class="ref">BuSto_17.39</span></p>
            
            
            <p id="BuSto_17.40">
               	caryasamudra viśodhayamānaḥ praṇidhisamudra prapūrayamāṇaḥ /<br />
               	buddhasamudra prapūjayamānaḥ kalpasamudra careyamakhinnaḥ //
                <span class="ref">BuSto_17.40</span></p>
            
            
            <p id="BuSto_17.41">
               	ye ca triyadhvagatāna jinānāṃ bodhicaripraṇidhānaviśeṣāḥ /<br />
               	tānahu pūrayi sarvi aśeṣāt bhadracarīya bibudhyiya bodhim //
                <span class="ref">BuSto_17.41</span></p>
            
            
            <p id="BuSto_17.42">
               	jyeṣṭhaku yaḥ sutu sarvajinānāṃ yasya ca nāma samantatabhadraḥ /<br />
               	tasya vidusya sabhāgacarīye nāmayamī kuśalaṃ imu sarvam //
                <span class="ref">BuSto_17.42</span></p>
            
            
            <p id="BuSto_17.43">
               	kāyatu vāca manasya viśuddhiścaryaviśuddhyatha kṣetraviśuddhiḥ /<br />
               	yādṛśanāmana bhadravidusya tādṛśa bhotu samaṃ mama tena //
                <span class="ref">BuSto_17.43</span></p>
            
            
            <p id="BuSto_17.44">
               	bhadracarīya samantaśubhāye mañjuśiripraṇidhāna careyam /<br />
               	sarvi anāgata kalpamakhinnaḥ pūrayi tāṃ kriya sarvi aśeṣām //
                <span class="ref">BuSto_17.44</span></p>
            
            
            <p id="BuSto_17.45">
               	no ca pramāṇu bhaveyya carīye no ca pramāṇu bhaveyya guṇānām /<br />
               	apramāṇu cariyāya sthihitvā jānami sarvi vikurvitu teṣām //
                <span class="ref">BuSto_17.45</span></p>
            
            
            <p id="BuSto_17.46">
               	yāvata niṣṭha nabhasya bhaveyyā sattva aśeṣata niṣṭha tathaiva /<br />
               	karmatu kleśatu yāvata niṣṭhā tāvata niṣṭha mama praṇidhānam //
                <span class="ref">BuSto_17.46</span></p>
            
            
            <p id="BuSto_17.47">
               	ye ca daśaddiśi kṣetra anantā ratnaalaṃkṛtu dadyu jinānām /<br />
               	divya ca mānuṣa saukhyaviśiṣṭāṃ kṣetrarajopama kalpa dadeyam //
                <span class="ref">BuSto_17.47</span></p>
            
            
            <p id="BuSto_17.48">
               	yaśca imaṃ pariṇāmanarājaṃ śrutva sakṛjjanayedadhimuktim /<br />
               	bodhivarāmanuprārthayamāno agru viśiṣṭa bhavedimu puṇyam //
                <span class="ref">BuSto_17.48</span></p>
            
            
            <p id="BuSto_17.49">
               	varjita tena bhavanti apāyā varjita tena bhavanti kumitrāḥ /<br />
               	kṣipru sa paśyati taṃ amitābhaṃ yasyimu bhadracari praṇidhānam //
                <span class="ref">BuSto_17.49</span></p>
            
            
            <p id="BuSto_17.50">
               	lābha sulabdha sajīvitu teṣāṃ svāgata te imu mānuṣajanma /<br />
               	yādṛśu so hi samantatabhadraste 'pi tathā nacireṇa bhavanti //
                <span class="ref">BuSto_17.50</span></p>
            
            
            <p id="BuSto_17.51">
               	pāpaka pañca anantariyāṇi yena ajñānavaśena kṛtāni /<br />
               	so imu bhadracariṃ bhaṇamānaḥ kṣipru parikṣayu neti aśeṣam //
                <span class="ref">BuSto_17.51</span></p>
            
            
            <p id="BuSto_17.52">
               	jñānatu rūpatu lakṣaṇataśca varṇatu gotratu bhotirūpetaḥ /<br />
               	tīrthikamāragaṇebhiradhṛṣyaḥ pūjitu bhoti sa sarvatriloke //
                <span class="ref">BuSto_17.52</span></p>
            
            
            <p id="BuSto_17.53">
               	kṣipru sa gacchati bodhidrumendraṃ gatva niṣīdati sattvahitāya /<br />
               	buddhyati bodhi pravartayi cakraṃ dharṣati māru sasainyaku sarvam //
                <span class="ref">BuSto_17.53</span></p>
            
            
            <p id="BuSto_17.54">
               	yo imu bhadracaripraṇidhānaṃ dhārayi vācayi deśayito vā /<br />
               	buddhavijānati yo 'tra vipāko bodhi viśiṣṭa ma kāṅkṣa janetha //
                <span class="ref">BuSto_17.54</span></p>
            
            
            <p id="BuSto_17.55">
               	mañjuśirī yatha jānati śūraḥ so ca samantatabhadra tathaiva /<br />
               	teṣu ahaṃ anuśikṣayamāṇo nāmayamī kuśalaṃ imu sarvam //
                <span class="ref">BuSto_17.55</span></p>
            
            
            <p id="BuSto_17.56">
               	sarvatriyadhvagatebhi jinebhiryā pariṇāmana varṇita agrā /<br />
               	tāya ahaṃ kuśalaṃ imu sarvaṃ nāmayamī vara bhadracarīye //
                <span class="ref">BuSto_17.56</span></p>
            
            
            <p id="BuSto_17.57">
               	kālakriyāṃ ca ahaṃ karamāṇo āvaraṇān vinivartiya sarvān /<br />
               	saṃmukha paśyiya taṃ amitābhaṃ taṃ ca sukhāvatikṣetra vrajeyam //
                <span class="ref">BuSto_17.57</span></p>
            
            
            <p id="BuSto_17.58">
               	tatra gatasya imi praṇidhānā āmukhi sarvi bhaveyyu samagrā /<br />
               	tāṃśca ahaṃ paripūrya aśeṣān sattvahitaṃ kariyāvata loke //
                <span class="ref">BuSto_17.58</span></p>
            
            
            <p id="BuSto_17.59">
               	tahi jinamaṃḍali śobhaniramye padmavare rūcire upapannaḥ /<br />
               	vyākaraṇaṃ ahu tatra labheyyā saṃmukhato amitābhajinasya //
                <span class="ref">BuSto_17.59</span></p>
            
            
            <p id="BuSto_17.60">
               	vyākaraṇaṃ pratilabhya ca tasmin nirmita koṭiśatebhiranekaiḥ /<br />
               	sattvahitāni bahūnyahu kuryāṃ dikṣu daśasvapi buddhibalena //
                <span class="ref">BuSto_17.60</span></p>
            
            
            <p id="BuSto_17.61">
               	bhadracaripraṇidhāna paṭhitvā yatkuśalaṃ mayi saṃcitu kiṃcit /<br />
               	ekakṣaṇena samṛdhyatu sarvaṃ tena jagasya śubhaṃ praṇidhānam //
                <span class="ref">BuSto_17.61</span></p>
            
            
            <p id="BuSto_17.62">
               	bhadracariṃ pariṇāmya yadāptaṃ puṇyamanantamatīva viśiṣṭam /<br />
               	tena jagadvayasanaughanimagnaṃ yātvamitābhapuriṃ varameva //
                <span class="ref">BuSto_17.62</span></p>
            
            
            <p>śrī bhadracarīprāṇidhānastotraṃ samāptam //</p>
            
            </div>
         
         <div id="d1e4796">
            
            <h3>Digital Sanskrit Buddhist Canon, Stotra section, text no. 18: Bhaktiśatakam mahāpaṇḍita-rāmacandrabhāratīviracitam</h3>
            
            
            <p>namastasmai bhagavate 'rhate samyaksaṃbuddhāya</p>
            
            
            <p id="BuSto_18.1">
               	jñānaṃ yasya samastavastuviṣayaṃ yasyānavadyaṃ vaco <br />yasmin rāgalavo 'pi naiva na punardveṣo na mohastathā /<br />
               	yasyāheturanantasattvasukhadā 'nalpā kṛpāmādhurī <br />buddho vā giriśo 'thavā sa bhagavān tasmai namaskurmahe //
                <span class="ref">BuSto_18.1</span></p>
            
            
            <p id="BuSto_18.2">
               	devaḥ śambhurna vairī harirapi na ripuḥ kevalī no sapatno <br />nodāsīnaḥ svayambhurna ca punarapare te pare vāsavādyāḥ /<br />
               	śāstā buddho na bandhurjagati na janako naikagotraikajātiḥ <br />kintveṣāṃ vītarāgo bhavati sakalavid yaḥ sudhībhiḥ sa sevyaḥ //
                <span class="ref">BuSto_18.2</span></p>
            
            
            <p id="BuSto_18.3">
               	brahmā vidyābhibhūto duradhigamamahāmāyayāliṅgito 'sau <br />viṣṇū rāgātirekānnijavapuṣi dhṛtā pārvatau śaṅkareṇa /<br />
               	vītāvidyo vimāyo jagati sa bhagavān vītarāgo munīndraḥ <br />kaḥ sevyo buddhimadbhirvadata vadata me bhrātarasteṣu muktyai //
                <span class="ref">BuSto_18.3</span></p>
            
            
            <p id="BuSto_18.4">
               	brāhmaṃ vaiṣṇavamaiśvarañca bahudhā labdhvā padaṃ hetutaiḥ (taḥ) saṃsāre vata saṃsaranti
               punarapyekāntaduḥkhāspade /<br />
               	kintairdehabhṛtāmapāyabahalairādyantavadbhiḥ padais tasmānnityamanādimadhyanidhanaṃ
               bauddhaṃ padaṃ prārthyatām //
                <span class="ref">BuSto_18.4</span></p>
            
            
            <p id="BuSto_18.5">
               	cidākāraṃ sūkṣmaṃ vibhuviśadamākārarahitaṃ <br />nirīhaṃ nīrūpaṃ niravadhikṛpābījamajaram /<br />
               	samastajñaṃ sarvopadhirahitamaiśyādamṛtadaṃ <br />jitānaṅgaiḥ sevyaṃ bhavatu mama tadvastu śaraṇam //
                <span class="ref">BuSto_18.5</span></p>
            
            
            <p id="BuSto_18.6">
               	aṇīyo 'ṇoḥ kleśāpratihatamanantaṃ ca mahato <br />mahīyo māhātmyapravijitajagadbhūrikaruṇam /<br />
               	dvibāhuṃ nirbāhuṃ dvipadamapadaṃ satrivadānam <br />dvinetraṃ nirnetraṃ saguṇamaguṇaṃ tattu śaraṇam //
                <span class="ref">BuSto_18.6</span></p>
            
            
            <p id="BuSto_18.7">
               	sadānandaṃ tathyaṃ sarasahṛdayaṃ sūktisadanaṃ <br />satāṃ sevyaṃ samyaksamadhigatatattvaṃ samamanaḥ /<br />
               	svataḥ siddhaṃ sādhyaṃ sakalaphaladaṃ saumyavadanaṃ <br />sadīyaṃ sarvīyaṃ bhavatu mama tad vastu śaraṇam //
                <span class="ref">BuSto_18.7</span></p>
            
            
            <p id="BuSto_18.8">
               	svayambhūtābhijñaṃ bhavabhayaharaṃ bhītirahitaṃ <br />sphuradbhāgyo bhogojjhitamahatavīryaṃ madanajit /<br />
               	caturmārgaṃ śuddhaprakṛti ca tathākartṛkamidaṃ <br />mudaṃ lokotkṛṣṭāmatanu tanutāṃ vastu jagatām //
                <span class="ref">BuSto_18.8</span></p>
            
            
            <p id="BuSto_18.9">
               	kvacinnīlaṃ pītaṃ kvacidapi ca raktaṃ kvacidap <br />kvaciccandracchāyaṃ kvacidapi ca māñjiṣṭharuciram /<br />
               	kvacit prābhāsvaryyaṃ yadayati ca varṇavyatikarā-<br />cchikhāṣaṭkaṃ taistairdadhadupari tadvastu śaraṇam //
                <span class="ref">BuSto_18.9</span></p>
            
            
            <p id="BuSto_18.10">
               	parābhedyaṃ jāmbūnadarūciravarṇaṃ triśaraṇaṃ <br />triyānaṃ triprajñaṃ tribhuvanaśaraṇyaṃ trivacanam /<br />
               	kṛpāpātraṃ mandasmitamaruṇasaccīvaradharaṃ <br />kṛtadhyānaṃ siddhāsanaghaṭitapād vastu śaraṇam //
                <span class="ref">BuSto_18.10</span></p>
            
            
            <p id="BuSto_18.11">
               	prasannaṃ phullendīvaranayanayugmaṃ tripiṭakaṃ <br />muhurvyākurvāṇaṃ suranaragaṇebhyaḥ karuṇayā /<br />
               	paraṃ śāntaṃ svarṇopalarajataloṣṭreṣu ca samaṃ <br />dṛśāṃ navyātithyaṃ bhavatu mama tad vastu śaraṇam //
                <span class="ref">BuSto_18.11</span></p>
            
            
            <p id="BuSto_18.12">
               	śaraṇamiti sadagraṃ sādhu gacchāmi buddhaṃ <br />śaraṇamiti virāgāgrīyamanvemi dharmam /<br />
               	śaraṇamiti gaṇānāmagriyaṃ yāmi saṃghaṃ <br />śaraṇamiti punastriṃ dvitrivāraṃ vrajāmi //
                <span class="ref">BuSto_18.12</span></p>
            
            
            <p id="BuSto_18.13">
               	punarapi śaraṇaṃ vrajāmi buddhaṃ punarapi lokaguruṃ guruṃ karomi /<br />
               	punarapi kathayāmi naumi vande, tvayi mama gautama naiva tṛptirāste //
                <span class="ref">BuSto_18.13</span></p>
            
            
            <p id="BuSto_18.14">
               	tribhuvanamasakṛnnirūpya yuṣmatpadasarasīruhareṇumāśrito 'ham /<br />
               	śaraṇamayamayañca daivatamme gatiraparā mama nāsti nāsti nāsti //
                <span class="ref">BuSto_18.14</span></p>
            
            
            <p id="BuSto_18.15">
               	anityamakhilaṃ duḥkhamanātmeti pravādine /<br />
               	namo buddhāya dharmāya saṅghāya ca namo namaḥ //
                <span class="ref">BuSto_18.15</span></p>
            
            
            <p id="BuSto_18.16">
               	bho vītarāga bhagavaṃstava pādameva vande munīndra muhurevamimaṃ pravande /<br />
               	bhūyaḥ punaḥ punarimaṃ parataḥ parastāt pārśvadvayorupari dikṣu vidikṣu vande //
                <span class="ref">BuSto_18.16</span></p>
            
            
            <p id="BuSto_18.17">
               	gatamiha bhavatā pathā ca yena sthitamapi yatra ca yatra vā niṣaṇṇam /<br />
               	śayitamapi munīndra yatra yogāt tadapi śataṃ praṇamāmi puṇyatīrtham //
                <span class="ref">BuSto_18.17</span></p>
            
            
            <p id="BuSto_18.18">
               	samajani bhagavān svayaṃ sma yasmin sakalamabodhi ca yatra dharmacakram /<br />
               	viśadataramadīpi yatra yasminnamṛtamapūri tadapyahaṃ namāmi //
                <span class="ref">BuSto_18.18</span></p>
            
            
            <p id="BuSto_18.19">
               	sarvajñacakrasarasīruharājahaṃsa kundendusundararuciṃ suravṛndavandyam /<br />
               	saddharmacakrasahajaṃ janapārijātaṃ śrīdantadhātumamalaṃ praṇamāmi bhaktyā //
                <span class="ref">BuSto_18.19</span></p>
            
            
            <p id="BuSto_18.20">
               	nāgālayopari dharālayacakravālamūrdhni trikūṭagatakāñcanaśailaśṛṅge /<br />
               	bodhidrumūlanihitākṣayadhātubimbaṃ vibhrannamāmi śirasā jinacaityamagram //
                <span class="ref">BuSto_18.20</span></p>
            
            
            <p id="BuSto_18.21">
               	haimālavālavalayāntaratnavedhī vajrāsanollasitamūlamagendrabodham /<br />
               	yaṃ prāpya māravijayānupadaṃ prapede sarvajñatāṃ sa bhagavān tamahaṃ namāmi //
                <span class="ref">BuSto_18.21</span></p>
            
            
            <p id="BuSto_18.22">
               	mūrddhan buddhaṃ nama tvaṃ śravaṇa śṛṇu sadā dharmamadvaidhavādi <br />proktaṃ sarvatra rūpaṃ nayana nirupamaṃ paśya jighrāṅaghripadmam /<br />
               	ghrāṇa tvaṃ cārkabandhoḥ stuhi sakhi rasane śrīghanaṃ pūjayethāḥ <br />siddhaṃ pāṇe vrajāṅghre jinasadanamadasmadguṇaṃ citta cintya //
                <span class="ref">BuSto_18.22</span></p>
            
            
            <p id="BuSto_18.23">
               	buddho dharmaśca saṃghastritayamiti mahānargharatnaṃ mumukṣo-<br />radyārabhyāhamasmai tribhavabhayabhide sandadāmyātmabhājam /<br />
               	eṣo 'haṃ tatparaḥ syāmparamayanamito nāsti me satyametat <br />syāmasyāhantu śiṣyastridaśanutamidaṃ koṭikṛtvo namāmi //
                <span class="ref">BuSto_18.23</span></p>
            
            
            <p id="BuSto_18.24">
               	nāhaṃ lābhārcanārthī na ca bhayacakito nāpi satkīrtikāmo <br />na tvaṃ dharmāṃśuvaṃśaprabhava iti mune nāpi vidyāśayā te /<br />
               	pāramparyānnaca tvāṃ śaraṇamupagataḥ kintu te sārvajanyaṃ <br />samyagjñānaṃ samīkṣya tvayi bhavajaladhiṃ santarītuṃ pravṛttaḥ //
                <span class="ref">BuSto_18.24</span></p>
            
            
            <p id="BuSto_18.25">
               	tvadvairāgyasamastabhūtakaruṇā prajñādinānāguṇa-<br />sphūrjjaccandanapaṅkasindhupatito gantuṃ kṣamo nānyataḥ /<br />
               	bhūpā vā yadi daṇḍayanti vibudhā nindanti vā bāndhavā <br />muñcanti kṣaṇamapyahaṃ jina pitarjīvāmi na tvāṃ vinā //
                <span class="ref">BuSto_18.25</span></p>
            
            
            <p id="BuSto_18.26">
               	svarge vā vasatirmamāstu niraye tiryakṣu kiṃ vāsure <br />pretānāṃ nagare 'thavā narapure kvāpyanyataḥ karmaṇā /<br />
               	bho sarvajña tatastatastava guṇān karṇāmṛtasyandino <br />niṣpāpānavalambatāṃ mama mano nānyā sukhaprārthanā //
                <span class="ref">BuSto_18.26</span></p>
            
            
            <p id="BuSto_18.27">
               	tavaivāhaṃ dāso guṇapaṇagṛhīto 'smi bhavatā <br />tavaivāhaṃ śiṣyaḥ svavacanavinīto 'smi bhavatā /<br />
               	tavaivāhaṃ putraḥ smṛtikṛtasukhastadgatigato <br />guro buddhasvāmin mama janaka māṃ pāhi bhavataḥ //
                <span class="ref">BuSto_18.27</span></p>
            
            
            <p id="BuSto_18.28">
               	pitā mātā bhrātā tvamasi bhaginī tvaṃ ca vipadi <br />sthiraṃ mitraṃ bandhuḥ prabhuramṛtadīkṣāgurutamaḥ /<br />
               	tvamaiśvaryyaṃ bhogo tvamasi dhanadhānyaṃ ca mahimā <br />yaśo vidyā prāṇastvamasi mama sarvajña sakalam //
                <span class="ref">BuSto_18.28</span></p>
            
            
            <p id="BuSto_18.29">
               	vītarāja munīndra dayāmbudhe sugata bhagnabṛhadbhavapañjara /<br />
               	adhigatāmṛta buddha mano 'mbujaṃ mama tavānagha gandhakuṭīyatām //
                <span class="ref">BuSto_18.29</span></p>
            
            
            <p id="BuSto_18.30">
               	anātmanyanitye 'śubhe duḥkhaduḥkhe durante 'tra saṃsāracakre bhramantam /<br />
               	tvamekosi māṃ trātumīśo dayābdhe prabho 'taḥ prasīda prasīda prasīda //
                <span class="ref">BuSto_18.30</span></p>
            
            
            <p id="BuSto_18.31">
               	prasīdeśa deveśa lokeśa jiṣṇo jagadvandya madvandya sadvandya buddha /<br />
               	aghore bhavāre smarāre tamore tavaivāsmi bhakto vapurvāṅmanobhiḥ //
                <span class="ref">BuSto_18.31</span></p>
            
            
            <p id="BuSto_18.32">
               	sa tava kulasutaḥ sa eva bhaktaḥ sa bhavati śāsanadhūrvahaḥ sa śiṣyaḥ /<br />
               	sa ca śaraṇagataḥ sa eva dāsaḥ kathamapi yo na vilaṅghayet tavājñām //
                <span class="ref">BuSto_18.32</span></p>
            
            
            <p id="BuSto_18.33">
               	jagadupakṛtireva buddha! pūjā tadapakṛtistava lokanātha! pīḍā /<br />
               	jina jagadapakṛt kathaṃ na lajje gaditumahaṃ tava pādapadmabhaktaḥ //
                <span class="ref">BuSto_18.33</span></p>
            
            
            <p id="BuSto_18.34">
               	dhanajanavibhavāsudeharājyaṃ yadupakṛte śatadhā tvayā pradattam /<br />
               	tamahitamapakartturasya lokaṃ kva mama kṛpā muditā kva vā ca maitrī //
                <span class="ref">BuSto_18.34</span></p>
            
            
            <p id="BuSto_18.35">
               	upapatimasatīva cittavṛttirvrajati bhavantamapāsya pañcakāmam /<br />
               	api ca viṣayiṇo na mokṣasiddhiḥ kimu karavāṇi munīndra dehi dāsyam //
                <span class="ref">BuSto_18.35</span></p>
            
            
            <p id="BuSto_18.36">
               	priyatama puruṣottamāgrabuddha śramahara siddha jagatprasiddhakīrte /<br />
               	bhava śaraṇamanuttaraprasādin pratipadamasmi tavaiva dāsadāsaḥ //
                <span class="ref">BuSto_18.36</span></p>
            
            
            <p id="BuSto_18.37">
               	daśabala kalikāladurbalo 'haṃ ciraduritārṇavatuṅgabhaṅgamagnaḥ /<br />
               	tava kathamanuyāmi dharmanāvaṃ jina mama dehi kṛpākarāvalambam //
                <span class="ref">BuSto_18.37</span></p>
            
            
            <p id="BuSto_18.38">
               	praṇatiriyamanekaśastavāhaṃ bahu bhavaduḥkhamavekṣya bhītibhītaḥ /<br />
               	dhara gurutaratṛṣṇayā patantaṃ jina mama dehi kṛpākarāvalambam //
                <span class="ref">BuSto_18.38</span></p>
            
            
            <p id="BuSto_18.39">
               	jagati tava kṛpā hi nirviśeṣā prapavatayā jina māṃ ca doṣaduṣṭam /<br />
               	alamahamiaha no sukhī bhavendurna samakaraścaratīva sādhvasādhve(dhvoḥ) //
                <span class="ref">BuSto_18.39</span></p>
            
            
            <p id="BuSto_18.40">
               	upacitabahumohajātamandhaṃ vigatadayaṃ vigatātmabandhugandham /<br />
               	apagataguṇavidyamudgatāghaṃ janamavivekamavāśu dīnabandho //
                <span class="ref">BuSto_18.40</span></p>
            
            
            <p id="BuSto_18.41">
               	akaravamuruduṣkṛtaṃ purā yad mama vapuṣā manasā ca cetasā ca /<br />
               	anukalamakhilaṃ pralīyatāṃ tat tava caraṇasmaraṇena sarvavedin //
                <span class="ref">BuSto_18.41</span></p>
            
            
            <p id="BuSto_18.42">
               	sugata tava puraḥ puraḥ pṛthivyāṃ madhuramate patito 'smi daṇḍanatyā /<br />
               	akuśalamakhilaṃ tavānubhāvāt prapatatu notpatatāt punaḥ sahaiva //
                <span class="ref">BuSto_18.42</span></p>
            
            
            <p id="BuSto_18.43">
               	tava caraṇasarojameva vande tava padapaṅkajameva pūjayāmi /<br />
               	tava padayugameva bhāvaye 'haṃ tava padameva sadaiva daivataṃ me //
                <span class="ref">BuSto_18.43</span></p>
            
            
            <p id="BuSto_18.44">
               	kamapi na kathayāmi nārcayāmi kamapi na naumi na cintayāmi nehe /<br />
               	kamapi na śaraṇaṃ vrajāmi hitvā tava caraṇaṃ pitarasmi kiṅkaraste //
                <span class="ref">BuSto_18.44</span></p>
            
            
            <p id="BuSto_18.45">
               	sadasi sadasi vāci siddhaṃ pathi pathi sadmani sadmanīha buddham /<br />
               	bhuvi bhuvi mama vāri vāri cetaḥ kalayatu nityamimaṃ hi lokanātham //
                <span class="ref">BuSto_18.45</span></p>
            
            
            <p id="BuSto_18.46">
               	aviratamavalokayāmi buddhaṃ gatarajasā manasāpi cakṣuṣeva /<br />
               	svapimi niśi nidhāya yaddhṛdi tvāṃ na mama samaṃ virahastvayā ta eva //
                <span class="ref">BuSto_18.46</span></p>
            
            
            <p id="BuSto_18.47">
               	mama tadiha dinaṃ hi durdinaṃ syād aśitaghanasthagitaṃ na durdinaṃ me /<br />
               	yadamṛtasamabuddharatnanāma smṛtirahitaṃ dinamasya mā tadastu //
                <span class="ref">BuSto_18.47</span></p>
            
            
            <p id="BuSto_18.48">
               	amṛtada ṣaḍabhijña dharmarāja tribhuvanavandya munīndra gotameti /<br />
               	aharaharanukīrttyate nṛbhiryairahamahitānapi tānnamāmi dhanyān //
                <span class="ref">BuSto_18.48</span></p>
            
            
            <p id="BuSto_18.49">
               	daśabala jina siddha vajrabuddhe sugata tathāgata buddha śākyasiṃha /<br />
               	iti nigadati yaḥ kvacit kadācit tamabhinamāmyapi dāsavaṃśajātam //
                <span class="ref">BuSto_18.49</span></p>
            
            
            <p id="BuSto_18.50">
               	madanajita parājitebhya śāstarvibhava vināyaka viśvavidvareṇya /<br />
               	kavivara vadatāṃvareśa śuddhodanasuta śākyamune mune prasīda //
                <span class="ref">BuSto_18.50</span></p>
            
            
            <p id="BuSto_18.51">
               	amṛtamapi nipīya nirjarendra punarapi te 'pi śunīstanaṃ dhayanti /<br />
               	sakṛdapi tava vāksudhārasajño na viśati jātu sa mātureva garbham //
                <span class="ref">BuSto_18.51</span></p>
            
            
            <p id="BuSto_18.52">
               	ahamiha bhagavannalaṃ na soḍhuṃ jananajarāmaraṇā(ma)yādibādhām /<br />
               	kuru mama karuṇaṃ diśo na jāne guru tadavekṣya ca tiryagādiduḥkham //
                <span class="ref">BuSto_18.52</span></p>
            
            
            <p id="BuSto_18.53">
               	tadupari paricintya vṛddhakāle karacaraṇādidṛgādipāravaśyam /<br />
               	agatikamativepate mano me jina kimahaṃ karavai prabho prasīda //
                <span class="ref">BuSto_18.53</span></p>
            
            
            <p id="BuSto_18.54">
               	śravaṇapathagate 'pyadṛṣṭapūrve sukhakṛti vastuni yattanomi tṛṣṇām /<br />
               	aviratamata eva śāntibīje tvayi valate ramate mamātra cetaḥ //
                <span class="ref">BuSto_18.54</span></p>
            
            
            <p id="BuSto_18.55">
               	savipadi ramate na me mano 'taḥ suranaraśarmaṇi pūrvapūrvabhukte /<br />
               	anudinamanubhūya śarkarāyāmapi viratiṃ kurute hi dṛṣṭadoṣaḥ //
                <span class="ref">BuSto_18.55</span></p>
            
            
            <p id="BuSto_18.56">
               	karatalagatamapyamūlyacintāmaṇimavadhīrayatīṅgitena mūrkhaḥ /<br />
               	kathamahamapahāya buddharatnaṃ jagati dhanī guṇavāṃśca paṇḍitaśca //
                <span class="ref">BuSto_18.56</span></p>
            
            
            <p id="BuSto_18.57">
               	sa bhavati matimān sa nākulīnaḥ sa ca guṇavān sa ca kīrtimān sa śūraḥ /<br />
               	sa jagati mahitaḥ sukhī sa eva tvayi jina yasya suniścalāsti bhaktiḥ //
                <span class="ref">BuSto_18.57</span></p>
            
            
            <p id="BuSto_18.58">
               	api sakalamadhītamatra tena śrutamapi sarvamanuṣṭhitaṃ ca tena /<br />
               	api jitamajitena tena viśvaṃ tvayi jina yasya suniścalāsti bhaktiḥ //
                <span class="ref">BuSto_18.58</span></p>
            
            
            <p id="BuSto_18.59">
               	tyajati nijaparamparādareṇetarasamayasya jano na dṛṣṭa dṛṣṭim /<br />
               	asuharamapi gauraveṇa māturna khalu śiśurviṣamodakaṃ tu muñcet //
                <span class="ref">BuSto_18.59</span></p>
            
            
            <p id="BuSto_18.60">
               	kavivaramahamasmi paṇḍitaste jina na jahāmi kathannu kurgṛhītam /<br />
               	nudati hi tamasantatiṃ pravṛttāṃ mihiramarīcisahāyinī sudṛṣṭiḥ //
                <span class="ref">BuSto_18.60</span></p>
            
            
            <p id="BuSto_18.61">
               	sugatapadaparāṅmukhasya puṃsaḥ kimu tapasā yaśasā ca kiṃ kimanyaiḥ /<br />
               	sugatapadaparāṅnukhasya puṃsaḥ kimu tapasā yaśasā ca kiṃ kimanyaiḥ //
                <span class="ref">BuSto_18.61</span></p>
            
            
            <p id="BuSto_18.62">
               	sugatapadi na bhaktirasti yeṣāmajananireva mahītale 'stu teṣām /<br />
               	kathitamiha kṛtāgasāṃ narāṇāṃ nirayagatirniyataṃ na cānyato yat //
                <span class="ref">BuSto_18.62</span></p>
            
            
            <p id="BuSto_18.63">
               	viditasakalaśāstramunnatānāṃ kulabhavamuttamarupayauvanādyam /<br />
               	jina bhavadanupāsakaṃ nṛpāsaṃ tyajatu mano mala nīcavattu jātyā //
                <span class="ref">BuSto_18.63</span></p>
            
            
            <p id="BuSto_18.64">
               	parihṛtamadamānamatsarādiḥ sakaruṇaśīlasamādhimān vivekī /<br />
               	tava padadṛḍhabhaktirantyajo 'pi pratibhavamastu narottamaḥ sakhā me //
                <span class="ref">BuSto_18.64</span></p>
            
            
            <p id="BuSto_18.65">
               	vihitajinapadārcanasya bhakturdaśadivasānapi jīvitaṃ praśastam /<br />
               	na tu niyutasahasrakalpakoṭīrakṛtamunīndrapadābjapūjanasya //
                <span class="ref">BuSto_18.65</span></p>
            
            
            <p id="BuSto_18.66">
               	sa bhavati surasundarīsakho 'nyaiḥ kṛtamabhinandati vārcanaṃ ca bhaktyā /<br />
               	tridaśanaraguro tvadīyapūjāmagatitayā yadi kartumakṣamaḥ syāt //
                <span class="ref">BuSto_18.66</span></p>
            
            
            <p id="BuSto_18.67">
               	suruciramaticitracitrarūpaṃ nayanapathaṃ nayatīha yastavārcām /<br />
               	rahayati puruṣaṃ tamapyudāraṃ ciratarasañcitaduṣkṛtaṃ kavīndra //
                <span class="ref">BuSto_18.67</span></p>
            
            
            <p id="BuSto_18.68">
               	maṇikanakaśilādinirmitāṃ yaḥ praṇamati te pratimāṃ tayośca tulyam /<br />
               	phalamiha manasaśca samprasādādanuparataṃ jina yo 'grato namet tvām //
                <span class="ref">BuSto_18.68</span></p>
            
            
            <p id="BuSto_18.69">
               	sakṛdapi tava pādapadmapūjā vanakusumairapi yaḥ karoti dhīmān /<br />
               	avanatasurasaṃghamaulimālojjvalamamalaṃ śrayate tamādhipatyam //
                <span class="ref">BuSto_18.69</span></p>
            
            
            <p id="BuSto_18.70">
               	yadi bhavati sarūpamekacittakṣaṇaśaraṇodbhavapuṇyavṛndamuccaiḥ /<br />
               	gaṇaśaraṇa samantabhadrasādho 'khilanabhaso 'pyatiricyate tadā tat //
                <span class="ref">BuSto_18.70</span></p>
            
            
            <p id="BuSto_18.71">
               	tava guṇakathane tu yaḥ prasannastamanuviśanti mune guṇāstvadīyāḥ /<br />
               	udayati śaśini prasannamindūpalamiva tatkiraṇāvalītuṣāraḥ //
                <span class="ref">BuSto_18.71</span></p>
            
            
            <p id="BuSto_18.72">
               	sakṛdapi samadāyi deva kiñcid bhavaratimutsṛjatā janena tubhyam /<br />
               	sugata tadakhilān lunāti dhārā vadasiriva drumamāśravādidoṣān //
                <span class="ref">BuSto_18.72</span></p>
            
            
            <p id="BuSto_18.73">
               	kṛtamiha sukṛtaṃ mṛṣādṛśā yajjanayati tat kila tasya durvipākam /<br />
               	kṣitisalilarasaṃ svatiktabhāvaṃ nayati yathā picumardabījamuptam //
                <span class="ref">BuSto_18.73</span></p>
            
            
            <p id="BuSto_18.74">
               	tava padanaline nipatya bhūyo nipatati naiva caturṣvapāyakeṣu /<br />
               	nahi kuśalakaro naraḥ kadāpi kvacidapi durgatimeti nātha kaścit //
                <span class="ref">BuSto_18.74</span></p>
            
            
            <p id="BuSto_18.75">
               	iti bhavadupadeśato viditvā tava padapaṅkajapūjane rato 'smi /<br />
               	dṛḍhayatu bhagavān yuge yuge me kumatimudasya bhave bhave 'ryabhaktim //
                <span class="ref">BuSto_18.75</span></p>
            
            
            <p id="BuSto_18.76">
               	sthiramapi bhagavan kṣaṇaṃ tavoktau karacaraṇāni dṛgādi vairivargaḥ /<br />
               	vyathayati hṛdayaṃ balādvicālya tvamidamanāthamanīśa pāhi pāhi //
                <span class="ref">BuSto_18.76</span></p>
            
            
            <p id="BuSto_18.77">
               	yadi nayanamayaṃ vaśe vidhātuṃ yatati tadā dravati śravo yadā tat /<br />
               	tadanu rasana-nāsikāśarīrāṇyahaha parasparadurgrahāṇi caivam //
                <span class="ref">BuSto_18.77</span></p>
            
            
            <p id="BuSto_18.78">
               	gatiraticapalasya cetasaḥ syādiha nabhasīva nabhasvato 'surodhā /<br />
               	kabhamapi bhajate krameṇa dhairyaṃ ciaramidamabhyasanena saṃviraktyā //
                <span class="ref">BuSto_18.78</span></p>
            
            
            <p id="BuSto_18.79">
               	viśadamapi manaḥ svabhāvato me cirakṛtakilviṣakālimāhṛtaṃ syāt /<br />
               	kuśalajalalavaiḥ kathannu dhautaṃ bhavati mayedṛśacetasārjitaistaiḥ //
                <span class="ref">BuSto_18.79</span></p>
            
            
            <p id="BuSto_18.80">
               	śucitaravacanāmṛtapravāhaiḥ raghamalinīkṛtacittasantatiṃ mām /<br />
               	anadhivara nitāntamādhitaptaṃ sapadi viśodhaya daṇḍavannamāmi //
                <span class="ref">BuSto_18.80</span></p>
            
            
            <p id="BuSto_18.81">
               	sati sakalaguro mune prasanne kimiha durāpamamutra kiṃ durāpam /<br />
               	yadamalamanasastvadīyadāsāḥ surapatitāṃ manasāpi nādriyante //
                <span class="ref">BuSto_18.81</span></p>
            
            
            <p id="BuSto_18.82">
               	vidadhati bhayamindriyāṇi bhūmnā viṣayaviṣagrahaṇeṣu doṣadṛṣṭyā /<br />
               	nahi suviditabhāvidāhadoṣaḥ śiśurapi dīpaśikhāgrasaṅgṛhī syāt //
                <span class="ref">BuSto_18.82</span></p>
            
            
            <p id="BuSto_18.83">
               	na bhavati jina yāvadeṣa jīrṇo viṣayapiśācaniṣevaṇena tāvat /<br />
               	jhaṭiti sukṛtakarmaṇi prayojya svava śaraṇāgatavatsalāgataṃ mām //
                <span class="ref">BuSto_18.83</span></p>
            
            
            <p id="BuSto_18.84">
               	iadamapi yadi vedmi putradārasvatanugṛhādi marīcikāmbutulyam /<br />
               	sthagayati mamatā ca māmahantā tadapi hi mohavijṛmbhitaṃ garīyaḥ //
                <span class="ref">BuSto_18.84</span></p>
            
            
            <p id="BuSto_18.85">
               	ajani ca nijakāraṇena sarvaṃ nirasati jīryati naśyati svahetoḥ /<br />
               	ahamapi hi tathaiva dhātupuñjaḥ kathamahamasya kathaṃ mune mamedam //
                <span class="ref">BuSto_18.85</span></p>
            
            
            <p id="BuSto_18.86">
               	ātmabuddhiriha yasya jāyate sā ca tasya janayedahaṅkṛtim /<br />
               	sā tanoti sutarāṃ bhavaspṛhāṃ saiva mohajananī muhurmuhuḥ //
                <span class="ref">BuSto_18.86</span></p>
            
            
            <p id="BuSto_18.87">
               	tena karma kurute śubhāśubhaṃ taddhi duḥkhajanakaṃ bhavatraye /<br />
               	duḥkhamūlamata eva sātmadhīḥ tāṃ lunīhi jina me vaco 'sinā //
                <span class="ref">BuSto_18.87</span></p>
            
            
            <p id="BuSto_18.88">
               	atha sakalavidaṃ dayāsamudraṃ tribhuvanakāraṇakāraṇaṃ kulīnam /<br />
               	nikhilagatamanantamastiśāntiṃ munijanamānasahaṃsamīśamīḍe //
                <span class="ref">BuSto_18.88</span></p>
            
            
            <p id="BuSto_18.89">
               	snāne karmaṇi bhojane vitaraṇe ghrāṇe tathākarṇane <br />dhyānasparśanadarśanādiṣu tathā sambhāṣaṇādāvapi /<br />
               	prātaḥ sāyamatho divā ca niśi ca tvatpādapadme vibho <br />cittaṃ me ramatāṃ munīndra satataṃ yūnāṃ yuvatyāmiva //
                <span class="ref">BuSto_18.89</span></p>
            
            
            <p id="BuSto_18.90">
               	matsvāmin madabhīṣṭakalpaviṭapin maddevate madguro <br />manmātarmadupāsya matpriyasakhe matsadgate matpitaḥ /<br />
               	madvidye madaśeṣaduḥkhaśamakṛd madbhāvane mannidhe <br />manmukte madudārabhāgya madaso madbuddha māṃ pālaya //
                <span class="ref">BuSto_18.90</span></p>
            
            
            <p id="BuSto_18.91">
               	brahmā jihmānano 'bhūd gururagururaharṇāyako 'nāyako 'sau <br />viṣṇustṛṣṇāṃ prapede kavirakavirabhūdīśvaro 'nīśvaro 'pi /<br />
               	śeṣaḥ śeṣānubhāvastava sugata nutau khaṇḍitākhaṇḍaloktiḥ <br />ko 'haṃ mūḍho varākastridaśanarapate kīrttane te guṇānām //
                <span class="ref">BuSto_18.91</span></p>
            
            
            <p id="BuSto_18.92">
               	daśadvayadhikaviṃśatisphuradaśītyanuvyañjanaiḥ <br />mahāpuruṣalakṣaṇaṃ vapuṣi yasya dedīpyate /<br />
               	kalāmapi na ṣoḍaśīṃ bhajati tasya puṇyātmanaś <br />caturmukhamukho gaṇo diviṣadāṃ nṛṇāṃ kā kathā //
                <span class="ref">BuSto_18.92</span></p>
            
            
            <p id="BuSto_18.93">
               	mahendranavacāpavat kanakaparvate sarvataḥ <br />sadā tava manoharaṃ sphurati suprabhāmaṇḍalam /<br />
               	dṛśo bhavati gocaraṃ tadiha yasya tasya tvarān <br />tamastatimanuttamāṃ harati dūramantarbahiḥ //
                <span class="ref">BuSto_18.93</span></p>
            
            
            <p id="BuSto_18.94">
               	rūpaṃ locanalobhanaṃ śravaṇayorānandasandohadā <br />vāṇī viśvavimohakṛt tava kṛpāveśo 'tiśāntastava /<br />
               	pāṇḍityaṃ prathitaṃ jagatsu bhagavan sarvajñanāmnaiva te <br />sāmrājyasya ca yauvane nirasanaṃ vairāgyasīmā sphuṭam //
                <span class="ref">BuSto_18.94</span></p>
            
            
            <p id="BuSto_18.95">
               	śauryaṃ tvadviṣameṣu darpadalanādaṅgīkṛtaṃ daivataiḥ <br />yadvāṇaiḥ sa surāsuraḥ pravijito loko 'yamośatkaram /<br />
               	vīryaṃ te prakaṭīcakāra nitarāṃ nirvāṇasākṣātkṛtiḥ <br />kiṃ brūmo balavaibhavaṃ bhagavatastatte jagaddurvaham //
                <span class="ref">BuSto_18.95</span></p>
            
            
            <p id="BuSto_18.96">
               	yatra cchāgaturaṅgamāraṇavidhirvede 'pi taṃ nindasi <br />premṇā prāṇabhṛtāmataḥ sakaruṇastvatto mahānnāparaḥ /<br />
               	evaṃ te guṇasampado na viṣayā buddherasūyātmanāṃ <br />te mūḍhāḥ pralapanti hanta sugato madvedanindītyayam //
                <span class="ref">BuSto_18.96</span></p>
            
            
            <p id="BuSto_18.97">
               	nirmajjatsurasundarīkucacalannirmandamandākinī-<br />pheṇakṣīrasamudrakairavasakhī satkīrtilakṣmīstava /<br />
               	yannāliṅgati mandabhāgyamadhunā bhūyānna tenāpi me <br />saṅgaḥ saṅgagadādivaidya bhagavanneṣāpi me prārthanā //
                <span class="ref">BuSto_18.97</span></p>
            
            
            <p id="BuSto_18.98">
               	ye tvāṃ gacchanti buddhaṃ śaraṇamiti na te durgatiṃ yānti santas <br />tyaktvā kāyānmanuṣyānniratiśayasukhān te labhante 'tha divyān /<br />
               	duḥsvapno durnimittaṃ durahidurahitā durgrahā duṣṭasattvā <br />duḥkhaṃ durvyādhayo 'pi kvacidiha kuśalān nopasarpanti caivam //
                <span class="ref">BuSto_18.98</span></p>
            
            
            <p id="BuSto_18.99">
               	chatraṃ brahmā vyadhātte maṇimayamamalaṃ cāmaraṃ cakrapāṇi-<br />stotāro gadyapadyairharaguruphaṇinaḥ śāṅkhiko 'bhūnmahendraḥ /<br />
               	anye dīpodakumbhadhvajakusumalasatpāṇayo bhaktinamrās <br />tasthurvyākhyāya dharmaṃ bhuvamavaruhataḥ svargataste munīndra //
                <span class="ref">BuSto_18.99</span></p>
            
            
            <p id="BuSto_18.100">
               	mātevāsīt parastrī bhavati paradhane na spṛhā yasya puṃso <br />mithyāvādī na yaḥ syānna pibati madirāṃ prāṇino yo na hanyāt /<br />
               	maryādābhaṅgabhīruḥ sakaruṇahṛdayastyaktasarvābhimāno <br />dharmātmā te sa eva prabhavati bhagavan pādapūjāṃ vidhātum //
                <span class="ref">BuSto_18.100</span></p>
            
            
            <p id="BuSto_18.101">
               	sarvaprāṇātipātāt paradhanaharaṇāt saṅgamādaṅganāyā <br />mithyāvādācca madyādbhavati jagati yo 'kālabhutkternivṛttaḥ /<br />
               	saṅgītasraksugandhābharaṇavilasitāduccaśayyāsanād <br />apyāsīddhīmān sa eva tridaśanaraguro tvatsuto nātra śaṅkā //
                <span class="ref">BuSto_18.101</span></p>
            
            
            <p id="BuSto_18.102">
               	śrotāpattyādimārgāḥ sadavayavayutā ghnanti rāgādidoṣān <br />doṣāste chinnamūlā hatabhavagatayastatphalairyānti śāntim /<br />
               	mārgāṇāṃ kleśahāniḥ sadamṛtamajaraṃ kāraṇaṃ syānnavānāṃ <br />dharmāṇāṃ hetureṣāṃ tava jina vacanaṃ tasya hetustvameva //
                <span class="ref">BuSto_18.102</span></p>
            
            
            <p id="BuSto_18.103">
               	viṃśatsatkāyadṛṣṭikṣitidharamamalajñānavajreṇa bhittvā <br />rāgadveṣādipāpāntaduditamakhilaṃ karma conmūlayantaḥ /<br />
               	catvāro labdhamārgāstadanuguṇaphalāste 'pi catvāra evaṃ <br />tvataścāṣṭāryasaṅghaḥ pṛthagiti na punaścintayāmo munīndra //
                <span class="ref">BuSto_18.103</span></p>
            
            
            <p id="BuSto_18.104">
               	api gagaṇamanantaṃ sarvasattvo 'pyanantaḥ <br />sakalamidamanantaṃ cakravālaṃ viśālam /<br />
               	vadasi jina viditvānantayā jñānagatyā <br />tava ca guṇamanantaṃ vedasī buddha caivam //
                <span class="ref">BuSto_18.104</span></p>
            
            
            <p id="BuSto_18.105">
               	bhagavati bhavatīti dhvaṃsakāriṇyamoghe <br />bhavatu bhavatu bhaktirjanmajanmāntare 'pi /<br />
               	bhavatu bhavatu dharmaḥ sarvathā me 'nuśāstā <br />bhavatu bhavatu saṃgho 'nuttarā puṇyabhūmiḥ //
                <span class="ref">BuSto_18.105</span></p>
            
            
            <p id="BuSto_18.106">
               	tribhuvanamahanīyaṃ tvāmabhiṣṭutya buddhaṃ <br />viśadataramadabhraṃ puṇyamatrārjitaṃ yat /<br />
               	jagati sakalasattvāstena sambuddhabodhiṃ <br />vidhutavividhapāpā bhāvanābhirvrajantu //
                <span class="ref">BuSto_18.106</span></p>
            
            
            <p id="BuSto_18.107">
               	bhāsvadbhānukulāmbujanmamihire rājādhirājeśvare <br />śrīlaṅkādhipatau parākramabhuje nītyā mahīṃ śāsati /<br />
               	sadgauḍaḥ kavibhāratikṣitisuraḥ śrīrāmacandraḥ sudhīḥ <br />śrītṛṇāmakarot sa bhaktiśatakaṃ dharmārthamokṣapradam //
                <span class="ref">BuSto_18.107</span></p>
            
            
            <p>śrīśākyamunerbhagavataḥ sarvajñasya paramopāsakena gauḍadeśīyaśrībauddhāgamacakravarttinā
               bhūsureṇācāryeṇa mahāpaṇḍitena</p>
            
            
            <p>viracitaṃ bhaktiśatakaṃ samāptam /</p>
            
            
            <p id="BuSto_18.1">
               	nṛpaḥ parākrāntibhujo mahībhujo śiromaṇiḥ paṇḍitamaṇḍalīsakhaḥ /<br />
               	sa rāmacandraṃ kavibhāratidvijaṃ cakāra bauddhāgamacakravartinam //
                <span class="ref">BuSto_18.1</span></p>
            
            
            <p id="BuSto_18.2">
               	buddho me jayatāṃ jinaḥ sa bhagavān taddeśanā nirmalā <br />stheyāt sattvahitāya bhātu bhaṇitā saṅghastadādhārakaḥ /<br />
               	laṅkeśapramukhāściaraṃ vasumatīṃ rakṣantu nityaṃ nṛpā <br />varṣantu stanayitnavaśca samaye maitrīṃ labhantāṃ prajāḥ //
                <span class="ref">BuSto_18.2</span></p>
            
            
            <p id="BuSto_18.3">
               	tīrthagrāmapateryatestripiṭakācāryasya bhūpānvayā-<br />cāryaśreṣṭhamunīśvarasya sugiraḥ śrīrāhulasvāminaḥ /<br />
               	śiṣyo yo 'varajaḥ sumaṅgalamunirdhīmān svayā bhāṣayā <br />kāruṇyena munīndrabhaktiśatakavyākhyānamākhyātavān //
                <span class="ref">BuSto_18.3</span></p>
            
            
            <p id="BuSto_18.4">
               	namo buddhāya gurave namo dharmāya śāsine /<br />
               	namaḥ saṅghāya mahate tribhyo 'pi satataṃ namaḥ //
                <span class="ref">BuSto_18.4</span></p>
            
            
            <p>siddhiḥ //</p>
            
            </div>
         
         <div id="d1e5845">
            
            <h3>Digital Sanskrit Buddhist Canon, Stotra section, text no. 19: Buddhabhaṭṭārakastotram</h3>
            
            
            <p>om namo buddhāya</p>
            
            
            <p id="BuSto_19.1">
               	saṃbuddhaṃ puṇḍarīkākṣaṃ sarvajñaṃ karuṇātmakam /<br />
               	samantabhadraṃ śāstāraṃ śākyasiṃhaṃ namāmyaham //
                <span class="ref">BuSto_19.1</span></p>
            
            
            <p id="BuSto_19.2">
               	śrīghanaṃ śrīmatiṃ śreṣṭhaṃ śītarāśiṃ śivaṃkaram /<br />
               	śrīmantaṃ śrīkaraṃ śāntaṃ śāntamūrtiṃ namāmyaham //
                <span class="ref">BuSto_19.2</span></p>
            
            
            <p id="BuSto_19.3">
               	nairātmyavādinaminduṃ niravadyaṃ nirāśrayam /<br />
               	śrutijñaṃ nirmalātmānaṃ nisthūlakaṃ namāmyaham //
                <span class="ref">BuSto_19.3</span></p>
            
            
            <p id="BuSto_19.4">
               	nirodhakaṃ nityajñānaṃ nirvikalpaṃ tathāgatam /<br />
               	niyataṃ nidhinākeśaṃ niṣprapañcaṃ namāmyaham //
                <span class="ref">BuSto_19.4</span></p>
            
            
            <p id="BuSto_19.5">
               	viśveśvaraṃ vimuktijñaṃ viśvarupaṃ vināyakam /<br />
               	viśvabrahma susampannaṃ vītarāgaṃ namāmyaham //
                <span class="ref">BuSto_19.5</span></p>
            
            
            <p id="BuSto_19.6">
               	vidyācaraṇasaṃpannaṃ viśveśaṃ vimalaprabham /<br />
               	vinimajñaṃ saviṣṭambhaṃ vītamohaṃ namāmyaham //
                <span class="ref">BuSto_19.6</span></p>
            
            
            <p id="BuSto_19.7">
               	durdāntadamakaṃ śāntaṃ śuddhaṃ śauddhodaniṃ munim /<br />
               	sugataṃ sugatiṃ saumyaṃ śubhrakīrtiṃ namāmyaham //
                <span class="ref">BuSto_19.7</span></p>
            
            
            <p id="BuSto_19.8">
               	yogeśvaraṃ daśabalaṃ lokajñaṃ lokapūjitam /<br />
               	lokācāryaṃ lokamūrtiṃ lokanāthaṃ namāmyaham //
                <span class="ref">BuSto_19.8</span></p>
            
            
            <p id="BuSto_19.9">
               	kanakamūrtiṃ karmābdhimakalaṅkaṃ kalādharam /<br />
               	kāntamūrtiṃ dayāpātraṃ kanakābhaṃ namāmyaham //
                <span class="ref">BuSto_19.9</span></p>
            
            
            <p id="BuSto_19.10">
               	mahāmatiṃ mahāvīryaṃ mahāvijñaṃ mahābalam /<br />
               	mahāmahaṃ mahādhairyaṃ mahābāhuṃ namāmyaham //
                <span class="ref">BuSto_19.10</span></p>
            
            
            <p id="BuSto_19.11">
               	ādyaṃ pavitraṃ tadbrahmamaparājitamadbhutam /<br />
               	āryaṃ parahitaṃ nāthamamitābhaṃ namāmyaham //
                <span class="ref">BuSto_19.11</span></p>
            
            
            <p id="BuSto_19.12">
               	devadevaṃ mahādevaṃ divyaṃ vanditamavyayam /<br />
               	pramāṇabhūtaṃ deveśaṃ divyarūpaṃ namāmyaham //
                <span class="ref">BuSto_19.12</span></p>
            
            
            <p id="BuSto_19.13">
               	paramārthaṃ parajyotiṃ paramaṃ parameśvaram /<br />
               	bhāvābhāvakaraṃ śreṣṭhaṃ bhagavantaṃ namāmyaham //
                <span class="ref">BuSto_19.13</span></p>
            
            
            <p id="BuSto_19.14">
               	caturmārādivijitaṃ tattvajñaṃ śaṃkaraṃ śivam /<br />
               	tattvasāraṃ sadācāraṃ sārthavāhaṃ namāmyaham //
                <span class="ref">BuSto_19.14</span></p>
            
            
            <p id="BuSto_19.15">
               	jitendriyaṃ jitakleśaṃ jinendraṃ puruṣottamam /<br />
               	uttamaṃ satpadaṃ brahma puṇyakṣetraṃ namāmyaham //
                <span class="ref">BuSto_19.15</span></p>
            
            
            <p id="BuSto_19.16">
               	etaiḥ stutvā muniśreṣṭhaṃ narā vigatakalmaṣāḥ /<br />
               	prāpnuvanti padaṃ mokṣaṃ divyaṃ tvatha sanātanam //
                <span class="ref">BuSto_19.16</span></p>
            
            
            <p id="BuSto_19.17">
               	yastvidaṃ paṭhate nityaṃ prātarūtthāya paṇḍitaḥ /<br />
               	nāmnāmaṣṭottaraśataṃ pavitraṃ pāpanāśanam //
                <span class="ref">BuSto_19.17</span></p>
            
            
            <p id="BuSto_19.18">
               	labhate cepsitān bhogān saumanasyena varṇitān /<br />
               	vyādhayo 'pi na bādhyante pātakaṃ ca vinaśyati //
                <span class="ref">BuSto_19.18</span></p>
            
            
            <p id="BuSto_19.19">
               	āyurārogyamaiśvaryasarvamokṣasamanvitaḥ /<br />
               	medhāvī ca tathā vāgmī jāyate janmajanmani //
                <span class="ref">BuSto_19.19</span></p>
            
            
            <p>buddhabhaṭṭārakasya brahmāviracitaṃ stotraṃ samāptam //</p>
            
            </div>
         
         <div id="d1e5990">
            
            <h3>Digital Sanskrit Buddhist Canon, Stotra section, text no. 20: Buddhagaṇḍīstavaḥ ācārya-aśvaghoṣakṛtaḥ</h3>
            
            
            <p id="BuSto_20.1">
               	yaḥ pūrvaṃ bodhimūle ravigamanapathe māragānnṛtyagītān <br />gaṃgau gaṃgau gagaṃgau ghaghanaghanamṛdudvandvamantrairajasraiḥ /<br />
               	yaḥ strībhirdivyarūpairuparatarabhituṃ dūdubhirdurbhidūrbhiḥ <br />kṣobhaṃ naivābhiyātaḥ suranaranamitaḥ pātu vaḥ śākyasiṃhaḥ //
                <span class="ref">BuSto_20.1</span></p>
            
            
            <p id="BuSto_20.2">
               	yaḥ kandarpāṅganānāṃ kakahakahakahā hāhaheti prahāsai-<br />ryaḥ sphītāḍambarāṇāṃ taṭiti taṭataṭā tātaṭīti pralāpaiḥ /<br />
               	kutkud budbud kukūcit kukuhakuhakuhaiḥ kiṅkarāṇāṃ ca vāgbhi-<br />rno trasyaḥ so 'stu saumyaḥ śrutasakalamalaḥ śāntaye vo munīndraḥ //
                <span class="ref">BuSto_20.2</span></p>
            
            
            <p id="BuSto_20.3">
               	bhrūkṣepāpāṅgabhaṅgaiḥ smaraśaravilasatpakṣmatārākṣipātai <br />prauḍhānaṅgāṅganānāṃ lalitabhujalatālāsyalīlāyitāṅgaiḥ /<br />
               	savrīḍaiḥ sasmitoktaiḥ kalamṛdumadhurāmodaramyairvacobhi-<br />rbhrāntiṃ ceto na citraṃ smarabalajayino yasya tasmai namo 'stu //
                <span class="ref">BuSto_20.3</span></p>
            
            
            <p id="BuSto_20.4">
               	urvīṃ sañcālayantaḥ kharaśaranikaraiśchādayantoḥntarīkṣaṃ <br />jvālābhiḥ krodhaṃvahnerjvalitadaśadiśaḥ kṣobhayanto 'mburāśim /<br />
               	helotkhātāsicakrakrakacapaṭuravārāviṇo māravīrāḥ <br />maitrīśastreṇa yena prasabhamabhijitāḥ pātu vaḥ so munīndraḥ //
                <span class="ref">BuSto_20.4</span></p>
            
            
            <p id="BuSto_20.5">
               	visphūrjajjātakopaprakaṭitavikaṭāṭopanirghoṣaghoraṃ <br />garjajjīmūtajālaprakaṭagajaghaṭāṭopabaddhāndhakāram /<br />
               	kandarpoddāmavahnisphuradasikiraṇodbhāsitāśeṣaviśvaṃ <br />puṣpeṣoḥ sainyamuccairjhaṭiti vighaṭitaṃ yena buddhaḥ sa vo 'vyāt //
                <span class="ref">BuSto_20.5</span></p>
            
            
            <p id="BuSto_20.6">
               	divyairākaṇaṃpūraiḥ kamaladalanibhaiḥ pakṣmalairlolatārair <br />bhāvasnigdhairvidagdhaiḥ pracalitalalitaiḥ sasmitairbhrūvilāsaiḥ /<br />
               	netrairmārāṅganānāṃ parigatavalayairlohitāntairaśāntair <br />nākṛṣṭaḥ sarvathā yastamahamṛṣivaraṃ vāntadoṣaṃ namāmi //
                <span class="ref">BuSto_20.6</span></p>
            
            
            <p id="BuSto_20.7">
               	nodbhrāntaṃ yasya cittaṃ sphuṭavikaṭasaṭāntotkaṭairlolajihvair <br />māraiḥ śūlāgrahastairgajaturagamukhaiḥ siṃhaśārdūlavaktraiḥ /<br />
               	pradyumnaḥ kāmadevastṛṇavadagaṇito yena saṃrambhabhīruḥ <br />saṃbuddhaḥ pātu yuṣmān vyapagatakaluṣo lokanātho munīndraḥ //
                <span class="ref">BuSto_20.7</span></p>
            
            
            <p id="BuSto_20.8">
               	akṣobhyā yasya buddhirdharaṇinaganadīsāgarāmbhodharadbhir <br />garjadbhirmāravīrairvividhamukhaśatairghorarūpairanantaiḥ /<br />
               	yenāsau puṣpaketustṛṇavadagaṇitaḥ sarvavid vītarāgaḥ <br />sa śrīmān buddhavīraḥ kaluṣabhayaharaḥ pātu vo vītarāgaḥ //
                <span class="ref">BuSto_20.8</span></p>
            
            
            <p id="BuSto_20.9">
               	mārānīkairmahograirasiparaśudhanuḥśaktiśūlāgrahastair <br />ulkāpātairanekairgahanapaṭuravairbhīṣaṇairbhīmanādaiḥ /<br />
               	na kṣubdhaṃ yasya cittaṃ girisamamacalaṃ gāḍhaparyaṅkabandhaṃ <br />taṃ vande vandanīyaṃ tribhavabhayaharaṃ buddhavīraṃ pravīram //
                <span class="ref">BuSto_20.9</span></p>
            
            
            <p id="BuSto_20.10">
               	uccairaṭṭāṭṭahāsaiḥ prakaṭapaṭubhaṭābaddhaghaṇṭai raṇadbhiḥ <br />sāṭopāsphoṭaṭaṅkasphuṭajaṭilajaṭaiḥ kiṅkaraiḥ koṭarākṣaiḥ /<br />
               	bhagnaṃ kartu na śaktāḥ paṭupaṭahapaṭasphālanairyasya bodhau <br />dṛptānāṃ gṛdhrakūṭe paṭupaṭahapaṭuḥ so 'stu vo buddhavīraḥ //
                <span class="ref">BuSto_20.10</span></p>
            
            
            <p id="BuSto_20.11">
               	kokaṇḍaṃ rāmakaṇḍaṃ pratibhayakuharaṃ darpadarpaṃ raṇāṇḍaṃ <br />ḍimbaṃ ḍimbaṃ ḍaḍimbaṃ ḍuha ḍuhaka ḍuhaṃ tṛṃkhalastṛṃkhalastṛm /<br />
               	jhimbaṃ jhimbaṃ jhajhimbaṃ khamu khamu khamukhaṃ maṃkhu maṃkhuḥ khumaṃkhur <br />ebhirdhvānairna bhītaḥ suravaranamitaḥ pātu vaḥ śākyasiṃhaḥ //
                <span class="ref">BuSto_20.11</span></p>
            
            
            <p id="BuSto_20.12">
               	yaṃ mārāṅgāradhārādharasamayasamārambhasaṃrambhayuktaṃ <br />naktaṃ mārāṅganānāṃ mukhakamalavanaśrīvipakṣaikapakṣā /<br />
               	samyaksaṃbodhilakṣmīḥ śaśinamiva śaratkaumudī saṃprapede <br />tasyeyaṃ dharmadūtī dhvanati bhagavato dharmarājasya gaṇḍī //
                <span class="ref">BuSto_20.12</span></p>
            
            
            <p id="BuSto_20.13">
               	nighnannaprāptadṛṣṭiḥ kṣaṇamapi ca cirādantako yad durantaṃ <br />tasminnikṣiptacittāḥ kuruta sucariteṣvādaraṃ sarvakāle /<br />
               	itthaṃ ratnatrayājñāmiva vadati muhuḥ prāṇināṃ yasya saiṣām <br />eṣā śabdāyamānā prathitamukharadiṅmaṇḍalā dharmagaṇḍī //
                <span class="ref">BuSto_20.13</span></p>
            
            
            <p id="BuSto_20.14">
               	mārtaṇḍamaṇḍalamivoḍugaṇaṃ vijitya bhātīha tīrthikajanaṃ jinaśāsanaṃ ca /<br />
               	raṃramyate dharaṇimaṇḍalamaṇḍanasya gaṇḍī yamasya jayaḍiṇḍimavatpracaṇḍā //
                <span class="ref">BuSto_20.14</span></p>
            
            
            <p id="BuSto_20.15">
               	yasyātyantaṃ dṛḍhatvaṃ jami jami ḍuḍubhaṃ rañjitenālināliṃ <br />ḍimbaṃ ḍimbaṃ ḍiḍimbaṃ ḍubhaḍubhaḍuḍubhaṃ nāḍivannāḍibhaṇḍam /<br />
               	ruṇḍaṃ ruṇḍaṃ ruruṇḍaṃ yaralava khakhumaṃ maṃkhumaṃkhuḥ khumaṃkhuḥ <br />paśya tvaṃ jīvaloke daśabalabalinaḥ pīḍyate mārasainyam //
                <span class="ref">BuSto_20.15</span></p>
            
            
            <p id="BuSto_20.16">
               	bhūkampotkampajātā pracalitavasudhā kampate merurāja <br />uttrastā devasaṃghā grahagaṇasahitā nāgarājāḥ samastāḥ /<br />
               	śrutvā gaṇḍīṃ pracaṇḍāṃ vividhabhayakarīṃ trāsanīṃ tairthikānāṃ <br />bauddhānāṃ śāntihetoḥ pratiraṇati mahīṃ rāvayantīva sadyaḥ //
                <span class="ref">BuSto_20.16</span></p>
            
            
            <p id="BuSto_20.17">
               	eṣā vihāraśikhare pravirauti gaṇḍī meghasvanena kurute ca manojñaghoṣān /<br />
               	māteva vatsalatayā subahirgatāṃśca putrān samāhvayati bhojanakālagaṇḍī //
                <span class="ref">BuSto_20.17</span></p>
            
            
            <p id="BuSto_20.18">
               	saṃsāracakraparivartanatatparasya buddhasya sarvaguṇaratnavibhūṣitasya /<br />
               	nādaṃ karoti suradundubhitulyaghoṣā gaṇḍī samastaduritāni nivārayantī //
                <span class="ref">BuSto_20.18</span></p>
            
            
            <p id="BuSto_20.19">
               	eṣā hi gaṇḍī raṇate narāṇāṃ saṃbodhinī devanarāsurāṇām /<br />
               	bhadrāḥ śṛṇudhvaṃ sugatasya gaṇḍīmāpūritāṃ bhikṣugaṇaiḥ samagraiḥ //
                <span class="ref">BuSto_20.19</span></p>
            
            
            <p id="BuSto_20.20">
               	nāgaiḥ saṃvartakālakṣubhitajaladharākāravad vyomni kīrṇaiḥ <br />kvāsmin vighvaṃsaśaṅkā bhayacakitajanaistatpratīkārahetoḥ /<br />
               	kurvantyadyāpi yasyā dhvanimupaśamitāśeṣatīrthyāvalepaṃ <br />sā gaṇḍī pātu yuṣmān sakalamunivaraiḥ sthāpitā dharmavṛddhyai //
                <span class="ref">BuSto_20.20</span></p>
            
            
            <p id="BuSto_20.21">
               	eṣā surāsuramahoragasatkṛtasya śāntiṃ parāmupagatasya tathāgatasya /<br />
               	gaṇḍī raṇatyamaradundubhitulyaghoṣān kṛtvānyatīrthyahṛdayāni vidārayantī //
                <span class="ref">BuSto_20.21</span></p>
            
            
            <p id="BuSto_20.22">
               	puṇye tatparamānasā bhavata bhoḥ svargāpavargaprade <br />pāpaṃ durgatidāyakaṃ kuruta mā lokāścalaṃ jīvitam /<br />
               	itthaṃ madhyavilīnabhṛṅgavirutaṃ yatnānnivāryaṃ mayā <br />mārāreścaraṇābjayorvinihitaḥ puṣpāñjaliḥ pātu vaḥ //
                <span class="ref">BuSto_20.22</span></p>
            
            
            <p id="BuSto_20.23">
               	muñjadbhiḥ kusumāni tūryaraṇitairāpūrayadbhirdiśo <br />jojokārapuraḥsaraiḥ suragaṇaiḥ śakrādibhiḥ sādaraiḥ /<br />
               	svargād yasya bhuvaṃ kilāvatarato dattānuyātrā ciraṃ <br />tasyāvyāt karuṇānidherbhagavato gaṇḍī pracaṇḍā jagat //
                <span class="ref">BuSto_20.23</span></p>
            
            
            <p id="BuSto_20.24">
               	gatvā sapta padāni māturudarānniṣkrāntamātraḥ svayaṃ <br />saṃsāraśravasaṃ mameti vacanaṃ provāca yo 'nanyadhīḥ /<br />
               	yasminnātmabhuve punastribhuvanaṃ bhrājiṣṇvabhivyāhṛtaṃ <br />kuryādvaḥ sugatasya tasya jayino gaṇḍī tamaḥkhaṇḍinī //
                <span class="ref">BuSto_20.24</span></p>
            
            
            <p id="BuSto_20.25">
               	jitvā mārabalaṃ mahābhayakaraṃ kṛtvā ca doṣakṣayaṃ <br />sarvajñaṃ padamāpa yat suruciraṃ tatraiva rātrau bahiḥ /<br />
               	tasyāśeṣaguṇākarasya sudhiyo buddhasya śuddhātmano <br />gaṇḍī khaṇḍitacaṇḍakilviṣaharā bhūyād vibhūtyai nṛṇām //
                <span class="ref">BuSto_20.25</span></p>
            
            
            <p id="BuSto_20.26">
               	brahmā jihma ivābhavat suragururgarvaṃ jahau sarvathā <br />śarvaḥ kharvamatirbabhūva bhagavān viṣṇuśca tūṣṇīṃ sthitaḥ /<br />
               	itthaṃ yadguṇakīrtaneṣu vibudhā yātā hriyā mūkatāṃ <br />gaṇḍī tasya muneriyaṃ jayati vaḥ pāyādapāyājjagat //
                <span class="ref">BuSto_20.26</span></p>
            
            
            <p id="BuSto_20.27">
               	brahmādityaśaśāṅkaśaṅkaraśatākṣopendrayakṣādayo <br />gandharvoragakinnarāsurasamīrapretapīḍāmbarāḥ /<br />
               	ye tiṣṭhantyamarā narā kṣititale pātālalokeṣu ca <br />śrotuṃ dharmamimaṃ tathāgataguroḥ sarve samāyāntu te //
                <span class="ref">BuSto_20.27</span></p>
            
            
            <p id="BuSto_20.28">
               	yasyā janmani dīnahīnamatayaḥ prāpuḥ śucaṃ tīrthikāḥ <br />harṣotkarṣaviśeṣavardhitadhiyo bauddhā dhṛtiṃ lebhire /<br />
               	yāmāsādya guṇāḥ prayānti vitatiṃ doṣā vrajanti kṣayaṃ <br />sā gaṇḍī kalikālakalmaṣaharā bhūyād bhavadbhūtaye //
                <span class="ref">BuSto_20.28</span></p>
            
            
            <p id="BuSto_20.29">
               	yāṃ natvā vidhivad viśuddhamatayo gacchanti tuṅgāṃ gatiṃ <br />yasyāḥ kṣiprataraṃ prayānti vivaśāḥ sarve vipakṣāḥ kṣayam /<br />
               	dhvastavyastasamastamohapaṭalā sā dharmagaṇḍī muneḥ <br />saṃbhūyād bhavabhāvisādhvasabhide yuṣmākamāyuṣmatām //
                <span class="ref">BuSto_20.29</span></p>
            
            
            <p id="BuSto_20.30">
               	śrutvā yāṃ patitā mahītalamalaṃ brahmādayaḥ svarbhuvaḥ <br />kampante dharaṇīdharāḥ kṣitirapi kṣipraṃ gatā kṣmātalam /<br />
               	tīrthyānāṃ bhayakāriṇī parahitāyārambhaśuddhātmanāṃ <br />bauddhānāmupaśāntaye sapadi sā saṃtāḍyatāṃ gaṇḍikā //
                <span class="ref">BuSto_20.30</span></p>
            
            
            <p id="BuSto_20.31">
               	prauḍhālīḍhābhiruḍho gurutaracaraṇakrāntagaurīstanāgraṃ <br />sarvajñasyottarāṅgaṃ sphuṭavikaṭaśatā garjayan vajramukhyā /<br />
               	jvālāmālojjvalāṅgaṃ tribhuvanavivaravyāptahuṃkārabhīmo <br />baddhavyābaddhamaulirjayati suranarādityacandrāsurendraḥ //
                <span class="ref">BuSto_20.31</span></p>
            
            
            <p id="BuSto_20.32">
               	pīnottuṅgastanīnāṃ hariṇadṛśadṛśāṃ haṃsalīlāgatīnāṃ <br />daṃ daṃ daṃ daṃ da daṃ daṃ tani tani tanitastālikā kāminīnām /<br />
               	tuṃ tuṃ tuṃ tuṃ tatuṃ tuṃ nakaṭinamabhito gītito gītavādyaiḥ <br />ṭuṃ ṭuṃ ṭuṃ ṭuṃ ṭuṭuṃ ṭuṃ ṭumiti mitanatā hanyate gaṇḍikeyam //
                <span class="ref">BuSto_20.32</span></p>
            
            
            <p>buddhagaṇḍī samāptā /
               kṛtiriyamācāryaśrī-aśvaghoṣapādānām //</p>
            
            </div>
         
         <div id="d1e6391">
            
            <h3>Digital Sanskrit Buddhist Canon, Stotra section, text no. 21: Buddhastotram</h3>
            
            
            <p>om namo buddhāya</p>
            
            <p id="BuSto_21.1">
               	namo 'stu buddhāya viśuddhabodhaye viśuddhadharmapratibhāsabuddhaye /<br />
               	saddharmapuṇyopagatānubuddhaye bhavāgraśūnyāya viśuddhabuddhaye //
                <span class="ref">BuSto_21.1</span></p>
            
            
            <p id="BuSto_21.2">
               	aho aho buddhamanantatejasaṃ aho aho sāgaramerugulmam /<br />
               	aho aho buddhamanantagocaram audumbaraṃ puṣpamivātidurlabham //
                <span class="ref">BuSto_21.2</span></p>
            
            
            <p id="BuSto_21.3">
               	aho mahākāruṇikastathāgataḥ aho aho śākyakulasya ketuḥ /<br />
               	aho praṇamyaḥ sa narendrasūryo yenedṛśaṃ bhāṣitasūtramuttamam //
                <span class="ref">BuSto_21.3</span></p>
            
            
            <p id="BuSto_21.4">
               	anugrahārthaṃ sa hi sarvasattvān saddharmacaryāmupadiśya nūnam /<br />
               	śānteśvaraḥ śākyamunistathāgataḥ sattvottamaḥ śāntapuraṃ praviṣṭaḥ //
                <span class="ref">BuSto_21.4</span></p>
            
            
            <p id="BuSto_21.5">
               	gambhīraśāntaṃ virajāsamādhipadaṃ praviṣṭe jinabuddhagocare /<br />
               	śūnyāśca kāyāstvatha śrāvakāṇāṃ śūnyā vihārā dvipadottamānām //
                <span class="ref">BuSto_21.5</span></p>
            
            
            <p id="BuSto_21.6">
               	te sarvadharmā prakṛtiśca śūnyā sattvā hi śūnyā nahi jātu vidyate //
                <span class="ref">BuSto_21.6</span></p>
            
            
            <p id="BuSto_21.7">
               	nityaṃ ca nityaṃ ca jinaṃ smarāmi nityaṃ ca śocāmi jinasya darśanam /<br />
               	nityaṃ ca nityaṃ praṇidhiṃ karomi saṃbuddhapūjyasya ca darśanārtham //
                <span class="ref">BuSto_21.7</span></p>
            
            
            <p id="BuSto_21.8">
               	sthāpyeha nityaṃ dharaṇīṣu jānu śokābhitapto jinadarśanāya /<br />
               	odantakāruṇyavināyakastvamatīva tṛṣṇā sugatasya darśane //
                <span class="ref">BuSto_21.8</span></p>
            
            
            <p id="BuSto_21.9">
               	satāṃ varo yadvijahāra nityaṃ dadāhi me darśanatoyaśītalam /<br />
               	sattvāḥ satṛṣṇāstava rūpadarśane prahlādayainān karuṇājalena //
                <span class="ref">BuSto_21.9</span></p>
            
            
            <p id="BuSto_21.10">
               	kāruṇyabhāvaṃ kuru nātha nāyaka dadāhi me darśanaṃ saumyarūpam /<br />
               	tvaṃ pāhi trātarjagadekadeśitā śūnyāśca kāyāstvatha śrāvakāṇām //
                <span class="ref">BuSto_21.10</span></p>
            
            
            <p id="BuSto_21.11">
               	ākāśatulyā gaganasvabhāvā māyāmarīcyodakacandrakāyāḥ /<br />
               	sarve ca sattvāḥ sukhitasvabhāvā bhavantu bho nāyaka tvatprasādāt //
                <span class="ref">BuSto_21.11</span></p>
            
            
            <p>bodhisattvasamuccayānāma kuladevatāviracitaṃ</p>
            
            
            <p>buddhastotraṃ samāptam //</p>
            
            </div>
         
         <div id="d1e6479">
            
            <h3>Digital Sanskrit Buddhist Canon, Stotra section, text no. 22: Caityavandanāstotram</h3>
            
            <p id="BuSto_22.1">
               	jātiṃ bodhiṃ prabalamatulaṃ dharmacakramaraṇye <br />caitye cāryaṃ tribhuvananamitaṃ śrīmataṃ prātihāryam /<br />
               	sthāne caitye girinagaranibhe devadevāvatāraṃ <br />vande bhaktyā praṇamitaśirasā nirvṛtā yena buddhāḥ //
                <span class="ref">BuSto_22.1</span></p>
            
            
            <p id="BuSto_22.2">
               	vaiśālyāṃ dharmacakre prathitajinavare parvate gṛdhrakūṭe <br />śrāvastyāṃ lumbikāyāṃ kuśinagaravare kāpilākhye ca sthāne /<br />
               	kauśalyāṃ sthūlakūṭe madhuravarapure nandagopāsarāte <br />ye cānye dhātucaityā daśabalabalitā tān namasyāmi buddhān //
                <span class="ref">BuSto_22.2</span></p>
            
            
            <p id="BuSto_22.3">
               	kailāśe hemakūṭe himavati nilaye mandare merūśṛṅge <br />pātāle vaijayante dhanapatinilaye siddhagandharvaloke /<br />
               	brahmāṇḍe viṣṇubhūmyāṃ paśupatinagare candrasūryātireke <br />ye cānye dhātucaityā daśabalavalitā tān namasyāmi buddhān //
                <span class="ref">BuSto_22.3</span></p>
            
            
            <p id="BuSto_22.4">
               	kāśmīre cīnadeśe khasatavarapure balkale siṃhale vā <br />rātādye siṃhapoṭe satatamavirataṃ vallakhe kāpilākhye /<br />
               	nepāle kāmarūpe kuvasavarapure kāntiśobhāsarāte <br />ye cānye dhātucaityā daśabalavalitā tān namasyāmi buddhān //
                <span class="ref">BuSto_22.4</span></p>
            
            
            <p id="BuSto_22.5">
               	ye ca syurdhātugarbhā daśabalatanujāḥ kumbhasaṃjñāśca caityāḥ <br />aṅgārāḥ kṣārasthāne himarajatanumāstūparatnaprakāśam /<br />
               	pātāle ye ca bhūmyāṃ giriśikharagatā ye ca vittāḥ samantād <br />buddhānāṃ ye ca vimbāḥ pratidinasukṛtastān namasyāmi buddhān //
                <span class="ref">BuSto_22.5</span></p>
            
            
            <p>śrī caityavandanā samāptā //</p>
            
            </div>
         
         <div id="d1e6552">
            
            <h3>Digital Sanskrit Buddhist Canon, Stotra section, text no. 23: Cakrasaṃvarastutiḥ (herukaviśuddhistotraṃ
               vā)</h3>
            
            
            <p>om namaḥ śrīcakrasaṃvarāya</p>
            
            
            <p id="BuSto_23.1">
               	śrīherukaṃ mahāvīraṃ cakrasaṃvarasaṃvaram /<br />
               	namāmi mārajetāraṃ ḍākinījālamā(nā)yakam //
                <span class="ref">BuSto_23.1</span></p>
            
            
            <p id="BuSto_23.2">
               	vande tāṃ vajravārāhīṃ mahārāgānurūpiṇīm /<br />
               	ḍākinīṃ ca tathā lāmāṃ khaṇḍarohāṃ ca rūpiṇīm //
                <span class="ref">BuSto_23.2</span></p>
            
            
            <p id="BuSto_23.3">
               	catvāro(tvare ')mṛtabhāṇḍāṃ ca bodhicittena pūritām /<br />
               	pullīramalayaśirasi pracaṇḍāṃ vajraḍākinīm //
                <span class="ref">BuSto_23.3</span></p>
            
            
            <p id="BuSto_23.4">
               	jālandharaśikhāṃ caiva caṇḍākṣīṃ gatakilviṣām /<br />
               	oḍiyānāhvaye sarve śrotre devīṃ prabhāvatīm //
                <span class="ref">BuSto_23.4</span></p>
            
            
            <p id="BuSto_23.5">
               	arbude pṛṣṭhavaṃśe tu mahānāsāṃ namāmyaham /<br />
               	godāvarīṃ pure vāme karṇe vīramatīṃ śubhām //
                <span class="ref">BuSto_23.5</span></p>
            
            
            <p id="BuSto_23.6">
               	rāmeśvarīṃ bhruvormadhye kharvarīṃ varavarṇinīm /<br />
               	devīkoṭṭe sthitāṃ maitre śrīmallaṅkeśvarīprabhām //
                <span class="ref">BuSto_23.6</span></p>
            
            
            <p id="BuSto_23.7">
               	mālave skandhadeśe tu drumacchāyāṃ namāmyaham /<br />
               	kāmarūpe kakṣadvaye devīmairāvatīṃ śubhām //
                <span class="ref">BuSto_23.7</span></p>
            
            
            <p id="BuSto_23.8">
               	oḍre stanadvaye vāpi śrīmahābhairavāṃ satīm /<br />
               	triśakunyāhvaye nābhau vāyuvegāṃ manoramām //
                <span class="ref">BuSto_23.8</span></p>
            
            
            <p id="BuSto_23.9">
               	kośale nāsikāgre vā surābhakṣīṃ namāmyaham /<br />
               	kaliṅge vadane ramye śyāmādevīṃ sanātanīm //
                <span class="ref">BuSto_23.9</span></p>
            
            
            <p id="BuSto_23.10">
               	lampāke kaṇṭhadeśe tu subhadrāṃ varasundarīm /<br />
               	kāñcīpretahṛdaye hayakarṇāṃ manoramām //
                <span class="ref">BuSto_23.10</span></p>
            
            
            <p id="BuSto_23.11">
               	himālaye pure meḍhre namasyāmi khagānanām /<br />
               	pretapuryāṃ tathā liṅge kauberyāṃ śasyanīśvarīm //
                <span class="ref">BuSto_23.11</span></p>
            
            
            <p id="BuSto_23.12">
               	gṛhadevatā gude sthāne khaṇḍarohāṃ manoharām /<br />
               	saurāṣṭre ūruyugale śauṇḍino sukhadāyinīm //
                <span class="ref">BuSto_23.12</span></p>
            
            
            <p id="BuSto_23.13">
               	suvarṇadvīpe jaṃghāyāṃ saṃsthitāṃ cakravarmiṇīm /<br />
               	nagare cāṅgulīsthāne suvīrāṃ varayoginīm //
                <span class="ref">BuSto_23.13</span></p>
            
            
            <p id="BuSto_23.14">
               	sindhau ca pādayoḥ pṛṣṭhe sthitāṃ devīṃ mahābalām /<br />
               	marau cāṅguṣṭhayugale ca saṃsthitāṃ cakravartinīm //
                <span class="ref">BuSto_23.14</span></p>
            
            
            <p id="BuSto_23.15">
               	kulatājānudvaye devīṃ mahāvīryā namāmyaham /<br />
               	khaṇḍakapālavīrādyāṃ svaprajñāśiṣṭavigrahām //
                <span class="ref">BuSto_23.15</span></p>
            
            
            <p id="BuSto_23.16">
               	mama bhaktyā mahāvīrāṃ kāyavākacittacakragām /<br />
               	kākatuṇḍīmulūkāsyāṃ śvānāsyāṃ śūkarānanām //
                <span class="ref">BuSto_23.16</span></p>
            
            
            <p id="BuSto_23.17">
               	yamadāḍhīṃ yamadūtīṃ yamadaṃṣṭrīṃ yamāntikām /<br />
               	etā devīrnamasyāmi digvidikṣu ca saṃsthitāḥ //
                <span class="ref">BuSto_23.17</span></p>
            
            
            <p id="BuSto_23.18">
               	vīravīreśvarīnāthaṃ herukaṃ parameśvaram /<br />
               	stutvedaṃ devatīcakraṃ yanmayopārjitaṃ śubham //<br />
               	tena puṇyena loko 'stu vajraḍāko jagadguruḥ //
                <span class="ref">BuSto_23.18</span></p>
            
            
            <p>śrīcakrasaṃvarasya stutiḥ samāptā //</p>
            
            </div>
         
         <div id="d1e6693">
            
            <h3>Digital Sanskrit Buddhist Canon, Stotra section, text no. 24: Caṇḍikādaṇḍakastotram</h3>
            
            
            <p id="BuSto_24.1">
               	om namaḥ śrīcaṇḍikāyai ūṃ ūṃ ūṃ ugracaṇḍaṃ cacakitacakitaṃ caṃcarā(lā) <br />durganetraṃ hūṃ hūṃ hūṃkārarūpaṃ prahasitavadanaṃ khaṅgapāśān dharantam /<br />
               	daṃ daṃ daṃ daṇḍapāṇiṃ ḍamaruḍimiḍimāṃ ḍaṇḍamānaṃ bhramantaṃ <br />bhraṃ bhraṃ bhraṃ bhrāntanetraṃ jayatu vijayate siddhicaṇḍī namaste //
                <span class="ref">BuSto_24.1</span></p>
            
            
            <p id="BuSto_24.2">
               	ghraṃ ghraṃ ghraṃ ghorarūpaṃ ghughuritaghuritaṃ ghargharīnādaghoṣaṃ <br />huṃ huṃ huṃ hāsyarūpaṃ tribhuvanadharitaṃ khecaraṃ kṣetrapālam /<br />
               	bhrūṃ bhrūṃ bhrūṃ bhūtanāthaṃ sakalajanahitaṃ tasya dehā (?) piśācaṃ <br />hūṃ hūṃ hūṃkāranādaiḥ sakalabhayaharaṃ siddhicaṇḍī namaste //
                <span class="ref">BuSto_24.2</span></p>
            
            
            <p id="BuSto_24.3">
               	vraṃ vraṃ vraṃ vyomaghoraṃ bhramati bhuvanataḥ saptapātālatālaṃ <br />kraṃ kraṃ kraṃ kāmarūpaṃ dhadhakitadhakitaṃ tasya haste triśūlam /<br />
               	druṃ druṃ druṃ durgarūpaṃ bhramati ca caritaṃ tasya dehasvarūpaṃ <br />maṃ maṃ maṃ mantrasiddhaṃ sakalabhayaharaṃ siddhicaṇḍī namaste //
                <span class="ref">BuSto_24.3</span></p>
            
            
            <p id="BuSto_24.4">
               	jhaṃ jhaṃ jhaṃkārarūpaṃ jhamati jhamajhamā jhaṃjhamānā samantāt <br />kaṃ kaṃ kaṃkāladhārī dhudhuritadhuritaṃ dhundhumārī kumārī /<br />
               	dhūṃ dhūṃ dhūṃ dhūmravarṇā bhramati bhuvanataḥ kālapāstriśūlaṃ <br />taṃ taṃ taṃ tīvrarūpaṃ mama bhayaharaṇaṃ siddhicaṇḍī namaste //
                <span class="ref">BuSto_24.4</span></p>
            
            
            <p id="BuSto_24.5">
               	raṃ raṃ raṃ rāyarudraṃ rurudhitarudhitaṃ dīrghajihvākarālaṃ <br />paṃ paṃ paṃ pretarūpaṃ samayavijayinaṃ sumbhadambhe nisumbhe /<br />
               	saṃgrāme prītiyāte jayatu vijayate sṛṣṭisaṃhārakārī <br />hrīṃ hrīṃ hrīṃkāranāde bhavabhayaharaṇaṃ siddhicaṇḍī namaste //
                <span class="ref">BuSto_24.5</span></p>
            
            
            <p id="BuSto_24.6">
               	hūṃkārī kālarupī narapiśitamukhā sāndraraudrārajihve <br />hūṃkārī ghoranāde paramaśiraśikhā hāratī piṅgalākṣe /<br />
               	paṅke jātābhijāte curu curu curute kāminī kāṇḍakaṇṭhe <br />kaṅkālī kālarātrī bhagavati varade siddhicaṇḍī namaste //
                <span class="ref">BuSto_24.6</span></p>
            
            
            <p id="BuSto_24.7">
               	ṣṭrīṃ ṣṭrīṃ ṣṭrīṃkāranāde tribhuvananamite ghoraghorātighoraṃ <br />kaṃ kaṃ kaṃ kālarūpaṃ ghughuritaghuritaṃ ghuṃ ghumā bindurūpī /<br />
               	dhūṃ dhūṃ dhūṃ dhūmravarṇā bhramati bhuvanataḥ kālapāśatriśūlaṃ <br />taṃ taṃ taṃ tīvrarūpaṃ mama bhayaharaṇaṃ siddhicaṇḍī namaste //
                <span class="ref">BuSto_24.7</span></p>
            
            
            <p id="BuSto_24.8">
               	jhrīṃ jhrīṃ jhrīṃkāravṛnde pracaritamahasā vāmahaste kapḥlaṃ <br />khaṃ khaṃ khaṃ khaṅgahaste ḍamaruḍimaḍimāṃ muṇḍamālāsuśobhām /<br />
               	ruṃ ruṃ ruṃ rudramālābharaṇavibhūṣitā dirghajihvā karālā <br />devi śrī ugracaṇḍī bhagavati varade siddhicaṇḍī namaste //
                <span class="ref">BuSto_24.8</span></p>
            
            
            <p id="BuSto_24.9">
               	āruṇavarṇasaṅkāśā khaḍgapheṭakabindukā /<br />
               	kāmarūpī mahādevī ugracaṇḍī namo 'stute //
                <span class="ref">BuSto_24.9</span></p>
            
            
            <p>śrī caṇḍikādaṇḍakastotraṃ samāptam //</p>
            
            </div>
         
         <div id="d1e6812">
            
            <h3>Digital Sanskrit Buddhist Canon, Stotra section, text no. 25: Catuḥṣaṣṭisaṃvarastotram</h3>
            
            
            <p id="BuSto_25.1">
               	śrīherukaṃ mahāvīraṃ viśuddhaṃ kuliśeśvaram /<br />
               	namāmi sarvabhāvena ḍākinīgaṇabhūṣitam //
                <span class="ref">BuSto_25.1</span></p>
            
            
            <p id="BuSto_25.2">
               	saṃvarāya namastubhyaṃ dvayākārāya namo namaḥ /<br />
               	cakrasthitāya devāya cakrasaṃvara te namaḥ //
                <span class="ref">BuSto_25.2</span></p>
            
            
            <p id="BuSto_25.3">
               	meṣavaktra namaste 'stu śivaśaktisvarūpiṇe /<br />
               	mahākrodhasvarūpāya meṣasaṃvara te namaḥ //
                <span class="ref">BuSto_25.3</span></p>
            
            
            <p id="BuSto_25.4">
               	aśvānanāya devāya ratikarmaratāya ca /<br />
               	bhuktimuktipradātre ca aśvasaṃvara te namaḥ //
                <span class="ref">BuSto_25.4</span></p>
            
            
            <p id="BuSto_25.5">
               	vyāghrāsyāya namastubhyaṃ śaktiyuktāya vai namaḥ /<br />
               	surāmāṃsarato nityaṃ vyāghrasaṃvara te namaḥ //
                <span class="ref">BuSto_25.5</span></p>
            
            
            <p id="BuSto_25.6">
               	kūrmāsyāya namastubhyaṃ surate saṃratāya ca /<br />
               	namo devādhidevāya kūrmasaṃvara te namaḥ //
                <span class="ref">BuSto_25.6</span></p>
            
            
            <p id="BuSto_25.7">
               	namāmi matsyavaktrāya mānavānāṃ hitāya vai /<br />
               	namo namaste deveśa matsyasaṃvara te namaḥ //
                <span class="ref">BuSto_25.7</span></p>
            
            
            <p id="BuSto_25.8">
               	makarākāravaktrāya mahāśaktidharāya ca /<br />
               	manovāñchāpradātre ca makarasaṃvara te namaḥ //
                <span class="ref">BuSto_25.8</span></p>
            
            
            <p id="BuSto_25.9">
               	saṃvarāyoṣṭravaktrāya śaktikāliṅgaṇāya ca /<br />
               	maithune tatparāyātha uṣṭrasaṃvara te namaḥ //
                <span class="ref">BuSto_25.9</span></p>
            
            
            <p id="BuSto_25.10">
               	namāmi gajavaktrāya yonau liṅgapradāya ca /<br />
               	namo bhagavate tubhyaṃ gajasaṃvara te namaḥ //
                <span class="ref">BuSto_25.10</span></p>
            
            
            <p id="BuSto_25.11">
               	maṇḍūkānananāthāya trailokyeśāya te namaḥ /<br />
               	namo devādhidevāya maṇḍūkasaṃvarāya ca //
                <span class="ref">BuSto_25.11</span></p>
            
            
            <p id="BuSto_25.12">
               	namāmi cāvivaktrāya nityaṃ ratiratāya ca /<br />
               	namaste devadeveśa ahisaṃvara te namaḥ //
                <span class="ref">BuSto_25.12</span></p>
            
            
            <p id="BuSto_25.13">
               	śukānanāya devāya dvayākārākāraśobhine /<br />
               	namo namaste bhīmāṅga śukasaṃvara te namaḥ //
                <span class="ref">BuSto_25.13</span></p>
            
            
            <p id="BuSto_25.14">
               	saṃvarāya namaste 'stu śaktiyuktāya vai namaḥ /<br />
               	siṃhānanāya vai nityaṃ siṃhasaṃvara te namaḥ //
                <span class="ref">BuSto_25.14</span></p>
            
            
            <p id="BuSto_25.15">
               	markaṭānanadevāya śakticumbanaratāya ca /<br />
               	namaste 'stu namaste 'stu harisaṃvara te namaḥ //
                <span class="ref">BuSto_25.15</span></p>
            
            
            <p id="BuSto_25.16">
               	śvānavaktra namaste 'stu śakticumbanakāriṇe /<br />
               	namaste bhagavan deva śvānasaṃvara te namaḥ //
                <span class="ref">BuSto_25.16</span></p>
            
            
            <p id="BuSto_25.17">
               	varāhāsyavarevāna bhagakrīḍanakāraka /<br />
               	namāmi śaktiyuktāya ghṛṣṭisaṃvara te namaḥ //
                <span class="ref">BuSto_25.17</span></p>
            
            
            <p id="BuSto_25.18">
               	jambukāsyāya devāya śaktikāliṅgaṇāya ca /<br />
               	sarvapāpaharāyaiva śivāsaṃvara te namaḥ //
                <span class="ref">BuSto_25.18</span></p>
            
            
            <p id="BuSto_25.19">
               	namāmi gṛdhravaktrāya duḥkhanāśāya te namaḥ /<br />
               	dvayākārasiddhidevāya gṛdhrasaṃvara te namaḥ //
                <span class="ref">BuSto_25.19</span></p>
            
            
            <p id="BuSto_25.20">
               	kākānanāya śuddhayakṣa śṛṅgārarūpadhāriṇe /<br />
               	namo bhagavate tubhyaṃ kākasaṃvara te namaḥ //
                <span class="ref">BuSto_25.20</span></p>
            
            
            <p id="BuSto_25.21">
               	ulūkavaktriṇe tubhyaṃ mahāsaukhyapradāya ca /<br />
               	yonimaithunakṛddevolūkasaṃvara te namaḥ //
                <span class="ref">BuSto_25.21</span></p>
            
            
            <p id="BuSto_25.22">
               	tārkṣyānanāya devāya tāriṇe bhavasāgarāt /<br />
               	namastubhyaṃ namastubhyaṃ namo garuḍasaṃvara //
                <span class="ref">BuSto_25.22</span></p>
            
            
            <p id="BuSto_25.23">
               	govaktrāya namastubhyaṃ gohatyāpāpahāriṇe /<br />
               	gotravṛddhipradātre ca dhenusaṃvara te namaḥ //
                <span class="ref">BuSto_25.23</span></p>
            
            
            <p id="BuSto_25.24">
               	gardabhākāravaktrāya gatāgatakṣayāya te /<br />
               	gaṇeśvarāya devāya kharasaṃvara te namaḥ //
                <span class="ref">BuSto_25.24</span></p>
            
            
            <p id="BuSto_25.25">
               	mahiṣāsyāya devāya mahāpralayakāriṇe /<br />
               	śaktiyuktāya devāya namao mahiṣasaṃvara //
                <span class="ref">BuSto_25.25</span></p>
            
            
            <p id="BuSto_25.26">
               	viḍālāsya namastubhyaṃ mūtrakūṇḍaprakrīḍine /<br />
               	śreṣṭhāya parameśāya namo mārjārasaṃvara //
                <span class="ref">BuSto_25.26</span></p>
            
            
            <p id="BuSto_25.27">
               	namāmi śālvavaktrāya dvayaṅgamekeva śobhitam /<br />
               	namāmi devadeveśa namaḥ śarabhasaṃvara //
                <span class="ref">BuSto_25.27</span></p>
            
            
            <p id="BuSto_25.28">
               	siddhāya siddharūpāya guṇāya guṇavartine /<br />
               	krauñcāsyāya namastubhyaṃ krauñcasaṃvara te namaḥ //
                <span class="ref">BuSto_25.28</span></p>
            
            
            <p id="BuSto_25.29">
               	ulkānanāya śuddhāya uttamāya namo namaḥ /<br />
               	ugrāya bhīmarūpāya ulkasaṃvara te namaḥ //
                <span class="ref">BuSto_25.29</span></p>
            
            
            <p id="BuSto_25.30">
               	haṃsavaktra namaste 'stu haṃsasvarasvarūpiṇe /<br />
               	haṃsaḥso 'haṃsvarūpāya haṃsasaṃvara te namaḥ //
                <span class="ref">BuSto_25.30</span></p>
            
            
            <p id="BuSto_25.31">
               	mṛgavaktrāya devāya namāmi parameśvara /<br />
               	ṛddhisiddhipradātre ca mṛgasaṃvara te namaḥ //
                <span class="ref">BuSto_25.31</span></p>
            
            
            <p id="BuSto_25.32">
               	śaktiyukta namaste 'stu cakravākānanāya ca /<br />
               	namaste cakavākākhyasaṃvarāya namo namaḥ //
                <span class="ref">BuSto_25.32</span></p>
            
            
            <p id="BuSto_25.33">
               	ajānanāya vīrāya avidyānāśine namaḥ /<br />
               	apavargaphalāptyarthamajasaṃvara te namaḥ //
                <span class="ref">BuSto_25.33</span></p>
            
            
            <p id="BuSto_25.34">
               	kukkuṭāsyāya devāya kulavṛddhikarāya ca /<br />
               	namaste kauṭukeśāya tubhyaṃ kukkuṭasaṃvara //
                <span class="ref">BuSto_25.34</span></p>
            
            
            <p id="BuSto_25.35">
               	kṛṣṇasārasavaktrāya namaste karmasambhava /<br />
               	kālanāśāya devāya eṇasaṃvara te namaḥ //
                <span class="ref">BuSto_25.35</span></p>
            
            
            <p id="BuSto_25.36">
               	mūṣānanāya pūrṇāya jñānadāya namo namaḥ /<br />
               	sarvadaityavināśaya mūṣasaṃvara te namaḥ //
                <span class="ref">BuSto_25.36</span></p>
            
            
            <p id="BuSto_25.37">
               	sālūkāsya namaste 'stu mānādivaradāya ca /<br />
               	siddhibuddhipradātre ca namaḥ sālūkasaṃvara //
                <span class="ref">BuSto_25.37</span></p>
            
            
            <p id="BuSto_25.38">
               	namaḥ kapolavaktrāya prajñopāyātmarūpiṇe /<br />
               	namaste 'stu mahāvīra kapotasaṃvarāya ca //
                <span class="ref">BuSto_25.38</span></p>
            
            
            <p id="BuSto_25.39">
               	namāmi grāhavaktrāya bhuktimuktipradāya ca /<br />
               	namo 'stu sarvabhūteśa grāhasaṃvara te namaḥ //
                <span class="ref">BuSto_25.39</span></p>
            
            
            <p id="BuSto_25.40">
               	namaste cihlavaktrāya namaste maithune rata /<br />
               	namaste bhagavan deva cihlasaṃvara te namaḥ //
                <span class="ref">BuSto_25.40</span></p>
            
            
            <p id="BuSto_25.41">
               	caṭakāsyāya devāya namaste 'stu jagadguro /<br />
               	namaste 'stu guṇādhīśa caṭakasaṃvara te namaḥ //
                <span class="ref">BuSto_25.41</span></p>
            
            
            <p id="BuSto_25.42">
               	sārasāsya namastubhyaṃ namaste guṇasāgara /<br />
               	namo bhagavate tubhyaṃ sārasasaṃvarāya ca //
                <span class="ref">BuSto_25.42</span></p>
            
            
            <p id="BuSto_25.43">
               	khañjanāsyāya devāya mahādevāya te namaḥ /<br />
               	nirvāṇapadadātre khañjarīṭasaṃvarāya ca //
                <span class="ref">BuSto_25.43</span></p>
            
            
            <p id="BuSto_25.44">
               	namaste kṣemakaryāsya bhuktimuktipradāya ca /<br />
               	namo bhagavate deva kṣemakarisaṃvarāya te //
                <span class="ref">BuSto_25.44</span></p>
            
            
            <p id="BuSto_25.45">
               	śaśakāsya namastubhyaṃ namaste bhuvaneśvara /<br />
               	karmapradāya te nityaṃ namaḥ śaśakasaṃvara //
                <span class="ref">BuSto_25.45</span></p>
            
            
            <p id="BuSto_25.46">
               	namo bhallūkavaktrāya ratikrīḍāparāya ca /<br />
               	kāryasiddhipradātre ca namo bhallūkasaṃvara //
                <span class="ref">BuSto_25.46</span></p>
            
            
            <p id="BuSto_25.47">
               	pikāsyāya namastubhyaṃ mantrasiddhikarāya ca /<br />
               	trilokeśāya sarvāya pikasaṃvara te namaḥ //
                <span class="ref">BuSto_25.47</span></p>
            
            
            <p id="BuSto_25.48">
               	namāmi vakavaktrāya śaktiyuktagaṇādhipa /<br />
               	namāmi devadeveśa vakasaṃvara te namaḥ //
                <span class="ref">BuSto_25.48</span></p>
            
            
            <p id="BuSto_25.49">
               	khaṅgivaktrāya devāya sarvadā śirasā namaḥ /<br />
               	namo 'stu parameśāya khaṅgisaṃvara te namaḥ //
                <span class="ref">BuSto_25.49</span></p>
            
            
            <p id="BuSto_25.50">
               	karkaṭāsya namastubhyaṃ namaḥ saṃsārahetave /<br />
               	pāpapuñjavināśāya namaḥ karkaṭasaṃvara //
                <span class="ref">BuSto_25.50</span></p>
            
            
            <p id="BuSto_25.51">
               	namaḥ śallakivaktrāya sarvadoṣanivāriṇe /<br />
               	saṃsārapāśanāśāya namaḥ śallakisaṃvara //
                <span class="ref">BuSto_25.51</span></p>
            
            
            <p id="BuSto_25.52">
               	vṛścikāsya namastubhyaṃ balakalyāṇadāya ca /<br />
               	namo namaste devāya namo vṛścikasaṃvara //
                <span class="ref">BuSto_25.52</span></p>
            
            
            <p id="BuSto_25.53">
               	alivaktrāya devāya alimodāya te namaḥ /<br />
               	alilokavināśāya alisaṃvara te namaḥ //
                <span class="ref">BuSto_25.53</span></p>
            
            
            <p id="BuSto_25.54">
               	jāhakāsya namaste 'stu janamohakṛtāya vai /<br />
               	jayakalyāṇadātre ca namo jāhakasaṃvara //
                <span class="ref">BuSto_25.54</span></p>
            
            
            <p id="BuSto_25.55">
               	camarīvaktra te nityaṃ cāturyaphaladāyine /<br />
               	caturvargapradātre ca namaścamarisaṃvara //
                <span class="ref">BuSto_25.55</span></p>
            
            
            <p id="BuSto_25.56">
               	sīmnivaktranamastubhyaṃ siddhitvaphaladāyine /<br />
               	namo bhagavate nityaṃ sīmnisaṃvara te namaḥ //
                <span class="ref">BuSto_25.56</span></p>
            
            
            <p id="BuSto_25.57">
               	namāmi godhavaktrāya namaste bhīmavikrama /<br />
               	namaste divyanetrāya godhāsaṃvara te namaḥ //
                <span class="ref">BuSto_25.57</span></p>
            
            
            <p id="BuSto_25.58">
               	cakorāsya namastubhyaṃ cāñcalyadoṣanāśaka /<br />
               	namo bhagavate tubhyaṃ cakorasaṃvarāya ca //
                <span class="ref">BuSto_25.58</span></p>
            
            
            <p id="BuSto_25.59">
               	godhikāsyāya satataṃ sṛṣṭisaṃhārakariṇe /<br />
               	namaste paramānanda godhikāsaṃvarāya ca //
                <span class="ref">BuSto_25.59</span></p>
            
            
            <p id="BuSto_25.60">
               	madhumākṣikavaktrāya namaste mānadāyaka /<br />
               	sarvajñāya pareśāya namo mākṣikasaṃvara //
                <span class="ref">BuSto_25.60</span></p>
            
            
            <p id="BuSto_25.61">
               	pataṅgavaktra te nityaṃ parameśa namaḥ sadā /<br />
               	divyāya divaseśāya namaḥ pataṅgasaṃvara //
                <span class="ref">BuSto_25.61</span></p>
            
            
            <p id="BuSto_25.62">
               	naravaktrāya devāya narakadhnāya te namaḥ /<br />
               	nānārūpadadhānāya narasaṃvara te namaḥ //
                <span class="ref">BuSto_25.62</span></p>
            
            
            <p id="BuSto_25.63">
               	sṛṣṭirūpa jagaddhāma sṛjate sarvabhūtakam /<br />
               	namo namaste satataṃ sṛṣṭisaṃvara te namaḥ //
                <span class="ref">BuSto_25.63</span></p>
            
            
            <p id="BuSto_25.64">
               	sthitirūpāya devāya guṇāya guṇavartine /<br />
               	namaḥ sāravināśāya sthitisaṃvara te namaḥ //
                <span class="ref">BuSto_25.64</span></p>
            
            
            <p id="BuSto_25.65">
               	sarvalokasya saṃhārakartre te parameśvara /<br />
               	tasmādahaṃ namasyāmi namaḥ pralayasaṃvara //
                <span class="ref">BuSto_25.65</span></p>
            
            
            <p id="BuSto_25.66">
               	jyotirvaktra paraṃ dhāma namaste jagadīśvara /<br />
               	parātparataraṃ sūkṣma jyotiḥsaṃvara te namaḥ //
                <span class="ref">BuSto_25.66</span></p>
            
            
            <p id="BuSto_25.67">
               	itīdaṃ saṃvarastotraṃ triṣu lokeṣu durlabham /<br />
               	parātparataraṃ stotraṃ catuḥṣaṣṭipramāṇakam //
                <span class="ref">BuSto_25.67</span></p>
            
            
            <p id="BuSto_25.68">
               	catuḥṣaṣṭipramāṇeṣu ādyamādyaṃ tu vaktritam /<br />
               	bhūyo granthamayāccātra ādyamātraṃ pracoditam //
                <span class="ref">BuSto_25.68</span></p>
            
            
            <p id="BuSto_25.69">
               	kanyārthī labhate kanyāṃ dhanārthī labhate dhanam /<br />
               	vidyārthī labhate vidyāṃ mokṣārthī mokṣamāpnuyāt //
                <span class="ref">BuSto_25.69</span></p>
            
            
            <p id="BuSto_25.70">
               	vaśīkaraṇamuccāṭaṃ māramohanastambhanam /<br />
               	ākarṣaṇaṃ ca vidveṣaṃ dhātuvādaṃ rasāyanam //
                <span class="ref">BuSto_25.70</span></p>
            
            
            <p id="BuSto_25.71">
               	guṭikāṃ pādukāsiddhiṃ khaṅgasiddhiṃ tathaiva ca /<br />
               	khecarīsiddhi vaidyāṅgaṃ mantrasiddhiṃ ca vākpaṭuḥ //
                <span class="ref">BuSto_25.71</span></p>
            
            
            <p id="BuSto_25.72">
               	parakāyapraveśaṃ ca dravyākarṣaṇameva ca /<br />
               	labhate stotrarājena satyaṃ satyaṃ mayoditam //
                <span class="ref">BuSto_25.72</span></p>
            
            
            <p id="BuSto_25.73">
               	durbhikṣaṃ cāpadi pāṭhaṃ kurute śubhamāpnuyāt /<br />
               	ativṛṣṭāvanāvṛṣṭau mahāmārīsamudbhave //
                <span class="ref">BuSto_25.73</span></p>
            
            
            <p id="BuSto_25.74">
               	rājyabhraṃśe jñānabhraṃśe strībhraṃśe ca dhanakṣaye /<br />
               	kalahe ca vivāde ca paṭhate stotramuttamam //
                <span class="ref">BuSto_25.74</span></p>
            
            
            <p id="BuSto_25.75">
               	bhikṣukebhyaḥ sahasrebhyaḥ tulyaṃ dānakṛtaṃ phalam /<br />
               	bahunātra kimuktena brahmāṇḍadānajaṃ phalam //
                <span class="ref">BuSto_25.75</span></p>
            
            
            <p>śrīsaṃvarāgame mahātantre amitābhavairocanasaṃvāde śrīcakrasaṃvarādicatuḥṣaṣṭisaṃvarastotraṃ
               samāptam //</p>
            
            </div>
         
         <div id="d1e7356">
            
            <h3>Digital Sanskrit Buddhist Canon, Stotra section, text no. 26: Daśabhūmīśvaro nāma
               mahāyānasūtraratnarājastotram</h3>
            
            
            <p id="BuSto_26.1">
               	śamadamaniratānāṃ śāntadāntāśayānāṃ <br />khagapathasadṛśānāmantarīkṣasamānām /<br />
               	khilamalavidhutanāṃ mārgajñānasthitānāṃ <br />śṛṇuta varaviśeṣaṃ bodhisattvāṃśca śreṣṭhān //
                <span class="ref">BuSto_26.1</span></p>
            
            
            <p id="BuSto_26.2">
               	kuśalasatasahasraṃ saṃcitaṃ kalpakoṭayā <br />subuddhaśatasahasraṃ pūjayitvā gṛhītam /<br />
               	pratyekajinavarānvai pūjayitvā tvanantān <br />sakalajagahitāya jāyate bodhicittam //
                <span class="ref">BuSto_26.2</span></p>
            
            
            <p id="BuSto_26.3">
               	uta tapatapitānāṃ kṣāntipāraṃgatānāṃ <br />hṛtaśritacaritānāṃ puṇyajñānodgatānām /<br />
               	vipulagatimatīnāṃ puṇyajñānāśayānāṃ <br />daśabalasamatulyaṃ jāyate bodhicittam //
                <span class="ref">BuSto_26.3</span></p>
            
            
            <p id="BuSto_26.4">
               	pramuditasumatīnāṃ dānadharme ratānāṃ <br />sakalajagahitārthaṃ nityamevodyatānām /<br />
               	jinaguṇaniratānāṃ sattvarakṣāvratānāṃ <br />tribhuvanahitakartṛ jāyate bodhicittam //
                <span class="ref">BuSto_26.4</span></p>
            
            
            <p id="BuSto_26.5">
               	akuśalaviratānāṃ śuddhamārge sthitānāṃ <br />vrataniyamaratānāṃ śāntasaumyendriyāṇām /<br />
               	jinaśaraṇagatānāṃ bodhicaryāśayānāṃ <br />tribhuvanahitasādhyaṃ jāyate bodhicittam //
                <span class="ref">BuSto_26.5</span></p>
            
            
            <p id="BuSto_26.6">
               	anugatakuśalānāṃ kṣāntisvārasyabhājāṃ <br />viditaguṇarasānāṃ tyaktamānotsavānām /<br />
               	nihitaśubhamatīnāṃ dānasaumyāśayānāṃ <br />sakalahitavidhānaṃ jāyate bodhicittam //
                <span class="ref">BuSto_26.6</span></p>
            
            
            <p id="BuSto_26.7">
               	pracalati śubhakārye dhīravīryāḥ sahāyā <br />nikhilajanahitārthaṃ prodyate mānasiṃhaḥ /<br />
               	avirataguṇasādhyā nirjitakleśasaṃdhā <br />jhaṭiti manasi teṣāṃ jāyate bodhicittam //
                <span class="ref">BuSto_26.7</span></p>
            
            
            <p id="BuSto_26.8">
               	susamavahitacittā dhvastamohāndhakārā <br />vigalitamadamānā tyaktasaṃkliṣṭamārgāḥ /<br />
               	samasukhaniratā ye tyaktasaṃsārasaṃgā <br />jhaṭiti manasi teṣāṃ jāyate bodhicittam //
                <span class="ref">BuSto_26.8</span></p>
            
            
            <p id="BuSto_26.9">
               	vimalakhasamacittā jñānavijñānavijñā <br />nihatanamucimārā vāntakleśābhimānāḥ /<br />
               	jinapadaśaraṇasthā labdhatattvārthakāye <br />sapadi manasi teṣāṃ jāyate bodhicittam //
                <span class="ref">BuSto_26.9</span></p>
            
            
            <p id="BuSto_26.10">
               	tribhuvanaśivasādhyopāyavijñānadhīrāḥ <br />karibalaparihāropāyavidṛddhimantaḥ /<br />
               	sugataguṇasamīhā ye ca puṇyānurāgā <br />sapadi manasi teṣāṃ jāyate bodhicittam //
                <span class="ref">BuSto_26.10</span></p>
            
            
            <p id="BuSto_26.11">
               	tribhuvanahitakāmā bodhisaṃbhārapūrtyai <br />praṇihitamanasā ye duṣkare 'pi caranti /<br />
               	avirataśubhakarma prodyatāṃ bodhisattvāḥ <br />sapadi manasi teṣāṃ jāyate bodhicittam //
                <span class="ref">BuSto_26.11</span></p>
            
            
            <p id="BuSto_26.12">
               	daśabalaguṇakāmā bodhicaryānuraktā <br />vijitakaribalaughāstyaktamānānuṣaṅgāḥ /<br />
               	anugataśubhamārgā labdhadharmārthakāmā <br />jhaṭiti manasi teṣāṃ jāyate bodhicittam //
                <span class="ref">BuSto_26.12</span></p>
            
            
            <p id="BuSto_26.13">
               	iti gaṇitaguṇāṃśā bodhicaryāścarantu <br />jinapadapraṇidhānā satsamṛddhiṃ labhantu /<br />
               	tribhuvanapariśuddhā bodhicittaṃ labhantu <br />triśaraṇapariśuddhā bodhisattvā bhavantu //
                <span class="ref">BuSto_26.13</span></p>
            
            
            <p id="BuSto_26.14">
               	daśapāramitāḥ pūrya daśabhūmīśvaro bhavet /<br />
               	bhūyo 'pi kathyate hyetacchṛṇutaivaṃ samāsataḥ //
                <span class="ref">BuSto_26.14</span></p>
            
            
            <p id="BuSto_26.15">
               	bodhicittaṃ yadāsādya saṃpradānaṃ karoti yaḥ /<br />
               	tadā pramuditāṃ prāpto jambūdvīpeśvaro bhavet //
                <span class="ref">BuSto_26.15</span></p>
            
            
            <p id="BuSto_26.16">
               	tatrasthaḥ pālayet sattvān yathecchapratipādanaiḥ /<br />
               	svayaṃ dāne pratiṣṭhitvā parāṃścāpi niyojayet //
                <span class="ref">BuSto_26.16</span></p>
            
            
            <p id="BuSto_26.17">
               	sarvān bodhau pratiṣṭhāpya saṃpūrṇadānapāragaḥ /<br />
               	etatkarmānubhāvena saṃvaraṃ samupācaret //
                <span class="ref">BuSto_26.17</span></p>
            
            
            <p id="BuSto_26.18">
               	sampacchīlaṃ samādhāya saṃvaraṃ kuśalī bhavet /<br />
               	tataḥ sa vimalāṃ prāptaścāturdvīpeśvaro bhavet //
                <span class="ref">BuSto_26.18</span></p>
            
            
            <p id="BuSto_26.19">
               	tatrasthaḥ pālayet sattvānakuśalaṃ nivārayet /<br />
               	svayaṃ śīle pratiṣṭhitvā parāṃścāpi niyojayet //
                <span class="ref">BuSto_26.19</span></p>
            
            
            <p id="BuSto_26.20">
               	sarvān bodhau pratiṣṭhāpya sampūrṇakuśalī bhavet /<br />
               	etaddharmavipākena kṣāntivratamupāśrayet //
                <span class="ref">BuSto_26.20</span></p>
            
            
            <p id="BuSto_26.21">
               	samyak kṣāntivrataṃ dhṛtvā kṣāntibhṛt kuśalī bhavet /<br />
               	tataḥ prābhākarīṃ prāptastrayastriṃśādhipo bhavet //
                <span class="ref">BuSto_26.21</span></p>
            
            
            <p id="BuSto_26.22">
               	tatrasthaḥ pālayet satvān kleśamārganivāraṇaiḥ /<br />
               	svayaṃ kṣāntivrate sthitvā parāṃścāpi niyojayet //
                <span class="ref">BuSto_26.22</span></p>
            
            
            <p id="BuSto_26.23">
               	sattvān bodhau pratiṣṭhāpya śāntipāraṃgato bhavet /<br />
               	etatpuṇyavipākena vīryabalamupāśrayet //
                <span class="ref">BuSto_26.23</span></p>
            
            
            <p id="BuSto_26.24">
               	samyag vīryaṃ samādhāya vīryabhṛtkuśalī bhavet /<br />
               	tataścārciṣmatīṃ prāpya sudhāmādhipatirbhavet //
                <span class="ref">BuSto_26.24</span></p>
            
            
            <p id="BuSto_26.25">
               	tatrasthaḥ pālayan sarvān kudṛṣṭīḥ saṃnivārayet /<br />
               	samyagdṛṣṭau pratiṣṭhāya bodhayitvā prayatnataḥ //
                <span class="ref">BuSto_26.25</span></p>
            
            
            <p id="BuSto_26.26">
               	svayaṃ dhyānavrate sthitvā parāṃścāpi niyojayet /<br />
               	sarvān bodhau pratiṣṭhāpya dhyānapāraṃgato bhavet //
                <span class="ref">BuSto_26.26</span></p>
            
            
            <p id="BuSto_26.27">
               	etatpuṇyavipākena dhyānapāraṃ samārabhet /<br />
               	sarvakleśān vinirjitya samādhisusthito bhavet //
                <span class="ref">BuSto_26.27</span></p>
            
            
            <p id="BuSto_26.28">
               	samyagdhyānaṃ samādhāya samādhikuśalī bhavet /<br />
               	tataḥ sudurjayāṃ prāptaḥ sa tuṣitādhipo bhavet //
                <span class="ref">BuSto_26.28</span></p>
            
            
            <p id="BuSto_26.29">
               	tatrasthaḥ pālayetsattvāṃstīrthyamārganivāraṇaiḥ /<br />
               	sattvadharmaṃ pratiṣṭhāpya bodhayitvā prayatnataḥ //
                <span class="ref">BuSto_26.29</span></p>
            
            
            <p id="BuSto_26.30">
               	svayaṃ dhyānavrate sthitvā parāṃścāpi niyojayet /<br />
               	sarvān bodhau pratiṣṭhāpya dhyānapāraṃgato bhavet //
                <span class="ref">BuSto_26.30</span></p>
            
            
            <p id="BuSto_26.31">
               	etatpuṇyavipākena prajñāvratamupāśrayet /<br />
               	sarvānmārān vinirjitya prajñābhijñāsamṛddhimān //
                <span class="ref">BuSto_26.31</span></p>
            
            
            <p id="BuSto_26.32">
               	samyak prajñāṃ samādhāya svābhijñākuśalī bhavet /<br />
               	tataścābhimukhīṃ prāptaḥ sunirmitādhipo bhavet //
                <span class="ref">BuSto_26.32</span></p>
            
            
            <p id="BuSto_26.33">
               	tatrasthaḥ pālayet sattvānabhimānanivāraṇaiḥ /<br />
               	śūnyatāṃ supratiṣṭhāpya bodhayitvā prayatnataḥ //
                <span class="ref">BuSto_26.33</span></p>
            
            
            <p id="BuSto_26.34">
               	svayaṃ prajñāvrate sthitvā parāṃścāpi niyojayet /<br />
               	sarvān bodhau pratiṣṭhāpya prajñāpāraṃgato bhavet //
                <span class="ref">BuSto_26.34</span></p>
            
            
            <p id="BuSto_26.35">
               	etatpuṇyavipākaiśca samupāyavrataṃ caret /<br />
               	sarvaduṣṭān vinirjitya saddharmakuśalī sudhīḥ //
                <span class="ref">BuSto_26.35</span></p>
            
            
            <p id="BuSto_26.36">
               	samupāyavidhānena sattvān bodhau niyojayet /<br />
               	tato dūraṅgamāṃ prāpto vaśavartīśvaro bhavet //
                <span class="ref">BuSto_26.36</span></p>
            
            
            <p id="BuSto_26.37">
               	tatrasthaḥ pālayetsattvānabhisamayabodhanaiḥ /<br />
               	bodhisattvaniyāmeṣu pratiṣṭhāya prabodhayet //
                <span class="ref">BuSto_26.37</span></p>
            
            
            <p id="BuSto_26.38">
               	tatropāye svayaṃ sthitvā parāṃścāpi niyojayet /<br />
               	sarvān bodhau pratiṣṭhāpya upāyapārago bhavet //
                <span class="ref">BuSto_26.38</span></p>
            
            
            <p id="BuSto_26.39">
               	etatpuṇyānubhāvaśca supraṇidhīnupāśrayet /<br />
               	mithyādṛṣṭiṃ vinirjitya samyagdṛṣṭiḥ kṛto budhaiḥ //
                <span class="ref">BuSto_26.39</span></p>
            
            
            <p id="BuSto_26.40">
               	supratiṣṭhitacittena samyagbodhau pratiṣṭhitaḥ /<br />
               	tataścāpyacalāṃ prāpto buddhayā sāhasrikādhipaḥ //
                <span class="ref">BuSto_26.40</span></p>
            
            
            <p id="BuSto_26.41">
               	tatrasthaḥ pālayetsattvān tripānaṃ saṃpibet śanaiḥ /<br />
               	lokadhātau parijñāne pratiṣṭhāpya prabodhayet //
                <span class="ref">BuSto_26.41</span></p>
            
            
            <p id="BuSto_26.42">
               	supraṇidhau svayaṃ sthitvā parāṃścāpi niyojayen /<br />
               	sarvān bodhau pratiṣṭhāpya prāṇiṣu pārago bhavet //
                <span class="ref">BuSto_26.42</span></p>
            
            
            <p id="BuSto_26.43">
               	etatpuṇyānusāraiśca balavratamupāśrayet /<br />
               	sarvaduṣṭān vinirjitya sambodhikṛtaniścayaḥ //
                <span class="ref">BuSto_26.43</span></p>
            
            
            <p id="BuSto_26.44">
               	samyagyatnasamutsāhaiḥ sarvatīrthyān vinirjayet /<br />
               	tataḥ sādhumatīṃ prāpto mahābrahmā bhavet kṛtī //
                <span class="ref">BuSto_26.44</span></p>
            
            
            <p id="BuSto_26.45">
               	tatrasthaḥ pālayan sattvān buddhayānopadeśanaiḥ /<br />
               	sattvāsamaparijñāne samyagbodhau prabodhayet //
                <span class="ref">BuSto_26.45</span></p>
            
            
            <p id="BuSto_26.46">
               	svayaṃ bale pratiṣṭhitvā parāṃścāpi niyojayet /<br />
               	sarvān bodhau pratiṣṭhāpya balapāraṃgato bhavet //
                <span class="ref">BuSto_26.46</span></p>
            
            
            <p id="BuSto_26.47">
               	etatpuṇyavipākaiśca jñānavratamupāśrayet /<br />
               	caturmārān vinirjitya bodhisattvaguṇākaraḥ //
                <span class="ref">BuSto_26.47</span></p>
            
            
            <p id="BuSto_26.48">
               	samyagjñānaṃ samādhāya saddharmakuśalo bhavet /<br />
               	dharmameghāṃ tataḥ prāpto maheśvaro bhavet kṛtī //
                <span class="ref">BuSto_26.48</span></p>
            
            
            <p id="BuSto_26.49">
               	tatrasthaḥ pālayan sarvān sarvākārānubodhanaiḥ /<br />
               	sarvākāravare jñāne pratiṣṭhāpya prabodhayet //
                <span class="ref">BuSto_26.49</span></p>
            
            
            <p id="BuSto_26.50">
               	svayaṃ jñāne pratiṣṭhitvā parāṃścāpi niyojayet /<br />
               	sarvān bodhau pratiṣṭhāpya jñānapāraṃgato bhavet //
                <span class="ref">BuSto_26.50</span></p>
            
            
            <p id="BuSto_26.51">
               	etatpuṇyānubhāvaiśca daśabhūmīśvaro jinaḥ /<br />
               	sarvākāraguṇādhāraḥ sarvajño dharmalābhavit //
                <span class="ref">BuSto_26.51</span></p>
            
            
            <p id="BuSto_26.52">
               	iti matvā bhuvabhiśca sambuddhapadalabdhaye /<br />
               	daśapāramitārūpe caritavyaṃ samāhitaiḥ //
                <span class="ref">BuSto_26.52</span></p>
            
            
            <p id="BuSto_26.53">
               	tathā bodhiṃ śivāṃ prāpya caturmārān vinirjayet /<br />
               	sarvān bodhau pratiṣṭhāpya nirvṛtiṃ samavāpsyatha //
                <span class="ref">BuSto_26.53</span></p>
            
            
            <p id="BuSto_26.54">
               	etajjñātvā paricchāyāṃ caradhvaṃ bodhiśāsane /<br />
               	nirvidhnaṃ bodhimāsādya labhadhvaṃ saugataṃ padam //
                <span class="ref">BuSto_26.54</span></p>
            
            
            <p>etāstā khalvāha jinaputro daśabodhisattvabhūmayaḥ samāsato nirdiṣṭāḥ sarvākāravaropetāḥ
               sarvajñānānugatā draṣṭavyāḥ / tasyāṃ velāyāmayaṃ trisāhasralokadhātuṣaḍvikāraṃ prākampata
               vividhāni ca puṇyāni viyatto nyapatan / divyamānuṣakāṇi ca bhūtāni saṃpravāditānyabhūvan,
               anumodanāṃśagena ca yāvadakaniṣṭhabhuvanaṃ vijñaptamabhūt //</p>
            
            
            <p>śrībodhisattvacaryāprasthānād daśabhūmīśvaro nāma mahāyānasūtraratnarājastotraṃ samāptam
               //</p>
            
            </div>
         
         <div id="d1e7830">
            
            <h3>Digital Sanskrit Buddhist Canon, Stotra section, text no. 27: Dharmadhātunāmastavaḥ</h3>
            
            
            <p id="BuSto_27.1">
               	vaṃ kāraṃ vajrasattvaṃ ca vajrāsanasadāsthitam /<br />
               	vāruṇamaṇḍalavyāpi vairocana namo 'stu te //
                <span class="ref">BuSto_27.1</span></p>
            
            
            <p id="BuSto_27.2">
               	akāramādisvabhāvamākāśe vyāpitaṃ tathā /<br />
               	arkanīlasamasteja akṣobhyaśrī namo 'stu te //
                <span class="ref">BuSto_27.2</span></p>
            
            
            <p id="BuSto_27.3">
               	rakāraṃ lakṣmīsvabhāvaṃ nānāratnamanekadhā /<br />
               	raṃ vyāpitaṃ ca pṛthvīṃ ratnasaṃbhava namo 'stu te //
                <span class="ref">BuSto_27.3</span></p>
            
            
            <p id="BuSto_27.4">
               	akāramasthiraṃ bhāvaṃ padmanāgasamaprabham /<br />
               	agnitejaḥsamādhisthaṃ amitābha namo 'stu te //
                <span class="ref">BuSto_27.4</span></p>
            
            
            <p id="BuSto_27.5">
               	akāraṃ tatsvabhāvaṃ ca gandhavāhasamaprabham /<br />
               	akāraviśvavajraṃ ca amodhasiddhi namo 'stu te //
                <span class="ref">BuSto_27.5</span></p>
            
            
            <p id="BuSto_27.6">
               	dhakāraṃ dharmasvabhāvaṃ dharmasaṃghasvarūpakam /<br />
               	dhātvaṣṭakaṃ kīrtitaṃ ca dharmadhātu namo 'stu te //
                <span class="ref">BuSto_27.6</span></p>
            
            
            <p id="BuSto_27.7">
               	sakāraṃ sarvasampattiḥ sarvamaṅgalamarthanam /<br />
               	sarvasiddhistvamevātha siddhivajra namo 'stu te //
                <span class="ref">BuSto_27.7</span></p>
            
            
            <p>śrī dharmadhātunāmastavaḥ samāptaḥ //</p>
            
            </div>
         
         <div id="d1e7887">
            
            <h3>Digital Sanskrit Buddhist Canon, Stotra section, text no. 28: Dharmadhātuvāgīśvaramaṇḍalastotram</h3>
            
            
            <p id="BuSto_28.1">
               	mañjuśriyaṃ mahāvīraṃ sarvamāravināśanam /<br />
               	sarvasiddhīśvaraṃ nāthaṃ vāgīśvaraṃ namāmyaham //
                <span class="ref">BuSto_28.1</span></p>
            
            
            <p id="BuSto_28.2">
               	mañjughoṣaṃ mahāvīraṃ sarvamāravināśanam /<br />
               	sarvākārapradātāraṃ dharmadhātuṃ namāmyaham //
                <span class="ref">BuSto_28.2</span></p>
            
            
            <p id="BuSto_28.3">
               	mahoṣṇīṣaṃ sitacchatraṃ tejorāśiṃ jayoditam /<br />
               	vikiraṇodgataṃ caiva mahogratejasaṃ name //
                <span class="ref">BuSto_28.3</span></p>
            
            
            <p id="BuSto_28.4">
               	akṣobhyaṃ ca mahābodhiṃ vajrasattvaṃ namāmyaham /<br />
               	vajrarājaṃ vajrarāgaṃ vajrasādhuṃ namāmyaham //
                <span class="ref">BuSto_28.4</span></p>
            
            
            <p id="BuSto_28.5">
               	śrīratnasambhavaṃ nāthaṃ vajraratnaṃ namāmyaham /<br />
               	vajrasūryaṃ vajraketuṃ vajrahāsaṃ name sadā //
                <span class="ref">BuSto_28.5</span></p>
            
            
            <p id="BuSto_28.6">
               	amitābhaṃ mahārājaṃ vajradharmaṃ namāmyaham /<br />
               	vajratīkṣṇaṃ mahāketuṃ vajrabhāṣaṃ name name //
                <span class="ref">BuSto_28.6</span></p>
            
            
            <p id="BuSto_28.7">
               	amoghasiddhiṃ siddheśaṃ vajrakarma namāmyaham /<br />
               	vajrarakṣaṃ vajrayakṣaṃ vajrasandhiṃ name sadā //
                <span class="ref">BuSto_28.7</span></p>
            
            
            <p id="BuSto_28.8">
               	locanākhyāṃ mahādevīṃ pāṇḍarākhyāṃ namāmyaham /<br />
               	māmakīṃ caiva devīṃ tāṃ tārādevīṃ name name //
                <span class="ref">BuSto_28.8</span></p>
            
            
            <p id="BuSto_28.9">
               	vajrāṅkuśaṃ mahāvīraṃ vajrapāśaṃ mahatprabham /<br />
               	vajrasphoṭaḥ mahānāthaṃ vajrāveśaṃ name name //
                <span class="ref">BuSto_28.9</span></p>
            
            
            <p id="BuSto_28.10">
               	adhimuktīśvarīṃ bhūmiṃ pramuditāṃ namāmyaham /<br />
               	vimalākhyāṃ mahābhūmiṃ prabhākarīṃ name name //
                <span class="ref">BuSto_28.10</span></p>
            
            
            <p id="BuSto_28.11">
               	arciṣmatīṃ sudurjayāṃ cābhimukhīṃ namāmyaham /<br />
               	dūraṅgamāmacalākhyāṃ sādhumatīśvarīṃ name //
                <span class="ref">BuSto_28.11</span></p>
            
            
            <p id="BuSto_28.12">
               	dharmameghāṃ mahāmeghāṃ samatākhyāṃ prabhāṃ name /<br />
               	ratnapāramitāṃ devīṃ dānapāramitāṃ name //
                <span class="ref">BuSto_28.12</span></p>
            
            
            <p id="BuSto_28.13">
               	śīlapāramitāṃ devīṃ kṣāntipāramitāṃ name /<br />
               	vīryapāramitāṃ devīṃ dhyānapāramitāṃ śraye //
                <span class="ref">BuSto_28.13</span></p>
            
            
            <p id="BuSto_28.14">
               	prajñāpāramitāṃ devīm upāyākhyaṃ namāmyaham /<br />
               	praṇidhānabalaṃ caiva jñānapāramitāṃ sadā //
                <span class="ref">BuSto_28.14</span></p>
            
            
            <p id="BuSto_28.15">
               	karmapāramitāṃ devīṃ namāmi satataṃ tathā /<br />
               	āyuścittapariṣkāraṃ karmopapattikāṃ name //
                <span class="ref">BuSto_28.15</span></p>
            
            
            <p id="BuSto_28.16">
               	ṛddhyākhyāmadhimuktiṃ ca praṇidhānāṃ namāmyaham /<br />
               	jñānākhyavaśitāṃ devīṃ dharmākhyavaśitāṃ name //
                <span class="ref">BuSto_28.16</span></p>
            
            
            <p id="BuSto_28.17">
               	tathatāṃ ca mahādevīṃ buddhabodhiṃ namāmyaham /<br />
               	vasumatīṃ mahālakṣmīṃ ratnajvālāṃ name name //
                <span class="ref">BuSto_28.17</span></p>
            
            
            <p id="BuSto_28.18">
               	uṣṇīṣavijayāṃ devīṃ mārīcīṃ parṇaśābarīm /<br />
               	jāṅguliṃ dhāraṇīṃ vande anantamukhadhāraṇīm //
                <span class="ref">BuSto_28.18</span></p>
            
            
            <p id="BuSto_28.19">
               	cundāṃ prajñāṃ ca padmāṃ ca sarvāvaraṇaśodhanīm /<br />
               	akṣayajñānakāraṇḍaṃ dharmakāyavatīṃ name //
                <span class="ref">BuSto_28.19</span></p>
            
            
            <p id="BuSto_28.20">
               	dharmapratividaṃ devamarthaṃ ca pratisaṃvidam /<br />
               	niruktisaṃvidaṃ devaṃ pratibhānākhyasaṃvidam //
                <span class="ref">BuSto_28.20</span></p>
            
            
            <p id="BuSto_28.21">
               	vajralāsyāṃ vajramālāṃ vajragītāṃ name sadā /<br />
               	vajranṛtyāṃ mahādevīṃ namāmi satataṃ mudā //
                <span class="ref">BuSto_28.21</span></p>
            
            
            <p id="BuSto_28.22">
               	samantabhadraṃ bodhīśamakṣayatāṃ matiṃ name /<br />
               	kṣitigarbhaṃ khagarbhaṃ ca bodhisattvaṃ namāmyaham //
                <span class="ref">BuSto_28.22</span></p>
            
            
            <p id="BuSto_28.23">
               	gagaṇagañjanātheśaṃ ratnapāṇiṃ name name /<br />
               	sāgaramatiṃ bodhīśaṃ vajragarbhaṃ namāmyaham //
                <span class="ref">BuSto_28.23</span></p>
            
            
            <p id="BuSto_28.24">
               	lokeśvaraṃ mahāsatvaṃ sthānaprāptaṃ namāmyaham /<br />
               	candraprabhaṃ mahātejaṃ vande 'haṃ jālinīprabham //
                <span class="ref">BuSto_28.24</span></p>
            
            
            <p id="BuSto_28.25">
               	amitaprabhabodhośaṃ śrīpatiṃ bhānukūṭakam /<br />
               	sarvaśokatamodghāṭaviṣkambhinaṃ namāmyaham //
                <span class="ref">BuSto_28.25</span></p>
            
            
            <p id="BuSto_28.26">
               	yamāntakaṃ mahāvīraṃ prajñāntakaṃ name name /<br />
               	padmāntakaṃ mahāvīraṃ vighnāntakaṃ namāmyaham //
                <span class="ref">BuSto_28.26</span></p>
            
            
            <p id="BuSto_28.27">
               	trailokyavijayaṃ vīraṃ vajrajvālāṃ namāmyaham /<br />
               	herukaṃ vajravīreśaṃ parameśaṃ namāmyaham //
                <span class="ref">BuSto_28.27</span></p>
            
            
            <p id="BuSto_28.28">
               	cakravarttīśvaraṃ vande sumbharājaṃ namāmyaham /<br />
               	puṣpāṃ dhūpāṃ mahādīpāṃ gandhāṃ devīṃ namāmyaham //
                <span class="ref">BuSto_28.28</span></p>
            
            
            <p id="BuSto_28.29">
               	vajrarūpāṃ vajraśabdāṃ rasavajrāṃ namāmyaham /<br />
               	vajrasparśāṃ mahādevīṃ viśvavarṇāṃ name sadā //
                <span class="ref">BuSto_28.29</span></p>
            
            
            <p id="BuSto_28.30">
               	indrayamajaleśāṃśca kuberamīśvaraṃ namaḥ /<br />
               	agniṃ nairṛtyanāthaṃ ca vāyurājaṃ namāmyaham //
                <span class="ref">BuSto_28.30</span></p>
            
            
            <p id="BuSto_28.31">
               	brahmāṇaṃ viṣṇudevaṃ ca maheśvaraṃ kumārakam /<br />
               	brahmāṇīṃ ca mahādevīṃ rudrāṇīṃ vaiṣṇavīṃ name //
                <span class="ref">BuSto_28.31</span></p>
            
            
            <p id="BuSto_28.32">
               	kaumārīṃ raktavarṇāṃ ca mahendrāṇīṃ namāmyaham /<br />
               	vārāhīṃ kālikāṃ caṇḍīṃ bhṛṅgiṇaṃ gaṇanāyakam //
                <span class="ref">BuSto_28.32</span></p>
            
            
            <p id="BuSto_28.33">
               	mahākālaṃ mahābhīmaṃ nandikeśaṃ raviṃ name /<br />
               	candraṃ bhaumaṃ budhaṃ vande guruṃ śukraṃ śanaiścaram //
                <span class="ref">BuSto_28.33</span></p>
            
            
            <p id="BuSto_28.34">
               	rāhuṃ ketuṃ balabhadraṃ jayakaraṃ name sadā /<br />
               	madhukaraṃ vasantaṃ ca anantaṃ vāsukiṃ name //
                <span class="ref">BuSto_28.34</span></p>
            
            
            <p id="BuSto_28.35">
               	takṣaṃ karkoṭakaṃ padmaṃ mahāpadmaṃ namāmyaham /<br />
               	śaṅkhapālaṃ ca kulikaṃ vemacitraṃ valiṃ name //
                <span class="ref">BuSto_28.35</span></p>
            
            
            <p id="BuSto_28.36">
               	prahlādaṃ ca mahādaityaṃ vairocanaṃ name sadā /<br />
               	guruḍendra sumbharājaṃ paṃcaśikhaṃ namāmyaham //
                <span class="ref">BuSto_28.36</span></p>
            
            
            <p id="BuSto_28.37">
               	sarvārthasiddhiṃ vighneśaṃ pūrṇabhadraṃ namāmyaham /<br />
               	maṇibhadraṃ mahāyakṣaṃ dhanadaṃ ca maheśvaram //
                <span class="ref">BuSto_28.37</span></p>
            
            
            <p id="BuSto_28.38">
               	vaiśravaṇaṃ mahāvīraṃ civikuṇḍalinaṃ namāmyaham /<br />
               	kelimāliṃ sukhendraṃ ca calendraṃ ca namāmyaham //
                <span class="ref">BuSto_28.38</span></p>
            
            
            <p id="BuSto_28.39">
               	hāratīṃ yakṣiṇīṃ devīṃ bahuputravatīṃ name /<br />
               	aśvinīṃ bharaṇīṃ tārāṃ kṛttikāṃ rohaṇīṃ tathā //
                <span class="ref">BuSto_28.39</span></p>
            
            
            <p id="BuSto_28.40">
               	mṛgaśīrṣāṃ tathaivārdrāṃ punarvasuṃ namāmyaham /<br />
               	puṣyamāśleṣakātārāṃ maghāṃ ca pūrvāphālgunīm //
                <span class="ref">BuSto_28.40</span></p>
            
            
            <p id="BuSto_28.41">
               	uttarāphālgunīṃ hastaṃ citrāṃ svātiṃ viśākhakām /<br />
               	anurādhāṃ tathā jyeṣṭhāṃ mūlatārāṃ namāmyaham //
                <span class="ref">BuSto_28.41</span></p>
            
            
            <p id="BuSto_28.42">
               	pūrvāṣāḍhottarāṣāḍhāṃ śravaṇāṃ ca namāmyaham /<br />
               	dhaniṣṭhāṃ śatabhiṣāṃ ca pūrvottarābhādrapadām //
                <span class="ref">BuSto_28.42</span></p>
            
            
            <p id="BuSto_28.43">
               	revatīṃ ca mahātārām abhijitaṃ namāmyaham /<br />
               	vajrāṅkuśaṃ mahāvīraṃ vajrapāśaṃ namāmyaham //
                <span class="ref">BuSto_28.43</span></p>
            
            
            <p id="BuSto_28.44">
               	vajrasphoṭaṃ mahābhīmaṃ vajrāṃśaṃ vai name name /<br />
               	vāgīśvaraṃ mahābodhiṃ sarvavighnavināśakam //
                <span class="ref">BuSto_28.44</span></p>
            
            
            <p id="BuSto_28.45">
               	sarvajñaṃ jñānadātāraṃ dharmadhātuṃ namāmyaham /<br />
               	mañjuśriyaṃ mahājñānaṃ sarvavidyāpradeśvaram /<br />
               	sarvākārasvarūpaṃ ca vādirājaṃ namāmyaham //
                <span class="ref">BuSto_28.45</span></p>
            
            
            <p>śrī dharmadhātuvāgīśvaramaṇḍalastotraṃ samāptam //</p>
            
            </div>
         
         <div id="d1e8218">
            
            <h3>Digital Sanskrit Buddhist Canon, Stotra section, text no. 29: Gaṇḍīstavaḥ ācārya-āryadevakṛtaḥ</h3>
            
            
            <p id="BuSto_29.1">
               	āpātālāntadevāḥ suranaragarūḍā daityagandharvayakṣāḥ <br />siddhā vidyādharādyā jaladhitaṭagatā nāgasattvāḥ samagrāḥ /<br />
               	gaṇḍīśabdaṃ samantād rabhasitamanasaḥ svāsane 'smin prasannāḥ <br />śrotuṃ[sādho]radhīrā vimalaguṇagaṇasyāsya trailokyabandhoḥ //
                <span class="ref">BuSto_29.1</span></p>
            
            
            <p id="BuSto_29.2">
               	līlāvāsitacāmaraiścaladaho kāñcīprapañcālasa <br />prāñcatkāñcanakiṅkiṇībhiraraṇat svāsīvahaṃsasvanāḥ /<br />
               	tāruṇyāmalanīlanīrajadala śyāmāṅkamārāṅganā-<br />ścakrūryasya na mānasasya vikṛtiṃ buddhāya tasmai namaḥ //
                <span class="ref">BuSto_29.2</span></p>
            
            
            <p id="BuSto_29.3">
               	yeṣāmasti prasādo bhagavati sugate mārabhidyogayukte <br />ye vā sadyaḥ prasannāḥ sugatasutakṛte svasti yeṣāṃ ca bhaktiḥ /<br />
               	gaṇḍīmāhatya cāsmin jagati śubhakarāṃ śākyasiṃhasya śāstuḥ <br />kṛtvā śuddhāntasaṃsthāṃ suvihitamanasaḥ śrotumāyānti sarve //
                <span class="ref">BuSto_29.3</span></p>
            
            
            <p id="BuSto_29.4">
               	buddhaṃ trailokyanāthaṃ suranaranamitaṃ pārasaṃsāratīraṃ <br />dhīraṃ gambhīravantaṃ sakalaguṇanidhiṃ dharmarājyābhiṣiktam /<br />
               	tṛṣṇāmārāntakāraṃ kalikaluṣaharaṃ kāmalobhāntavantaṃ <br />taṃ vande śākyasiṃhaṃ praṇamitaśirasā sarvakālaṃ namāmi //
                <span class="ref">BuSto_29.4</span></p>
            
            
            <p id="BuSto_29.5">
               	ṛmpaṃ ṛmpaṃ ṛṛmpaṃ ṭama ṭama ṭaṭamaṃ tundatundaṃ tutundaṃ <br />saṃ saṃ saṃ saṃ saṃ saṃ saṃ samasamamasamaṃ durma durma drudurmam /<br />
               	nāgirnāgirnanāgistakhitakhitakhitastatyajurye raṇe vai <br />kaiḥ kaiḥ kaiḥ kaiśca kaiḥ kairjagati bhayaharā kīrtyate dharmagaṇḍī //
                <span class="ref">BuSto_29.5</span></p>
            
            
            <p id="BuSto_29.6">
               	kuruta kuruta śrīpaṃ dhyānasannāhamagnaṃ <br />grasati na khalu yāvad durnivāraḥ kṛtāntaḥ /<br />
               	iti vadati janaughe bodhitā bhikṣusaṅghāḥ <br />kṣapitaduritapakṣākīrṇaniḥśeṣadoṣāḥ //
                <span class="ref">BuSto_29.6</span></p>
            
            
            <p id="BuSto_29.7">
               	yasminnabhyudite 'khilaṃ tribhuvanaṃ yātyastamastaṅgate <br />yena jñānagabhastihastavisarairhastaṃ yatastanyate /<br />
               	saddharmāmalamaṇḍalo daśabalaḥ saṃsārarātryantakaḥ <br />pāyādvai munibhāskaraḥ suragaṇān buddhaḥ prajābāndhavaḥ //
                <span class="ref">BuSto_29.7</span></p>
            
            
            <p id="BuSto_29.8">
               	cittaṃ yena jitaṃ gajendracapalaṃ jñānākṣarairnāṅkuśai-<br />rnaṣṭaṃ rāgatamo 'ndhakārapaṭalaṃ jñānāgninā nāgninā /<br />
               	dhvastaṃ mārabalaṃ praśāntamatinā kṣāntyāyudhairnāyudhai-<br />staṃ vande praṇatārtināśanapaṭuṃ buddhaṃ prabuddhaṃ munim //
                <span class="ref">BuSto_29.8</span></p>
            
            
            <p id="BuSto_29.9">
               	tīrthyānāmāśu sainyaṃ jhaṭiti vighaṭayan nākaniṣṭhapratiṣṭhaṃ <br />bhūyiṣṭhābhiḥ prabhābhirbhuvanamavataraṃstrāsayan bhāsurābhiḥ /<br />
               	lakṣmīḥ pātālamūle sthitakanakamahāgarbhasiṃhāsanasthā <br />gītajyotiḥ svayaṃ vo diśatu daśabalo darśitaprātihāryaḥ //
                <span class="ref">BuSto_29.9</span></p>
            
            
            <p id="BuSto_29.10">
               	pādāṅguṣṭhe niviṣṭāṃ kṣipati pṛthuśilādyaiḥ sa rājātigurvī <br />cograṃ grīṣmapratāpapraśamamupagato valgunā mantrapūtām /<br />
               	tāmeva trāsyamāno vighaṭayati sukhaṃ śvāsaniḥśvāsavātān <br />lokaṃ siddhāḥ praṇemuḥ sa diśatu bhagavān sampadaṃ sarvadarśī //
                <span class="ref">BuSto_29.10</span></p>
            
            
            <p id="BuSto_29.11">
               	bhagnā mārādirūpāḥ pralayabhayakarā baddhasannaddhakakṣā <br />nānā tīkṣṇāgrahastāḥ karituragamukhāḥ siṃhanādaṃ nadantaḥ /<br />
               	buddhatvaṃ yena nītāḥ kuvalayadaladṛśā[prekṣitā] bhikṣusaṅghāḥ <br />dharmaṃ kāntaṃ[nitānta]maghadalanapaṭuṃ tīrthikāṇāṃ śṛṇudhvam //
                <span class="ref">BuSto_29.11</span></p>
            
            
            <p id="BuSto_29.12">
               	cittaṃ yasyāṅganāyā ratitaraladṛśā 'pāṅgabhaṅgaiḥ subhaṅgaiḥ <br />kṣobhaṃ naivāśu nītaṃ kucakalaśabharairhāralīḍhaiḥ sulīḍhaiḥ /<br />
               	tasyaiṣā dharmagaṇḍī madhurakalaravaṃ rāvate bhikṣusaṅghaṃ <br />dharmaṃ kāntaṃ tadīyaṃ paramabhayakaraṃ tīrthikāṇāṃ śṛṇudhvam //
                <span class="ref">BuSto_29.12</span></p>
            
            
            <p id="BuSto_29.13">
               	yaḥ śrīmān dharmacakre pramuditamanasā dharmaratnaikamauli-<br />rbhūyāṃsaṃ pūrṇadehaṃ vikasitavadanaṃ dharmaratnodagirantam /<br />
               	siṃhākrāntāsanasthaḥ kanakagirinibho dharmanādaṃ nadantaṃ <br />tasyeyaṃ dharmagaṇḍī praṇadati satataṃ saṃśṛṇudhvaṃ jinasya //
                <span class="ref">BuSto_29.13</span></p>
            
            
            <p id="BuSto_29.14">
               	mā mā mā mīyakaṇṭhairḍimaḍimagagatā gāgagāgairgalantaiḥ <br />nā nā nā nopanītaṃ nanu nanu nanu mā dhuryamādhuryakāntaiḥ /<br />
               	gītaiḥ kāmāṅganānāṃ pracalitamabhavad yasya ceto na śarmi <br />tasyaiṣā dharmaketoḥ paṭupaṭaharavā rāraṭītyugragaṇḍī //
                <span class="ref">BuSto_29.14</span></p>
            
            
            <p id="BuSto_29.15">
               	kiṃ saṃvartapradattaprasavavanacarā dīrghasaṃrambhanādāḥ <br />kiṃ vā nirvāṭaghātaḥ kimuta bhagavatī hukṛtirvajrapāṇeḥ /<br />
               	tatsarvaṃ vai janānāṃ pravacanamatayo draṣṭumantaḥpravṛttā <br />buddhasyodāramūrtestridaśabhayakaro gaṇḍivādaḥ sa eṣaḥ //
                <span class="ref">BuSto_29.15</span></p>
            
            
            <p id="BuSto_29.16">
               	ūrjāsaṃghātimārā vikṛtanakhamukhā raudrasiṃha[sva]rūpāḥ <br />pātāle ratnadīpe prakaṭamaṇigaṇāḥ śabditāḥ parvatendrāḥ /<br />
               	devendrairmauliratnaiḥ praṇamitacaraṇasyāsya viśvaikabandho <br />rautyeṣā hanyamānā yatiṣu śubhavidaḥ śākyasiṃhasya gaṇḍī //
                <span class="ref">BuSto_29.16</span></p>
            
            
            <p id="BuSto_29.17">
               	kīrtirnātha pramathakamanaṅgo 'stu vā tattvadīyā <br />dīnānāthoddharaṇa purato gīyate māraśatroḥ /<br />
               	khindaṃ khindaṃ khikhindaṃ khuda khuda sukhadaṃ dattake dattutundaṃ <br />tundaṃ tundaṃ tutundaṃ dhvanipaṭupaṭahaiḥ siddhagandharvanāgaiḥ //
                <span class="ref">BuSto_29.17</span></p>
            
            
            <p id="BuSto_29.18">
               	mārairnānāprakārairvikṛtaśatamukhairbhūrivaktrairjvaladbhi-<br />rbhīmairaṭṭāṭṭahāsaiḥ palalakavalitaiḥ siṃhanādaṃ nadadbhiḥ /<br />
               	kālākārairanekairgahanabhayakaraiḥ sarvato bhīṣayadbhi-<br />rvyāptaṃ ceto na yasya kṣaṇamapi niyataṃ mārabhaṅgaḥ sa vo 'vyāt //
                <span class="ref">BuSto_29.18</span></p>
            
            
            <p id="BuSto_29.19">
               	rājā niṣkaṇṭarājyo bhavatu vasumatī sarvasasyābhipurṇ <br />kāle varṣantu meghā vyapagatavipadaḥ santu lokāḥ samastāḥ /<br />
               	vīhāre karmapūrṇaṃ yadakhilanṛṇāṃ sarvavidhnopaśānti-<br />ranyonyaprītibhāvād bhavatu sukhamayo vītarāgāryasaṅghaḥ //
                <span class="ref">BuSto_29.19</span></p>
            
            
            <p id="BuSto_29.20">
               	śāstuḥ saddharmaratnaṃ sugatavarasutān prerayantī viśuddhayed <br />rāgadveṣairvimūḍhān viṣamapathagatān rāvayantī jayantī /<br />
               	sattvānuttārayantī praśamaśaraśatairvidyamānārthavantaṃ <br />śāstuḥ saṃprītihāryaṃ vividhavararutaiḥ śāntikārī janasya //
                <span class="ref">BuSto_29.20</span></p>
            
            
            <p id="BuSto_29.21">
               	spheṭantaṃ vāranāryā vikaṭagaṇaghaṭāṭṭāṭṭahāsaṃ nadantaṃ <br />khelantaṃ visphurantaṃ jvaladanalaśikhākāntalīlāṃ dadantam /<br />
               	bhantaṃ premaprakāmaṃ sphuṭaduruvacasaṃ kāmadhātvīśvaratvaṃ <br />taṃ vande vandanīyaṃ sakalabhayaharaṃ buddhavīraṃ suvīram //
                <span class="ref">BuSto_29.21</span></p>
            
            
            <p id="BuSto_29.22">
               	saṃpanne 'ṅguṣṭhapadme jhaṭiti hṛdi tathā kaṇṭha evopakaṇṭhe <br />ḍhakkāsaṃkāśatālaiḥkalapaṭupaṭahaiḥ śaṅkhanirghoṣighoṣaiḥ /<br />
               	hā hā huṃ hūṃ kṛtā ye jhaṭiti kaṭakaṭairbhīmanādānumodaiḥ <br />kṣudraṃ ceto na caitat suravarajayino yasya tasmai namo 'stu //
                <span class="ref">BuSto_29.22</span></p>
            
            
            <p id="BuSto_29.23">
               	garjantaṃ vāgviśeṣaṃ prakaṭapaṭuravairdivyagāndharvaśabdai-<br />rnānānāgendrayakṣaiḥ stuticaṭulaśataiḥ pūjyamānā mahadbhiḥ /<br />
               	sāṃkhye māheśvarīyānasuragurutam<span class="note">…</span> <br /><span class="note">…</span>mārabhantī karakamalagatā śāntimārāraṭīti //
                <span class="ref">BuSto_29.23</span></p>
            
            
            <p id="BuSto_29.24">
               	dattvā sarvasvadānī kratukanakamayaṃ vārāṇānāṃ śataṃ vā <br />rājyaṃ putraṃ kalatraṃ svatanumapi śiraścakṣuṣāṃ vā sahasram /<br />
               	yenā<span class="note">…</span>bhirapi śatairvatsarāṇāṃ vyayatvāt <br />samyaksambodhiragrā sa jayati sugataḥ śāntaye sajjanānām //
                <span class="ref">BuSto_29.24</span></p>
            
            
            <p id="BuSto_29.25">
               	nānārūpavirūpadṛśyavikṛterbhūyo grased bhūtibhi-<br />rbodhairyoṣiti rodhanaprajanitajyotirjvala[dbandha]naiḥ /<br />
               	mārasyānucarairna yasya sudhiyaḥ kiñcinmanaḥ kampitaṃ <br />nṛtyairvā sugatasya mārajayino gaṇḍī raṇatyadbhūtam //
                <span class="ref">BuSto_29.25</span></p>
            
            
            <p id="BuSto_29.26">
               	yasyā nādaṃ niśamya śravaṇasukhakaraṃ yānti tṛptiṃ samantāt <br />pretā bhūmīmukhādyāḥ pṛthutaravapuṣaḥ kṣutpipāsābhibhūtāḥ /<br />
               	samyagabhaktyā prasannaiḥ suranaravapuṣaiḥ śrūyate cāturairyā <br />sā gaṇḍī pātu viśvaṃ daśabalabalinastasya mānā manojñā //
                <span class="ref">BuSto_29.26</span></p>
            
            
            <p id="BuSto_29.27">
               	nānāvādyakarīndravājimahiṣavyāghrādiśabdairyutaṃ <br />cañcatkuntasubāṇatomaragadācakrādiśastrodyatam /<br />
               	bhagnaṃ sainyamanena yodhasahitaṃ mārasya yena kṣaṇāt <br />tasyeyaṃ karuṇānidherbhagavataḥ pāyājjagad gaṇḍikā //
                <span class="ref">BuSto_29.27</span></p>
            
            
            <p id="BuSto_29.28">
               	dharme saṃrambhacittāḥ prabhavahatavidhiḥ pāpataḥ sarvadaiva <br />dāne śīle kṣamāyāṃ paṭhati sakaruṇe sajjanāḥ saṃyatāḥ syuḥ /<br />
               	ityevaṃ sarvasattvān sumadhuraraṇitairbodhayantī viśuddhā <br />tannaḥ puṇyairvacobhistrijagati sakalaṃ buddhavīrasya gaṇḍī //
                <span class="ref">BuSto_29.28</span></p>
            
            
            <p id="BuSto_29.29">
               	śṛṇvantī sāvadhānā praśamatataśarābhyāsanairnaiva śabda <br />sendrādānandavajrī svabhuvananṛpatestuṅgaveleva devān /<br />
               	vandībhūtān munīndrān pravacanapaṭutākārasaṃrambhaśabdai-<br />ryā gaṇḍī daṇḍaghātakramamanuraṇanād dundubhīvad dhunoti //
                <span class="ref">BuSto_29.29</span></p>
            
            
            <p id="BuSto_29.30">
               	huṃkārī padmayonistripuravijayino vallabhaḥ śūlapāṇi-<br />rviṣṇuryad vajrapāṇiḥ surapatirasuradhvaṃsanaścakrapāṇiḥ /<br />
               	ye vā cānye stuvanti pramatanijarave kṣobhabhāve kimāste <br />sarve tasyāṅaghrimūle vinayamupagatā geyamantraṃ stuvāmi //
                <span class="ref">BuSto_29.30</span></p>
            
            
            <p id="BuSto_29.31">
               	ajñān sarvajñanāthān munipadasahitān bhrāmayantī trilokaṃ <br />mārāṃścānyaprakārairvividhabhayakarān trāsayantī samastān /<br />
               	pāpān protsārayantī viṣayaratidhiyaḥ paṇḍitān bodhayantī <br />proccaiḥ saṃruddhabodhyān pravadati bhuvane śākyasiṃhasya gaṇḍī //
                <span class="ref">BuSto_29.31</span></p>
            
            
            <p id="BuSto_29.32">
               	vyāghrayai dattvā svadehaṃ guṇaśatanivahaṃ puṇyasambhāralabdha <br />buddhatvaṃ yaḥ prayātaḥ pratihatadurito manmathonmādanārthī /<br />
               	śāstā yaścādvitīyo bhavabhayabhiduro bhinnapāpābhisandhi-<br />stasyeyaṃ vai vicitrā stanati bhagavataḥ śākyasiṃhasya gaṇḍī //
                <span class="ref">BuSto_29.32</span></p>
            
            
            <p id="BuSto_29.33">
               	māyādevyāśca kukṣau janitajinavaraḥ śākyasiṃho munīndr <br />bhūmni prāyāttu madhye pravarasumuninā lokavṛkṣasya mūle /<br />
               	devendrabrahmarudrāsuranaravibudhaiḥ snāpito yaḥ sa deva-<br />staṃ vande bhaktiratnaiḥ śaśadharakiraṇākṣodidehaṃ munīndram //
                <span class="ref">BuSto_29.33</span></p>
            
            
            <p id="BuSto_29.34">
               	mārairnānāprakārairasiparaśudhanurbāṇahastairjvaladbhi-<br />rbhīmāsyairduṣṭadaṃṣṭrairgajabhujagamukhaiḥ siṃhavaktraiḥ śvavaktraiḥ /<br />
               	pratyañcenonamasya kṣaṇamapi śamitastasya buddhasya pādau <br />gantuṃ loko 'pi sarvo dhruvamiti gatabhīścaiṣu gaṇḍī ninādyā //
                <span class="ref">BuSto_29.34</span></p>
            
            
            <p>śrī gaṇḍīstavaḥ samāptaḥ / kṛtiriyam ācārya-āryadevapādānām //</p>
            
            </div>
         
         <div id="d1e8693">
            
            <h3>Digital Sanskrit Buddhist Canon, Stotra section, text no. 30: Gaṇeśastotram</h3>
            
            
            <p id="BuSto_30.1">
               	kharvaṃ sthūlataraṃ gajendravadanaṃ lambodaraṃ sundaraṃ <br />vidhneśaṃ madhugandhalubdhamadhupavyālolagaṇḍasthalam /<br />
               	dantodghāṭavidāritāhitajanaṃ sindūraśobhākaraṃ <br />vande śailasutāsutaṃ gaṇapatiṃ siddhipradaṃ kāmadam //
                <span class="ref">BuSto_30.1</span></p>
            
            
            <p id="BuSto_30.2">
               	herambaḥ paramo devaḥ kāryasiddhividhāyakaḥ /<br />
               	saibhāgyarupasampannāṃ dehi me sukhasampadam //
                <span class="ref">BuSto_30.2</span></p>
            
            
            <p id="BuSto_30.3">
               	ekadantaṃ mahākāyaṃ lambodaraṃ gajānanam /<br />
               	sarvasiddhipradātāraṃ gaṅgāputraṃ namāmyaham //
                <span class="ref">BuSto_30.3</span></p>
            
            
            <p id="BuSto_30.4">
               	vande taṃ gaṇanāthamāryamanaghaṃ dāridrayadāvānalaṃ <br />śuṇḍādaṇḍavidhūyamānaśamalaṃ saṃsārasindhostarim /<br />
               	yaṃ natvā surakoṭayaḥ prabhuvaraṃ siddhiṃ labhante parāṃ <br />sindūrārūṇavigrahaṃ paripataddānāmbudhārāhṛtam //
                <span class="ref">BuSto_30.4</span></p>
            
            
            <p id="BuSto_30.5">
               	uccairbrahmāṇḍakhaṇḍadvitayasahacaraṃ kumbhayugmaṃ dadhāna <br />preṣannāgāripakṣapratibhaṭavikaṭaśrotratālābhirāmaḥ /<br />
               	devaḥ śambhorapatyaṃ bhujagapatitanusparddhivardhiṣṇuhasta-<br />strailokyāścaryamūrtirjayati trijagatāmīśvaraḥ kuñjarāsyaḥ //
                <span class="ref">BuSto_30.5</span></p>
            
            
            <p id="BuSto_30.6">
               	gaṇapatiśca herambo vidhnarājo vināyakaḥ /<br />
               	devīputro mahātejā mahābalaparākramaḥ //
                <span class="ref">BuSto_30.6</span></p>
            
            
            <p id="BuSto_30.7">
               	mahodaro mahākāyaścaikadanto gajānanaḥ /<br />
               	śvetavastro mahādīptastrinetro gaṇanāyakaḥ //
                <span class="ref">BuSto_30.7</span></p>
            
            
            <p id="BuSto_30.8">
               	akṣamālāṃ ca dantaṃ ca gṛhṇan vai dakṣiṇe kare /<br />
               	paraśuṃ modakapātraṃ ca vāmahaste vidhārayan //
                <span class="ref">BuSto_30.8</span></p>
            
            
            <p id="BuSto_30.9">
               	nānāpuṣparato devo nānāgandhānulepanaḥ /<br />
               	nāgayajñopavītāṅgo nānāvidhnavināśanaḥ //
                <span class="ref">BuSto_30.9</span></p>
            
            
            <p id="BuSto_30.10">
               	devāsuramanuṣyāṇāṃ siddhagandharvavanditam /<br />
               	trailokyavidhnahartāramākhvārūḍhaṃ namāmyaham //
                <span class="ref">BuSto_30.10</span></p>
            
            
            <p id="BuSto_30.11">
               	sumukhaścaikadantaśca kapilo gajakarṇakaḥ /<br />
               	lambodaraśca vikaṭo vidhnarājo vināyakaḥ //
                <span class="ref">BuSto_30.11</span></p>
            
            
            <p id="BuSto_30.12">
               	dhūmraketurgaṇādhyakṣo bhālacandro gajānanaḥ /<br />
               	vakratuṇḍaḥ śūrpakarṇo herambaḥ skandapūrvajaḥ //
                <span class="ref">BuSto_30.12</span></p>
            
            
            <p id="BuSto_30.13">
               	ṣoḍaśaitāni nāmāni yaḥ paṭhecchuṇuyādapi /<br />
               	vidyārambhe vivāhe ca praveśe nirgame tathā //
                <span class="ref">BuSto_30.13</span></p>
            
            
            <p id="BuSto_30.14">
               	saṃgrāme saṃkaṭe caiva vidhnastasya na jāyate /<br />
               	vidhnavallīkuṭhārāya gaṇādhipataye namaḥ //
                <span class="ref">BuSto_30.14</span></p>
            
            
            <p>śrīgaṇeśastotraṃ samāptam //</p>
            
            </div>
         
         <div id="d1e8819">
            
            <h3>Digital Sanskrit Buddhist Canon, Stotra section, text no. 31: Guhyeśvarīstotram</h3>
            
            
            <p id="BuSto_31.1">
               	bhagavati bahurūpe nirvikāre nirañje <br />nimitanikhilarūpe niścayātītarūpe /<br />
               	akhilanigamapāre nityanityasvabhāve <br />caraṇakamalayugmaṃ naumi devi tvadīyam //
                <span class="ref">BuSto_31.1</span></p>
            
            
            <p id="BuSto_31.2">
               	hasitamukhaśaśāṅkaṃ jyotsnayā rātribhūtaṃ <br />daśaśatakiraṇodyadvaktramādhyandinaṃ te /<br />
               	aruṇavadanaśobhā audayī cāstakāle <br />caraṇakamalayugmaṃ naumi devi tvadīyam //
                <span class="ref">BuSto_31.2</span></p>
            
            
            <p id="BuSto_31.3">
               	galajaṭharapadeṣu svargamartyāhilokāḥ <br />sakalabhagaṇadantā romarājī drumāste /<br />
               	giraya iva nitambā raktaśuklāḥ samudrāś <br />caraṇakamalayugmaṃ naumi devi tvadīyam //
                <span class="ref">BuSto_31.3</span></p>
            
            
            <p id="BuSto_31.4">
               	pavanadahanavegāḥ śvāsapraśvāsa eva <br />pralayaprabhavakālo mīlanonmīlanābhyām /<br />
               	dvidaśatapanabhūtā bhīmavaktrāstvadīyāś <br />caraṇakamalayugmaṃ naumi devi tvadīyam //
                <span class="ref">BuSto_31.4</span></p>
            
            
            <p id="BuSto_31.5">
               	anupamatanudehaṃ vyāpyamānaṃ samantān <br />nikhilanigamasāraṃ darśayan devi divyam /<br />
               	tribhuvanamakhilaṃ te darśitumeti buddhiś <br />caraṇakamalayugmaṃ naumi devi tvadīyam //
                <span class="ref">BuSto_31.5</span></p>
            
            
            <p id="BuSto_31.6">
               	vidhimukhavibudhāste kiṃkarāḥ pādasaṃsthā <br />mukuṭavidhṛtabuddhe sarvamārgā hi śuddhe /<br />
               	kimu tava mahimānaṃ varṇaye guhyadevi <br />caraṇakamalayugmaṃ naumi devi tvadīyam //
                <span class="ref">BuSto_31.6</span></p>
            
            
            <p id="BuSto_31.7">
               	anupaṭhati samāptau pūjane bhaktimān yo <br />nutimati vitagoti spaṣṭamevāsya buddhiḥ /<br />
               	sakalajanajananyā bhaktisampattimuccaiḥ <br />karatalavaśagāstāḥ siddhipuṣṭayau labhante //
                <span class="ref">BuSto_31.7</span></p>
            
            
            <p>śrī svayaṃbhūpurāṇoddhṛtaṃ mañjunāthakṛtaṃ guhyeśvarīstotraṃ samāptam //</p>
            
            </div>
         
         <div id="d1e8918">
            
            <h3>Digital Sanskrit Buddhist Canon, Stotra section, text no. 32: Gururatnatrayastotram</h3>
            
            
            <p>om namoratnatrayāya</p>
            
            
            <p id="BuSto_32.1">
               	tṛṣṇājihvamasadvikalpaśirasaṃ pradveṣacañcatphalaṃ <br />kāmakrodhavitarkadarśanamatho rāgapracaṇḍekṣaṇam /<br />
               	mohāsyaṃ svaśarīrakoṭiśatacintātigaṃ dāruṇaṃ <br />prajñāmantrabalena yaḥ śamitavān buddhāya tasmai namaḥ //
                <span class="ref">BuSto_32.1</span></p>
            
            
            <p id="BuSto_32.2">
               	buddhaṃ prabuddhaṃ varadharmarājaṃ śāntaṃ viśuddhaṃ samakīrtidaṃ taṃ /<br />
               	guṇākaraṃ sattvamunīndrarājaṃ śrīmanmahābodhimahaṃ namāmi //
                <span class="ref">BuSto_32.2</span></p>
            
            
            <p>iti buddharatnastotram /</p>
            
            
            <p id="BuSto_32.3">
               	yo jātyādikaduḥkhataptamahasāṃ cakṣuḥ satāṃ prāṇināṃ <br />yastraidhātukapañjarādaharahaḥ sattvān samākarṣati /<br />
               	atrāṇaṃ ca jagatsamuddharati yaḥ saṃkleśaduḥkhārṇavāt <br />saṃbuddhāṃśca punaścyutācca mahate dharmāya tasmai namaḥ //
                <span class="ref">BuSto_32.3</span></p>
            
            
            <p id="BuSto_32.4">
               	yā sarvajñatayā nayatyupaśamaṃ śāntaiṣiṇaḥ śrāvakān <br />yā mārgajñatayā jagaddhitakṛtā lokārthasampādikā /<br />
               	sarvākāramidaṃ vadanti munayo viśvasya yā saṃgatā <br />tasyai śrāvakabodhisattvagaṇino buddhasya mātre namaḥ //
                <span class="ref">BuSto_32.4</span></p>
            
            
            <p>itidharmaratnastotram /</p>
            
            
            <p id="BuSto_32.5">
               	catvāraḥ pratyutpannagā bhavasukhe susvādavidveṣiṇa-<br />ścatvāraśca phale sthitāḥ śamaratāḥ śāntā mahāyoginaḥ /<br />
               	ityaṣṭau varapuṃgalā bhagavatā yasmin gaṇe vyākṛtāḥ <br />prajñāśīlasamādhitaptavapuṣā saṃghāya tasmai namaḥ //
                <span class="ref">BuSto_32.5</span></p>
            
            
            <p id="BuSto_32.6">
               	buddhaṃ namāmi satataṃ varapadmapāṇiṃ <br />maitryātmakaṃ gaganagaṃjasamantabhadram /<br />
               	yakṣādhipaṃ parihitoddhṛtamañjughoṣaṃ <br />viṣkambhiṇaṃ kṣitigarbhaṃ praṇamāmi bhaktyā //
                <span class="ref">BuSto_32.6</span></p>
            
            
            <p>iti saṃgharatnastotram /</p>
            
            
            <p id="BuSto_32.7">
               	gururbuddho gururdharmo guruḥ saṃghastathaiva ca /<br />
               	gururvajradharaḥ śrīmān tasmai śrīgurave namaḥ //
                <span class="ref">BuSto_32.7</span></p>
            
            
            <p>śrī gururatnatrayastotraṃ samāptam //</p>
            
            </div>
         
         <div id="d1e9015">
            
            <h3>Digital Sanskrit Buddhist Canon, Stotra section, text no. 33: Hāratīstotram</h3>
            
            
            <p>śrī hāratīdevyaiḥ namaḥ</p>
            
            
            <p id="BuSto_33.1">
               	kundaprasūnasadṛśīṃ rucirāṅgarāgāṃ nānāvibhūṣaṇavibhūṣitavajradehām /<br />
               	savyena hastakamalena bhayārtihantrīṃ yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.1</span></p>
            
            
            <p id="BuSto_33.2">
               	āliṅgitāṃ nijamasavyabhujena putrān <br />netraistribhiśca pariśobhitacārudehām /<br />
               	nānāvidhairmaṇigaṇai racitaṃ kirīṭaṃ <br />yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.2</span></p>
            
            
            <p id="BuSto_33.3">
               	tāṃ vahnimaṇḍalagatāṃ vasupatrapadme <br />śrīratnapīṭha uparisthitapādapadmām /<br />
               	yakṣādibhiḥ parivṛtāṃ lalitāsanasthāṃ <br />yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.3</span></p>
            
            
            <p id="BuSto_33.4">
               	lokatrayārtiśamanīṃ śiśujīvadātrīṃ <br />śrīhāratīṃ karuṇayā nijabhaktadakṣām /<br />
               	duḥkhāpahāṃ janamanoharabhogabhājāṃ <br />yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.4</span></p>
            
            
            <p id="BuSto_33.5">
               	saṃtrāsinīṃ piśunavṛttivatāṃ janānāṃ <br />visphoṭakādirujarāśivināśakartrīm /<br />
               	bhakteṣu dhātṛsadṛśīṃ ca suśītalāṅgīṃ <br />yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.5</span></p>
            
            
            <p id="BuSto_33.6">
               	buddhānuśāsanaratāmatisūkṣmarūpāṃ <br />lokatrayārcitapadāṃ karuṇārcibhūtām /<br />
               	gandharvakinnaragaṇaiḥ parisevyamānāṃ <br />yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.6</span></p>
            
            
            <p id="BuSto_33.7">
               	keyūrakuṇḍalasukaṅkaṇanūpurāḍhyāṃ <br />nānāvicitravasanapradadhānaśīlām /<br />
               	saṃrakṣaṇīṃ śiśugaṇān paripālayantīṃ <br />yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.7</span></p>
            
            
            <p id="BuSto_33.8">
               	svarbhūrasātalamavasthitabhuktidāna-<br />saṃsaktapūrṇahṛdayāṃ triguṇātmarūpām /<br />
               	tāṃ saṃsmarāmyaharahaḥ śaraṇaṃ prapadye <br />yakṣeśvarīṃ bahusutāṃ praṇamāmi bhaktyā //
                <span class="ref">BuSto_33.8</span></p>
            
            
            <p id="BuSto_33.9">
               	rakṣākarīṃ stutimimāṃ prapaṭhenmanuṣyaḥ <br />śrīhāratīṃ nijagṛhe śiśurakṣaṇāya /<br />
               	vācaṃ śriyaṃ suvipulaṃ ca sukhādi sarvaṃ <br />dātrī trikaṃ paṭhati yaḥ prayataḥ prabhāte //
                <span class="ref">BuSto_33.9</span></p>
            
            
            <p>śrībhavaratnavinirgataṃ bālarakṣākaraṃ hāratīstotraṃ samāptam //</p>
            
            </div>
         
         <div id="d1e9138">
            
            <h3>Digital Sanskrit Buddhist Canon, Stotra section, text no. 34: Kalyāṇapañcaviṃśatistotram</h3>
            
            
            <p id="BuSto_34.1">
               	śrīmānādyaḥ svayambhūramitaruciramoghābhigho 'kṣobhyabuddhaḥ <br />śrīmān vairocanākhyo maṇibhavamunirāḍ vajrasattvaḥ susattvaḥ /<br />
               	śrīprajā vajradhātvī sakalaśubhakarī āryatārādikāstāḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.1</span></p>
            
            
            <p id="BuSto_34.2">
               	devī sampatprasādā gaṇapatihṛdayā vajravidrāviṇo sā <br />uṣṇīṣāparṇadevī kiṭivaravadanā mātṛkā khecarāṇām /<br />
               	koṭolakṣākṣadevo svagaṇaparivṛtā pañcarakṣā surakṣā <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.2</span></p>
            
            
            <p id="BuSto_34.3">
               	ratne dīpaṅkarākhyo maṇikusumajinaḥ śrīvipaśyī śikhī ca <br />viśvambhuḥ śrīkakutsaḥ sa ca kanakamuniḥ kāśyapaḥ śākyasiṃhaḥ /<br />
               	pratyutpannābhyabhūtaḥ sakaladaśabalo pāramāhātmyasindhuḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.3</span></p>
            
            
            <p id="BuSto_34.4">
               	śrīmānāryāvalokeśvarajinajavaro maitreyānantagañjo <br />buddhaḥ sāmantabhadraḥ kuliśavaradharo mañjunātho maheśaḥ /<br />
               	sarvāghorī<span class="note">…</span>kṣitija khagarbhābhidhānau mahāntau <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.4</span></p>
            
            
            <p id="BuSto_34.5">
               	buddhādhiṣṭhānakandodbhavavarakamalo nāgadāsābhidhānaḥ <br />satyāṃ tāṃ yauvanātho nijavarabhuvanājjyotirekaṃ sasarja /<br />
               	ekāṃśaṃ pañca bhūtvā viharati satataṃ pañcabuddhātmako 'sau <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.5</span></p>
            
            
            <p id="BuSto_34.6">
               	yā prajñā guhyarūpā tridalakamalajā santu devaprasādā <br />nairātmā pīṭharūpā bahuvihitahitā brahmaviṣṇvīśavandyā /<br />
               	durgāyāṃ mārgakṛtsne kṛtanativaradā prādurāsīdagādhaiḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.6</span></p>
            
            
            <p id="BuSto_34.7">
               	maitrīyāṃśādabhūd yo vanamahadupare ratnacūḍāsyaratnaṃ <br />jyotiḥ saṃgamya bhavyaṃ bhavajaladhitarī ratnaliṅgeśvarākhyaḥ /<br />
               	śrīvatso vītarāgāṣṭakakṛtamahimā vyaktarūpāḥ(paḥ)svayambhūḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.7</span></p>
            
            
            <p id="BuSto_34.8">
               	trātuṃ gokarṇaduṣṭaṃ japasi dhṛtamatiṃ lokanāthājñayā 'bhūt <br />padmākāraṃ khagañjābhidhajinatanayo vāgmatīpūratīre /<br />
               	śrīgokarṇeśvaraḥ sa pitṛjanahatakṛd vāgmatīsaṃgame 'smin <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.8</span></p>
            
            
            <p id="BuSto_34.9">
               	kruddhaṃ nāgādhirājaṃ kulikasamavidhaṃ trāsayan kīlavad yo <br />lokānāṃ bhadrahetoḥ gamanavadupari śrīgirau vītarāgaḥ /<br />
               	śrī sāmantādyabhadro dhvajakṛtirabhavat kālināmā maheśaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.9</span></p>
            
            
            <p id="BuSto_34.10">
               	pātuṃ taṃ sarvapādaṃ kamaladharagirā vajrapāṇirjihīte <br />lokānāṃ rakṣaṇārthaṃ punarapi kalaśākāratāṃśādabhūt saḥ /<br />
               	śrīmān sarveśvarākhyo jinavaratanayo daṇḍaśūlau dadhānaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.10</span></p>
            
            
            <p id="BuSto_34.11">
               	durbodhaṃ mañjugartavyajanasukharataṃ kaminīsuprabodhaṃ <br />kṛtvā prājñaṃ mahāntaṃ kavivaramakaronmañjudevastato 'pi /<br />
               	śvāsaṃ saṃdhāya bhavyaṃ sakalaguṇapadaṃ prāpya garteśasaṃjñāḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.11</span></p>
            
            
            <p id="BuSto_34.12">
               	matsyākārābhirāsīt sakalavaraṇaviṣkambhināmā susattvaḥ <br />sālaṅkāraḥ phaṇīndrairadadadakhilakāt yoḍiyākhyo yayāsau /<br />
               	niṣkāśyāśaṃ phaṇīndreśvara iti samabhūd vītarāgo 'pyarāgaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.12</span></p>
            
            
            <p id="BuSto_34.13">
               	sa śrīmānoḍiyāne vyatatapatapasā sātapatraḥ sutīre <br />pṛthvīgarbhākhyabauddho<span class="note">…</span>jhaṭiti taṃ sthāpayāmāsa vāsam /<br />
               	gandheśo vītarāgo 'bhavadakhilasuhṛllokanāthāgratasthaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.13</span></p>
            
            
            <p id="BuSto_34.14">
               	śaṃkhaṃ dadhmau saharṣaḥ smaradamitasutaṃ vikramāt prāptasiddhiḥ <br />yasmāllokeśvarājñāvinihitaharayaḥ prādurāsīt khagarbhaḥ /<br />
               	yaḥ svāśaṃ sthāpayitvā nijapuramagamad vikrameśābhidhānaṃ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.14</span></p>
            
            
            <p id="BuSto_34.15">
               	nāgastārkṣyeṇa yasmādalabhadanusukhaṃ puṇyanāmā sutīrthaḥ <br />pārvatyā yatra tepe kalahanivasane śāntatīrthaḥ praśāntaḥ /<br />
               	taptaṃ rudreṇa durgābhilaṣitamanasā śaṅkarākhyastriveṇaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.15</span></p>
            
            
            <p id="BuSto_34.16">
               	tīrtho rājābhidhāno yadalabhadavanīpālarājyaṃ virūpo <br />vyādhaścaitaśca yasmāt surapatisadanaṃ prāgamat kāmatīrthaḥ /<br />
               	vajrācāryeṇa paśyaṃ yadabhiṣavakṛtaḥ saṃgamo nirmalākhyaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.16</span></p>
            
            
            <p id="BuSto_34.17">
               	dīnairāptaṃ nidhānaṃ yadapacitiparairākarākhyo hi tīrtho <br />jñairlabdhaṃ jñānamasmād yadudakamatibhirjñānasaṃjñaikatīrthaḥ /<br />
               	cintāmaṇyākhyatīrthābhidhavadabhiṣavairyatra prāpto 'bhilāṣaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.17</span></p>
            
            
            <p id="BuSto_34.18">
               	yatra snātairmudāptetisamabhidhamabhūd yaśca prāmodatīrthaḥ <br />prādāt sallakṣaṇaṃ yaḥ svapayasi saratāṃ tīrthasallakṣaṇākhyaḥ /<br />
               	yatra snātvā balākhyaḥ surapatirajayad dvīpamākhyaṃbhatīrthaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhātāṃ naumyahaṃ tāḥ //
                <span class="ref">BuSto_34.18</span></p>
            
            
            <p id="BuSto_34.19">
               	vidyādharyākhyadevī gaganapathagatā yoginī vajrapūrvā <br />hārītaḥ śrīhanūmān sagaṇapatimahākālacūḍākhyavandyāḥ /<br />
               	brahmāṇyādyāśca devyaḥ saharisukhavarakṣāranāskandayuktāḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.19</span></p>
            
            
            <p id="BuSto_34.20">
               	vāgmatyā mūlapucchaprabhṛtaya upatīrthāstathā keśacaityāḥ <br />śaṅkhoccasthāśca jātoccayagirilalitaścaityabhaṭṭārako 'sau /<br />
               	phullocco draṣṭadevī tadanu bhagavatīdhyānaproccādisaṃsthāḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.20</span></p>
            
            
            <p id="BuSto_34.21">
               	mañjuśrīparvatastho 'nucaraviracito mañjuśobhākhyacaityaḥ <br />śāntaśrīnirmiteṣu prakṛtavasatayaḥ pañcadevāpureṣu /<br />
               	pucchāgraścaityavaryo 'bhyakathadanupamaṃ yatra śāketpurāśaṃ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.21</span></p>
            
            
            <p id="BuSto_34.22">
               	ādhārākhyo hṛdisthaḥ sagaṇaphaṇipatirvidhnarājāntakaśca <br />nāgaścānandaloke harihariharivāhākhyatrailokyavaṃśe /<br />
               	lokeśāyākṣamatvastadanu saphalayāśābhilokaikanāthaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.22</span></p>
            
            
            <p id="BuSto_34.23">
               	hevajraḥ saṃvaro 'sau saparijanagaṇaścaṇḍavīrastrilokī <br />vīro yogāmbaro 'sau yamanidhanakarādyā daśakroḍha(dha)rājāḥ /<br />
               	guhyā bāhyāśca sarve parimitapramukhā nāmasaṃgītivyākhyā <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.23</span></p>
            
            
            <p id="BuSto_34.24">
               	śīrṣe prāgāt payo 'sau sahitaparijanaścandrasāhositādriḥ <br />chitvā śoṣe hrade 'smin puravarakamalo lokavāsāḥ parasya /<br />
               	svasthībhūtāmbusaṃsthaḥ sakalajinavaraṃ prābhajanmañjunāthaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.24</span></p>
            
            
            <p id="BuSto_34.25">
               	saukhāvatyāśca vaṅgaṃ tadanu janahite potale prāgamad yaḥ <br />śānto 'vagrāhadoṣe lalitapuravaraṃ prāviśan devahūtaḥ /<br />
               	sa śrīmān vajrapāṇiḥ sajaṭadharahayagrīvapārṣadgaṇeśaḥ <br />kalyāṇaṃ vaḥ kriyāsuḥ kvacidapi saratāṃ tiṣṭhatāṃ naumyahaṃ tāḥ //
                <span class="ref">BuSto_34.25</span></p>
            
            
            <p>śrī svayambhupurāṇoddhṛtā kalyāṇapañcaviṃśatistutiḥ samāptā //</p>
            
            </div>
         
         <div id="d1e9478">
            
            <h3>Digital Sanskrit Buddhist Canon, Stotra section, text no. 35: Kalyāṇatriṃśatikāstotram</h3>
            
            
            <p id="BuSto_35.1">
               	evaṃkārasamāpannā kāyavākacittabuddhitaḥ /<br />
               	karomi satataṃ tasyā nutiṃ pūjāṃ pradakṣiṇām //
                <span class="ref">BuSto_35.1</span></p>
            
            
            <p id="BuSto_35.2">
               	yā devī sarvasattvānāṃ sṛṣṭisaṃhārakāriṇī /<br />
               	namastasyai namastasyai namastasyai namo namaḥ //
                <span class="ref">BuSto_35.2</span></p>
            
            
            <p id="BuSto_35.3">
               	yā devī sarvabhūtānāṃ pratipāle pratiṣṭhitā /<br />
               	namastasyai namastasyai namastasyai namo namaḥ //
                <span class="ref">BuSto_35.3</span></p>
            
            
            <p id="BuSto_35.4">
               	yā devī devadevīnāṃ devatārūpiṇī sthitā /<br />
               	namastasyai namastasyai namastasyai namo namaḥ //
                <span class="ref">BuSto_35.4</span></p>
            
            
            <p id="BuSto_35.5">
               	yā devī daityadurdāntadāharūpā bhayānakā /<br />
               	namastasyai namastasyai namastasyai namo namaḥ //
                <span class="ref">BuSto_35.5</span></p>
            
            
            <p id="BuSto_35.6">
               	yā devī sarvanāgānāṃ sahasramukhanāginī /<br />
               	namastasyai namastasyai namastasyai namo namaḥ //
                <span class="ref">BuSto_35.6</span></p>
            
            
            <p id="BuSto_35.7">
               	yā devī saptapātāle śāntarūpeṇa saṃsthitā /<br />
               	namastasyai namastasyai namastasyai namo namaḥ //
                <span class="ref">BuSto_35.7</span></p>
            
            
            <p id="BuSto_35.8">
               	yā devī naranārīṇāṃ vedamātā cidambikā /<br />
               	namastasyai namastasyai namastasyai namo namaḥ //
                <span class="ref">BuSto_35.8</span></p>
            
            
            <p id="BuSto_35.9">
               	yā devī kṣatriṇīvaiśyāśūdrījātiprapūjitā /<br />
               	namastasyai namastasyai namastasyai namo namaḥ //
                <span class="ref">BuSto_35.9</span></p>
            
            
            <p id="BuSto_35.10">
               	yā devī pretalokānāṃ pālanāya maharddhikā /<br />
               	namastasyai namastasyai namastasyai namo namaḥ //
                <span class="ref">BuSto_35.10</span></p>
            
            
            <p id="BuSto_35.11">
               	yā devī sarvatiryakṣu tāriṇī tāpanāśinī /<br />
               	namastasyai namastasyai namastasyai namo namaḥ //
                <span class="ref">BuSto_35.11</span></p>
            
            
            <p id="BuSto_35.12">
               	yā devī nārakīyāṇāṃ duḥkhabhājāṃ ca mātṛkā /<br />
               	namastasyai namastasyai namastasyai namo namaḥ //
                <span class="ref">BuSto_35.12</span></p>
            
            
            <p id="BuSto_35.13">
               	yā devī ṣoḍaśasaṃkhyanarakāṇāṃ vināśinī /<br />
               	namastasyai namastasyai namastasyai namo namaḥ //
                <span class="ref">BuSto_35.13</span></p>
            
            
            <p id="BuSto_35.14">
               	yā devī dveṣirāgīṇāṃ mohināṃ durdurīkṛtā /<br />
               	namastasyai namastasyai namastasyai namo namaḥ //
                <span class="ref">BuSto_35.14</span></p>
            
            
            <p id="BuSto_35.15">
               	yā devī kāmakrodhābhyāṃ krodharūpeṇa saṃsthitā /<br />
               	namastasyai namastasyai namastasyai namo namaḥ //
                <span class="ref">BuSto_35.15</span></p>
            
            
            <p id="BuSto_35.16">
               	yā devī lobhalābhānāṃ laṅghanāya vilambitā /<br />
               	namastasyai namastasyai namastasyai namo namaḥ //
                <span class="ref">BuSto_35.16</span></p>
            
            
            <p id="BuSto_35.17">
               	yā devī māyāyā mātā mātṝṇāṃ vajrayogiṇī /<br />
               	namastasyai namastasyai namastasyai namo namaḥ //
                <span class="ref">BuSto_35.17</span></p>
            
            
            <p id="BuSto_35.18">
               	yā devī rājacaurāgnisiṃhaśatruvināśinī /<br />
               	namastasyai namastasyai namastasyai namo namaḥ //
                <span class="ref">BuSto_35.18</span></p>
            
            
            <p id="BuSto_35.19">
               	yā devī jalanāgāhidurbhikṣabhayatāriṇī /<br />
               	namastasyai namastasyai namastasyai namo namaḥ //
                <span class="ref">BuSto_35.19</span></p>
            
            
            <p id="BuSto_35.20">
               	yā devī pañcabhūtānāṃ candre sūrye pratiṣṭhitā /<br />
               	namastasyai namastasyai namastasyai namo namaḥ //
                <span class="ref">BuSto_35.20</span></p>
            
            
            <p id="BuSto_35.21">
               	yā devī bhautikī velā ālikālivicāriṇī /<br />
               	namastasyai namastasyai namastasyai namo namaḥ //
                <span class="ref">BuSto_35.21</span></p>
            
            
            <p id="BuSto_35.22">
               	yā devī sarvapīṭheśī kṣetrarūpopachandikā /<br />
               	namastasyai namastasyai namastasyai namo namaḥ //
                <span class="ref">BuSto_35.22</span></p>
            
            
            <p id="BuSto_35.23">
               	yā devī pīlavākhyātā upapīlavamīlitā /<br />
               	namastasyai namastasyai namastasyai namo namaḥ //
                <span class="ref">BuSto_35.23</span></p>
            
            
            <p id="BuSto_35.24">
               	yā devī dvādaśe cakre rāśilagnavibhūṣiṇī /<br />
               	namastasyai namastasyai namastasyai namo namaḥ //
                <span class="ref">BuSto_35.24</span></p>
            
            
            <p id="BuSto_35.25">
               	yā devī ṣaḍaṃge deśe prodbuddhamukhacandrikā /<br />
               	namastasyai namastasyai namastasyai namo namaḥ //
                <span class="ref">BuSto_35.25</span></p>
            
            
            <p id="BuSto_35.26">
               	yā devī caṇḍacakreṣu gāminī parameśvarī /<br />
               	namastasyai namastasyai namastasyai namo namaḥ //
                <span class="ref">BuSto_35.26</span></p>
            
            
            <p id="BuSto_35.27">
               	yā devī kāyavākacitte mantrarūpeṇa gāminī /<br />
               	namastasyai namastasyai namastasyai namo namaḥ //
                <span class="ref">BuSto_35.27</span></p>
            
            
            <p id="BuSto_35.28">
               	yā devī nirmalātmā śrīrṛddhisiddhibalapradā /<br />
               	namastasyai namastasyai namastasyai namo namaḥ //
                <span class="ref">BuSto_35.28</span></p>
            
            
            <p id="BuSto_35.29">
               	yā devo sarvajantūnāṃ sadā maṅgalakāriṇī /<br />
               	namastasyai namastasyai namastasyai namo namaḥ //
                <span class="ref">BuSto_35.29</span></p>
            
            
            <p id="BuSto_35.30">
               	ya idaṃ paṭhate dhīmān devyā bhaktisamanvitaḥ /<br />
               	buddhatvaṃ labhate śīghraṃ kalyāṇaṃ maṅgalaṃ śivam //
                <span class="ref">BuSto_35.30</span></p>
            
            
            <p>śrī trikāyanivāsinīvajradevyāḥ kalyāṇatriṃśatikāstotraṃ samāptam //</p>
            
            </div>
         
         <div id="d1e9701">
            
            <h3>Digital Sanskrit Buddhist Canon, Stotra section, text no. 36: Kamalākarasarvatathāgatastotram</h3>
            
            
            <p>atha khalu kamalavane sarvatathāgatastavenātītānāgatapratyutpannānāṃ buddhānāṃ bhagavato
               'tyastāvīt</p>
            
            
            <p id="BuSto_36.1">
               	ye jinapūrvakāye bhavanti ye ca dhriyanti daśadiśi loke /<br />
               	tān hi jināṃśca karomi praṇāmaṃ taṃ jinasaṃghamahaṃ prabhijaṣye //
                <span class="ref">BuSto_36.1</span></p>
            
            
            <p id="BuSto_36.2">
               	śāntapraśāntaviśuddhamunīndraṃ svarṇasuvarṇaprabhāsitagātram /<br />
               	sarvasurāsurasusvaraghoṣaṃ brahmarutasvaragarjitaghoṣam //
                <span class="ref">BuSto_36.2</span></p>
            
            
            <p id="BuSto_36.3">
               	ṣaṭpadabhauṃramahīruhakeśaṃ nīlasukuñcitakāśanikāśam /<br />
               	śaṅkhatuṣārasupāṇḍaradantaṃ hemavirājitabhāṣitanābham //
                <span class="ref">BuSto_36.3</span></p>
            
            
            <p id="BuSto_36.4">
               	nīlaviśālaviśuddhasunetraṃ nīlamivotpalaphullitakṣetram /<br />
               	padmasuvarṇavibhāntasujihvaṃ padmaprabhāṣitapadmasukhābham //
                <span class="ref">BuSto_36.4</span></p>
            
            
            <p id="BuSto_36.5">
               	śaṅkhamṛṇālanibhaṃ sukhatārṇaṃ dakṣiṇavartitaveḍulitarṇam /<br />
               	sūkṣmaniśākarakṣīṇaśaśīva mātrasumantrasarojasunābham //
                <span class="ref">BuSto_36.5</span></p>
            
            
            <p id="BuSto_36.6">
               	kāñcanakoṭisuvarṇasunāsamunnatamṛdutarapādapapatram /<br />
               	agradharāgraviśiṣṭanāsāgraṃ mṛdukarasarvajinaṃ satataṃ tam //
                <span class="ref">BuSto_36.6</span></p>
            
            
            <p id="BuSto_36.7">
               	ekasamekataromamukhāgraṃ bālasuromapradakṣiṇavartam /<br />
               	nīlanibhojjvalakuṇḍalajātaṃ nīlavirājitamaulasugrīvam //
                <span class="ref">BuSto_36.7</span></p>
            
            
            <p id="BuSto_36.8">
               	jātasamānaprabhāṣitagātraṃ pūjitasarvadaśadiśi loke /<br />
               	duḥkhamanantaṃ praśamitalokaṃ sarvasukhena ca tarpitalokam //
                <span class="ref">BuSto_36.8</span></p>
            
            
            <p id="BuSto_36.9">
               	narakasthāsu ca tiryaggatiṣu pretasurāsuramanujagatīṣu /<br />
               	sarvapiśācasukhārpitasattvaṃ sarvapraśāntamapāyagatīṣu //
                <span class="ref">BuSto_36.9</span></p>
            
            
            <p id="BuSto_36.10">
               	varṇasuvarṇaṃ kanakanibhāsaṃ kāñcanataptaprabhāsitagātram /<br />
               	saumyaśaśāṅkasuvimalavaktraṃ vikasitarājitasuvimalavadanam //
                <span class="ref">BuSto_36.10</span></p>
            
            
            <p id="BuSto_36.11">
               	taruṇaruhāgrakakomalagātraṃ siṃhavivādakavikramanādam /<br />
               	lambitahastapralambitabāhuṃ mārutapreritasālalajihvam //
                <span class="ref">BuSto_36.11</span></p>
            
            
            <p id="BuSto_36.12">
               	vyomaprabhojjvalamuṃcitaraśmiṃ sūryamiva prabhayā pratapantam /<br />
               	nirmalagātravarebhi munīndraṃ sarvaprabhāsitakṣetramanantam //
                <span class="ref">BuSto_36.12</span></p>
            
            
            <p id="BuSto_36.13">
               	candraniśākarabhāskarajālaṃ kṣetramanantasahasragateṣu /<br />
               	te 'pi ca niścitasarvi babhūva buddhaprabhāsavirocanatāyai //
                <span class="ref">BuSto_36.13</span></p>
            
            
            <p id="BuSto_36.14">
               	buddhadivākaralokapradīpaṃ buddhadivākararaśmisahasram /<br />
               	kṣetramanantasahasragateṣu paśyatu lokatathāgatasūryam //
                <span class="ref">BuSto_36.14</span></p>
            
            
            <p id="BuSto_36.15">
               	puṇyaśatāni sahasra ca kṛtvā sarvaguṇebhiralaṃkṛtagātram /<br />
               	sauragajendranibhaṃ jitabāhuṃ vimalarakṣitamaṇḍitabāhum //
                <span class="ref">BuSto_36.15</span></p>
            
            
            <p id="BuSto_36.16">
               	bhūmitalopama śālitatulyaṃ sūkṣmarajopamamāgatabuddhāḥ /<br />
               	sūkṣmarajopama ye ca bhavanti sūkṣmarajopama ye tiṣṭhanti //
                <span class="ref">BuSto_36.16</span></p>
            
            
            <p id="BuSto_36.17">
               	tāṃśca jinān prakaromi praṇāmaṃ kāyena vācā manasā prasannā /<br />
               	puṣpapradāna sugandhapradānairvarṇaśatena śuciśca smarāmi //
                <span class="ref">BuSto_36.17</span></p>
            
            
            <p id="BuSto_36.18">
               	jihvaśatairapi buddhaguṇānāṃ kalpasahasraśatena hi vaktum /<br />
               	ye ca sunirvṛtasādhujinānāṃ sā ca lalāṭa vicitra anekaiḥ //
                <span class="ref">BuSto_36.18</span></p>
            
            
            <p id="BuSto_36.19">
               	ekajinasya guṇān nahi śakyo jihvasahasreṇa bhāṣitu kiṃcit /<br />
               	kāmamaśakti hi sarvajinānāṃ ekaguṇasya hi vistaravaktum //
                <span class="ref">BuSto_36.19</span></p>
            
            
            <p id="BuSto_36.20">
               	sarva sadevakuloktasamūhaḥ sarvabhavāgra bhavajalapūrṇān /<br />
               	ye jalagrahaṇatu śakyapramāṇaṃ naiva tu ekaguṇā sugatāntam //
                <span class="ref">BuSto_36.20</span></p>
            
            
            <p id="BuSto_36.21">
               	varṇitu sustutamajjinasarvaṃ kāyatu vāca prasannamanena /<br />
               	prameya saṃcita puṇyaphalāgraṃ tena ca sattva prabhotu jinatvam //
                <span class="ref">BuSto_36.21</span></p>
            
            
            <p id="BuSto_36.22">
               	eva tu viśvaṃ narapatibuddhaṃ eva karomi nṛpaḥpraṇidhānam /<br />
               	yatra ca kutra ci mabhyabhaveta jāti anāgata kalpamanantā //
                <span class="ref">BuSto_36.22</span></p>
            
            
            <p id="BuSto_36.23">
               	īdṛśabherī paśyami svapne īdṛśanādaṃ tatra śṛṇomi /<br />
               	īdṛśa jinastuti kamalākareṇa jāti jarāsmara tatra labheyam //
                <span class="ref">BuSto_36.23</span></p>
            
            
            <p id="BuSto_36.24">
               	buddhaguṇāni anantamatulyaṃ ye 'pi ca durlabha kalpasahasram /<br />
               	anuśruta ye ca svapnagate 'pi teṣu ca deśayi divasagato 'pi //
                <span class="ref">BuSto_36.24</span></p>
            
            
            <p id="BuSto_36.25">
               	duḥkhasamudra vimocayi sattvā pūrayi ṣaḍabhiḥ pāramitābhiḥ /<br />
               	bodhimanuttara puṇya labheyaṃ kṣatrabhavettamabhāsamapatthyā //
                <span class="ref">BuSto_36.25</span></p>
            
            
            <p id="BuSto_36.26">
               	bheripradānavipākaphalena sarvajināna ca saṃstutihetoḥ /<br />
               	saṃmukhapaśyami śākyamunīndraṃ vyākaraṇaṃ hyahu tatra labheyam //
                <span class="ref">BuSto_36.26</span></p>
            
            
            <p id="BuSto_36.27">
               	yau ima dārakadvau mama putrau kanakendra kanakaprabhāśvarau /<br />
               	tau ubhi dāraka tatra labheyaṃ bodhimanuttaravyākaraṇaṃ ca //
                <span class="ref">BuSto_36.27</span></p>
            
            
            <p id="BuSto_36.28">
               	ye pi ca sattva anekamanantā śaraṇavihīnā vyasanagatāśca /<br />
               	teṣu bhaveya anāgata sarvatrāṇaparāyaṇa śaraṇapradaśca //
                <span class="ref">BuSto_36.28</span></p>
            
            
            <p id="BuSto_36.29">
               	duḥkhasamudbhava saṃkṣayakartā sarvasukhasya ca ākarabhaṃta /<br />
               	kalpa anāgata bodhi careyaṃ yattahu pūrvaṃ koṭi gatāśca //
                <span class="ref">BuSto_36.29</span></p>
            
            
            <p id="BuSto_36.30">
               	svarṇaprabhāsottamadeśanatāya pāpasamudraṃ śoṣatu mahyam /<br />
               	karmasamudra vikīryatu mahyaṃ kleśasamudra vichidyatu mahyam //
                <span class="ref">BuSto_36.30</span></p>
            
            
            <p id="BuSto_36.31">
               	puṇyasamudraṃ pūryatu mahyaṃ jñānasamudra viśodhyatu mahyam /<br />
               	vimalajñāna prabhāsavareṇa kāma prabhā ca bhaviṣyatu mahyam //
                <span class="ref">BuSto_36.31</span></p>
            
            
            <p id="BuSto_36.32">
               	puṇyaprabhāsa vilocanatā ca sarvatriloki viśiṣṭa bhaveyam /<br />
               	puṇyavareṇa samanvita nityaṃ duḥkhasamudra uttārayitā ca //
                <span class="ref">BuSto_36.32</span></p>
            
            
            <p id="BuSto_36.33">
               	sarvasukhasya ca sāgarakalpaṃ kalpamanāgata bodhi careyam /<br />
               	yatnata pūrvaka koṭigatāyā īdṛśakṣatraviśiṣṭa triloke //
                <span class="ref">BuSto_36.33</span></p>
            
            
            <p>śrīsuvarṇaprabhoktaṃ kamalākarasarvatathāgatastotraṃ samāptam //</p>
            
            </div>
         
         <div id="d1e9947">
            
            <h3>Digital Sanskrit Buddhist Canon, Stotra section, text no. 37: Lokanāthastotram</h3>
            
            <p id="BuSto_37.1">
               	kalpādike bhavasi ko hi mamāgabhāva sarvasvasāra karuṇāmaya viśvamūrte /<br />
               	kāryādike praṇamatīti samantakaṃ tvāṃ śrīlokanātha tava pādayugaṃ name 'ham //
                <span class="ref">BuSto_37.1</span></p>
            
            
            <p id="BuSto_37.2">
               	ākṛṣṇakena rajasā vinivartamānaścāyāsi saumya sakalaḥ prativāsare ca /<br />
               	hemasvarūparathakena samujjvalena śrīlokanātha tava pādayugaṃ name 'ham //
                <span class="ref">BuSto_37.2</span></p>
            
            
            <p id="BuSto_37.3">
               	brahmā tvameva hi sa viprakulaprasiddho viṣṇuśca vaiṣṇavamate varadharmaketuḥ /<br />
               	sarvajñako 'si vimate prabhavo 'vyayaśca śrīlokanātha tava pādayugaṃ name 'ham //
                <span class="ref">BuSto_37.3</span></p>
            
            
            <p id="BuSto_37.4">
               	bauddhānvaye bhavasi vajrakasūryarūpo yogeśvaro hi śubhayogakamārgakeṣu /<br />
               	gaṅgādharo bhavabhayasya vināśakāri śrīlokanātha tava pādayugaṃ name 'ham //
                <span class="ref">BuSto_37.4</span></p>
            
            
            <p id="BuSto_37.5">
               	kāruṇyabhāvahṛdayaḥ sahajaḥ sarocirvicchinnakalmaṣacayo guṇasāgaraśca /<br />
               	cintāmaṇistvamasi lokaguruḥ kṛpeśa śrīlokanātha tava pādayugaṃ name 'ham //
                <span class="ref">BuSto_37.5</span></p>
            
            
            <p id="BuSto_37.6">
               	bandhūkavarṇa bahurūpa viśālanetra sarvaprasūtikṛtaniṣkṛtikaḥ sudanta /<br />
               	tvaṃ padmapāṇi vimalottama mitrarūpaḥ śrīlokanātha tava pādayugaṃ name 'ham //
                <span class="ref">BuSto_37.6</span></p>
            
            
            <p id="BuSto_37.7">
               	tava bahulacaritraṃ kaḥ samartho 'sti vaktuṃ <br />tadapi mukharabhāvaiḥ stūyase tvaṃ mayātra /<br />
               	yadapi padamaśuddhaṃ sarvametat kṣamasva <br />stutiriti kusumasrak bhaktimātrārcanaṃ syāt //
                <span class="ref">BuSto_37.7</span></p>
            
            
            <p>śrīmadāryāvalokiteśvarabhaṭṭārakasya stotraṃ samāptam //</p>
            
            </div>
         
         <div id="d1e10010">
            
            <h3>Digital Sanskrit Buddhist Canon, Stotra section, text no. 38: Lokātītastavaḥ</h3>
            
            
            <p id="BuSto_38.1">
               	lokātīta namastubhyaṃ viviktajñānavedine /<br />
               	yastvaṃ jagaddhitāyaiva khinnaḥ karuṇayā ciram //
                <span class="ref">BuSto_38.1</span></p>
            
            
            <p id="BuSto_38.2">
               	skandhamātravinirmukto na sattvo 'stīti tena tam /<br />
               	sattvārthaṃ ca parikhedamagamastvaṃ mahāmune //
                <span class="ref">BuSto_38.2</span></p>
            
            
            <p id="BuSto_38.3">
               	te 'pi skandhāstvayā dhīman dhīmadbhayaḥ saṃprakāśitāḥ /<br />
               	māyāmarīcigandharvanagarasvapnasannibhāḥ //
                <span class="ref">BuSto_38.3</span></p>
            
            
            <p id="BuSto_38.4">
               	hetutaḥ saṃbhavo yeṣāṃ tadabhāvānna santi ye /<br />
               	kathaṃ nāma na tatspaṣṭaṃ pratibimbasamāgatāḥ //
                <span class="ref">BuSto_38.4</span></p>
            
            
            <p id="BuSto_38.5">
               	bhūtānyacakṣurgrāhyāṇi tanmayaṃ cākṣuṣaṃ katham /<br />
               	rūpaṃ tvayaivaṃ bruvatā rūpagrāho nivāritaḥ //
                <span class="ref">BuSto_38.5</span></p>
            
            
            <p id="BuSto_38.6">
               	vedanīyaṃ vinā nāsti vedanā 'to nirātmikā /<br />
               	tacca vedyaṃ svabhāvena nāstītyabhimataṃ tava //
                <span class="ref">BuSto_38.6</span></p>
            
            
            <p id="BuSto_38.7">
               	saṃjñārthayorananyatve mukhaṃ dahyeta vahninā /<br />
               	anyatve 'dhigamābhāvastvayokto bhūtavādinā //
                <span class="ref">BuSto_38.7</span></p>
            
            
            <p id="BuSto_38.8">
               	kartā svatantraḥ karmā 'pi tvayoktaṃ vyavahārataḥ /<br />
               	parasparāpekṣikī tu siddhiste 'bhimatā 'nayoḥ //
                <span class="ref">BuSto_38.8</span></p>
            
            
            <p id="BuSto_38.9">
               	na kartā 'sti na bhoktā 'sti puṇyāpuṇyaṃ pratītyajam /<br />
               	yatpratītya na tajjātaṃ proktaṃ vācaspate tvayā //
                <span class="ref">BuSto_38.9</span></p>
            
            
            <p id="BuSto_38.10">
               	ajñāpyamānaṃ na jñeyaṃ vijñānaṃ tadvinā na ca /<br />
               	tasmāt svabhāvato na sto jñānajñeye tvamūcivān //
                <span class="ref">BuSto_38.10</span></p>
            
            
            <p id="BuSto_38.11">
               	lakṣyāllakṣaṇamanyaccet syāttallakṣyamalakṣaṇam /<br />
               	tayorabhāvo 'nanyatve vispaṣṭaṃ kathitaṃ tvayā //
                <span class="ref">BuSto_38.11</span></p>
            
            
            <p id="BuSto_38.12">
               	lakṣyalakṣaṇanirmuktaṃ vāgudāhāravarjitam /<br />
               	śāntaṃ jagadidaṃ dṛṣṭaṃ bhavatā jñānacakṣuṣā //
                <span class="ref">BuSto_38.12</span></p>
            
            
            <p id="BuSto_38.13">
               	na sannutpadyate bhāvo nāpyasan sadasanna ca /<br />
               	na svato nāpi parato na dvābhyāṃ jāyate katham //
                <span class="ref">BuSto_38.13</span></p>
            
            
            <p id="BuSto_38.14">
               	na sataḥ sthitiyuktasya vināśa upapadyate /<br />
               	nāsato 'śvaviṣāṇena samasya samatā katham //
                <span class="ref">BuSto_38.14</span></p>
            
            
            <p id="BuSto_38.15">
               	bhāvānnārthāntaraṃ nāśo nāpyanarthāntaraṃ matam /<br />
               	arthāntare bhavennityo nāpyanarthāntare bhavet //
                <span class="ref">BuSto_38.15</span></p>
            
            
            <p id="BuSto_38.16">
               	ekatve nahi bhāvasya vināśa upapadyate /<br />
               	pṛthaktvena hi bhāvasya vināśa upapadyate //
                <span class="ref">BuSto_38.16</span></p>
            
            
            <p id="BuSto_38.17">
               	vinaṣṭāt kāraṇāttāvat kāryotpattirna yujyate /<br />
               	na vā 'vinaṣṭāt svapnena tulyotpattirmatā tava //
                <span class="ref">BuSto_38.17</span></p>
            
            
            <p id="BuSto_38.18">
               	niruddhādvā 'niruddhādvā bījādaṅkurasaṃbhavaḥ /<br />
               	māyotpādavadutpādaḥ sarva eva tvayocyate //
                <span class="ref">BuSto_38.18</span></p>
            
            
            <p id="BuSto_38.19">
               	atastvayā jagadidaṃ parikalpasamudbhavam /<br />
               	parijñātamasadbhūtamanutpannaṃ na naśyati //
                <span class="ref">BuSto_38.19</span></p>
            
            
            <p id="BuSto_38.20">
               	nityasya saṃsṛtirnāsti naivānityasya saṃsṛtiḥ /<br />
               	svapnavat saṃsṛtiḥ proktā tvayā tattvavidāṃvara //
                <span class="ref">BuSto_38.20</span></p>
            
            
            <p id="BuSto_38.21">
               	svayaṃ kṛtaṃ parakṛtaṃ dvābhyāṃ kṛtamahetukam /<br />
               	tārkikairiṣyate duḥkhaṃ tvayātūktaṃ pratītyajam //
                <span class="ref">BuSto_38.21</span></p>
            
            
            <p id="BuSto_38.22">
               	yaḥ pratītyasamutpādaḥ śūnyatā saiva te matā /<br />
               	bhāvaḥ svatantro nāstīti siṃhanādastavātulaḥ //
                <span class="ref">BuSto_38.22</span></p>
            
            
            <p id="BuSto_38.23">
               	sarvasaṅkalpahānāya śūnyatāmṛtadeśanā /<br />
               	yasya tasyāmapi grāhastvayā 'sāvavasāditaḥ //
                <span class="ref">BuSto_38.23</span></p>
            
            
            <p id="BuSto_38.24">
               	nirīhāvaśikāḥ śūnyā māyāvat pratyayodbhavāḥ /<br />
               	sarvadharmāstvayā nātha niḥsvabhāvāḥ prakāśitāḥ //
                <span class="ref">BuSto_38.24</span></p>
            
            
            <p id="BuSto_38.25">
               	na tvayotpāditaṃ kiñcinna kiñcicca nirodhitam /<br />
               	yathā pūrvaṃ tathā paścāt tathatāṃ buddhavānasi //
                <span class="ref">BuSto_38.25</span></p>
            
            
            <p id="BuSto_38.26">
               	āryairniṣevitāmetāmanāgamya hi bhāvanām /<br />
               	animittasya vijñānaṃ bhavatīha kathaṃcana //
                <span class="ref">BuSto_38.26</span></p>
            
            
            <p id="BuSto_38.27">
               	animittamanāgamya mokṣo nāsti tvamuktavān /<br />
               	atastvayā mahāyāne tat sākalyena darśitam //
                <span class="ref">BuSto_38.27</span></p>
            
            
            <p id="BuSto_38.28">
               	yadavāptaṃ mayā puṇyaṃ stutvā tvāṃ stutibhājanam /<br />
               	nimittabandhanāpetaṃ bhūyāt tenākhilaṃ jagat //
                <span class="ref">BuSto_38.28</span></p>
            
            
            <p>śrīlokātītastavaḥ samāptaḥ //</p>
            
            </div>
         
         <div id="d1e10218">
            
            <h3>Digital Sanskrit Buddhist Canon, Stotra section, text no. 39: Lokeśvaraśatakam vajradattācāryaviracitam</h3>
            
            
            <p>om namo lokanāthāya /</p>
            
            
            <p id="BuSto_39.1">
               	bhāsvanmāṇikyabhāso mukuṭabhṛti namannākanāthottamāṅge <br />bhaktiprahve sarojāsanaśirasi hasanmālatīmālikābhaḥ /<br />
               	maulau mīlanmṛgāṅgāmakṛśakapiśatāṃ śāmbhave śātayantyo <br />loke lokeśapādāmalanakhaśaśabhṛtkāntayaḥ santu śāntyai //
                <span class="ref">BuSto_39.1</span></p>
            
            
            <p id="BuSto_39.2">
               	nirdhūtā dhūrjaṭīndorna khalu paṭu jaṭāpiṅgamāsaṅgaśāraiḥ <br />sārairārānmayūkhairna ca harimukuṭāmandamāṇikyabhābhiḥ /<br />
               	kālimno nāpi līnā vibudhagaṇalalatkuntalālīnalīnāl <br />lokeśvaryo 'nivāryāścaraṇanakharucaḥ santu vo dhvāntaśāntyai //
                <span class="ref">BuSto_39.2</span></p>
            
            
            <p id="BuSto_39.3">
               	paryāptodārakoṣasphuṭatarakamalābhogasaṃpattihetur <br />dūrībhūtapriyāṇāmapahṛtaviṣamātaṅkaśaṅkā janānām /<br />
               	na kṣiptālaṅghanairapyupaśamitatamodurgrahodbhūtabhītir <br />lokeśāṅghryorapūrvā nakhaśiśirarūcāṃ candrikā vaḥ punātu //
                <span class="ref">BuSto_39.3</span></p>
            
            
            <p id="BuSto_39.4">
               	niḥśeṣaṃ kleśarāśīndhanadahanamahāpāvakoccaiḥ śikhā vo <br />līlālokāstrilokyāmapahṛtagahanābaddhamohāndhakārāḥ /<br />
               	vahniskandheṣvabandhyā narakabhuvi sudhāvārivistāradhārāḥ <br />saṃsārīṃ saṃharantāṃ nakhanivaharucaḥ padmabhṛtpādajātāḥ //
                <span class="ref">BuSto_39.4</span></p>
            
            
            <p id="BuSto_39.5">
               	svacchandacchedivāñcchāvitaraṇacaturācintyacintāmaṇīnām <br />udgāḍhātaṅkaśaṅkodgamaśamanamanohāriṇī hārabhāsām /<br />
               	spaṣṭāvirbhūtanānāguṇanivahadhṛtādarśabimbacchavīnāṃ <br />chāyā vaḥ pātu lokeśvaracaraṇabhuvāmunmayūukhā nakhānām //
                <span class="ref">BuSto_39.5</span></p>
            
            
            <p id="BuSto_39.6">
               	nāthasyodañcaduccāmitarucirucibhī rocamānorucūḍā-<br />rociṣṇoruccakāsaccaraṇanakharucāṃ saṃcayo 'sau ciraṃ vaḥ /<br />
               	atyuccīyāt tadarcācaturasuraśiraścāruratnoccayoccair <br />nānāniścārirociścayaracitaśacīrucyacāpopacāraḥ //
                <span class="ref">BuSto_39.6</span></p>
            
            
            <p id="BuSto_39.7">
               	śrīmadbhogonnatīnāmabhimataviṣayaprāptidānādahīnāṃ <br />sevābhājāṃ samantādavicalitarucaḥ prītimutpādayantaḥ /<br />
               	vaimalyātulyabimbopahasitaśaśinaḥ śātitadhvāntadoṣās <br />toṣaṃ māṇikyadīpā iva dadatu nakhāḥ padmapāṇeḥ padorvaḥ //
                <span class="ref">BuSto_39.7</span></p>
            
            
            <p id="BuSto_39.8">
               	rājadrājīvapāṇernakhanivaharucāṃ pādapadmodbhavānām <br />udbhedo bhedako 'sau bhavatu bhavabhiyāṃ nirbharāṇāṃ bharaṃ vaḥ /<br />
               	jātastaddehabhūmecaviratakaruṇāvāridattopakāro <br />yo 'nalpaḥ kalpavṛkṣāṅkuranikara ivopāttavijñānabījaḥ //
                <span class="ref">BuSto_39.8</span></p>
            
            
            <p id="BuSto_39.9">
               	lokeśasyāṅghripadmaprabhavanakharuco dattamārārisenā-<br />saṃtrāsāḥ śoṇatūṇonmukhanihitaphalāmoghabāṇāṃśuśobhāḥ /<br />
               	śaśvatsaṃsāraghorāvaṭapatitajanottāraṇāsajjarajju-<br />prārohā rohayantāṃ duradhigamamahāsaṃpaduccaiḥ padaṃ vaḥ //
                <span class="ref">BuSto_39.9</span></p>
            
            
            <p id="BuSto_39.10">
               	bhāsvantaḥ kleśakarmaśramavivaśajagattāpavicchedaśūrāṃ <br />dūrāddoṣopalabdheḥ paṭubudhaguravastārakā ye janasya /<br />
               	sāndrānandaṃ dadānāḥ sakalaśaśadharaśrībhṛto niṣkalaṅkās <br />te vaścintāmacintyāḥ kamalakaranakhāḥ pādajātā jayantu //
                <span class="ref">BuSto_39.10</span></p>
            
            
            <p id="BuSto_39.11">
               	bhāsvatkhaṇḍendukhaṇḍairapacitiracanā kiṃ kṛtā śambhuneyaṃ <br />nyastā ratnāvalī vā kimu niratiśayotkaṇṭhayā bodhilakṣmyā /<br />
               	devairdivyādbhutānāmasamasumanasāṃ lambitā mālikā nu <br />prīyātpaṅktirnakhānāmiti janitamatirlokanāthāṅghrijā vaḥ //
                <span class="ref">BuSto_39.11</span></p>
            
            
            <p id="BuSto_39.12">
               	kvāyaṃ rājīvajanmā namadamaraśirastuṅgamāṇikyaśayyā-<br />śaśvatsuptāṅghrireṇuḥ kva ca dharaṇitalālambamaulipraṇāmaḥ /<br />
               	itthaṃ saṃjātahāsā iva rucinicayairdanturā ye durantā <br />dhvāntacchedāya lokeśvaracaraṇabhavāste nakhā vo bhavantu //
                <span class="ref">BuSto_39.12</span></p>
            
            
            <p id="BuSto_39.13">
               	śūrāstāpāpahāre śiśiratarasudhāśīkarāsārakārāḥ <br />prākārāḥ krūradūraprasaraduruśarāsāramārāpakāre /<br />
               	saṃsārākārakārāgṛhabṛhadudarodāraduḥkhaprakāraṃ <br />ghoraṃ vaḥ saṃharantāṃ caraṇanakharucaḥ śrīkarāḥ padmapāṇeḥ //
                <span class="ref">BuSto_39.13</span></p>
            
            
            <p id="BuSto_39.14">
               	bhāso lokeśapādaprabhavanakhabhuvāṃ dūradurvāramāra-<br />vyāmuktavyāpibāṇāvaraṇajavanikābhrāntimutpādayantyaḥ /<br />
               	saṃkleśānīkanāśasphuṭapiśunamahāketusaṃghātakalpās <br />trailokyāśakyaśaktitribhavajayabṛhadvaijayantyo jayanti //
                <span class="ref">BuSto_39.14</span></p>
            
            
            <p id="BuSto_39.15">
               	samyaksaṃbodhicetaḥ śaśina iva samudbhāsibhāsāṃ samūho <br />nirdagdhakleśabhūtipracaya iva bṛhanmuktimārgānilāstaḥ /<br />
               	vinyastādabhraśubhropalaphalaka iva krūramārairabhedyaḥ <br />pāyādutprekṣito vo nakharucinikaraḥ pādajaḥ padmapāṇeḥ //
                <span class="ref">BuSto_39.15</span></p>
            
            
            <p id="BuSto_39.16">
               	vailakṣyeṇekṣaṇīyāḥ kṣaṇamasamatamaḥkṣepadakṣāḥ kṣapāṇā <br />nāthenākṣuṇṇapakṣakṣatinijavipadā niṣkalaṅkākṣayā ye /<br />
               	akṣīṇārātipakṣakṣapaṇapaṭujagadrakṣaṇākṣuṇṇadīkṣā-<br />rakṣā rakṣantu lokeśvaracaraṇanakhāste 'kṣaṇakṣepato vaḥ //
                <span class="ref">BuSto_39.16</span></p>
            
            
            <p id="BuSto_39.17">
               	satsaṃpatsādhanasya pravarakamalabhṛtpādadurgāśrayasya <br />trailokyaśrījigīṣornakharucinivahasyātulo 'bhyuccayo vaḥ /<br />
               	mitreṇāptodayena sphuṭamanuvalatālambhitātyantavṛddheḥ <br />pāyāt sāpāyasarvavyasanaripumahāyānasaṃsiddhihetuḥ //
                <span class="ref">BuSto_39.17</span></p>
            
            
            <p id="BuSto_39.18">
               	avrīḍaścūḍayā 'sau vahati paśupatiḥ kāmamardhendubhūṣāṃ <br />śaureḥ śobhābhilāṣaḥ kathamapi kṛtinaḥ kaustubhenāstameti /<br />
               	dṛṣṭe 'smin so 'pi mogho maghavamaṇimahāmaulirityāptacittair <br />yatkāntyācinti lokaiścaraṇanakhagaṇaḥ padmapāṇeḥ sa jīyāt //
                <span class="ref">BuSto_39.18</span></p>
            
            
            <p id="BuSto_39.19">
               	ārāduccairudañcatkṛtavitatiradhastārako nārakāṇām / <br />udyannīhārarociḥ śucirarivadanaśyāmatāpātahetuḥ /<br />
               	durvijñeyānubhāvo nikhilajagadatispaṣṭadṛṣṭiprakāśaḥ <br />pādāmbhojāvalambī nakhakiraṇacayaḥ pātu vo buddhamauleḥ //
                <span class="ref">BuSto_39.19</span></p>
            
            
            <p id="BuSto_39.20">
               	dṛṣṭo hṛṣṭāmareśārcanacaturavadhūmuktakarpūrapāṃśu-<br />prodbhāso bhaktibhārapravaṇaharajaṭābhūtivibhrāntabhūmiḥ /<br />
               	pūjāvikṣiptalakṣmīkarakamalagalatkeśarāgrāṇureṇu-<br />cchāyaḥ pāyādapāyānnakhakaravisaraḥ padmahastāṅghrijo vaḥ //
                <span class="ref">BuSto_39.20</span></p>
            
            
            <p id="BuSto_39.21">
               	merau niṣpītapītadyutiramarakarisphārasindūradhūlī-<br />śoṇaśrīśāntaśūro haritaharihayāhīnahārityahārī /<br />
               	mīlannīlāvabhāso nakharucivisaraḥ padmabhṛtpādapadmād <br />udyaddugdhābdhivṛddhitrasadamaravadhūvīkṣito rakṣatād vaḥ //
                <span class="ref">BuSto_39.21</span></p>
            
            
            <p id="BuSto_39.22">
               	śobhā saṃbhāvyate 'smin himakaradhavalairnāmaraiścāmarairvā <br />bhaktyārambheṇa rambhe parikirasi mudhā kiṃ nu karpūradhūlīḥ /<br />
               	kiṃ te puṣpaiḥ prakīrṇaiḥ śaciśucibhiriti svāminā svarbhuvāṃ vaḥ <br />pūjāyāmabjapāṇernakharucinivahaḥ pādajo varṇito 'vyāt //
                <span class="ref">BuSto_39.22</span></p>
            
            
            <p id="BuSto_39.23">
               	kailāsodbhāsivindhye kavalitabalijitkāyakālimni kālī-<br />līlālāvaṇyalepe vihataharitimaśvetapūṣāśvaraśmau /<br />
               	lokeśāṅghrernakhānāmurukaranikare kiṃ mayetīva śīrṇaṃ <br />śītāṃśoḥ pātu pūjācaturasurajanākīrṇakuṇḍacchalād vaḥ //
                <span class="ref">BuSto_39.23</span></p>
            
            
            <p id="BuSto_39.24">
               	pādāḥ pādodbhavānāmativitatibhṛtāṃ buddhamaulernakhānā <br />pāre saṃsārayādaḥpatigamanamahāsetubandhāyamānāḥ /<br />
               	udyaddurvāraduḥkhānalaśamanamahāpuṇyasaṃbhāravāri-<br />svacchandācchacchaṭābhā jhaṭiti vighaṭanaṃ kurvatāṃ vo bhavasya //
                <span class="ref">BuSto_39.24</span></p>
            
            
            <p id="BuSto_39.25">
               	kālīkāntendukānteḥ paribhavavidhṛtirbhūrikailāsabhūbhṛd-<br />bhāsāṃ hāsāvagītirhatirapi himavadgauratāgauravasya /<br />
               	kṣīrākūpārapūraplutirapi kakubhāṃ nākanāgīyadanta-<br />cchedacchāyākṣatirvo nakharucivitatiḥ pātu lokeśvarāṅghryoḥ //
                <span class="ref">BuSto_39.25</span></p>
            
            
            <p id="BuSto_39.26">
               	yatpūjāpārijāte valitamalikulaṃ mīlati śrīsaroje <br />sevāsaktaḥ svayaṃbhūrmukulitanalinād duḥsthito yatra tasthau /<br />
               	yenāśyāmā dinaśrīḥ śamitasuravadhūklāntidoṣā niśā 'bhūt <br />pādo 'sau padmapāṇernakhavidhuvilasaccandrikaḥ pātu yuṣmān //
                <span class="ref">BuSto_39.26</span></p>
            
            
            <p id="BuSto_39.27">
               	kānto vibhrāntakāntāmarayuvatijanairarcito dṛṣṭipātaiḥ <br />śubhraṃ vibhrāṇmṛṇālīnikaramiva nakhodyotanodbhūtaśobhaḥ /<br />
               	kāmīvānalpakāmaprasaraparavaśānekacaryāpravṛttaḥ <br />pādo vaḥ padmapāṇeravatu surapurīcandanāmandacarcaḥ //
                <span class="ref">BuSto_39.27</span></p>
            
            
            <p id="BuSto_39.28">
               	ānandāmandabhārollasadamarakaraiḥ pārijāte vikīrṇe <br />kālīyaḥ kālakūṭotkaṭapaṭala iva prollasadbhṛṅgasārthe /<br />
               	śreyo vaḥ śrīrvidhattāmalamamalanakhadyotadugdhābdhimadhyād <br />udyantī padmapāṇeścaraṇasarasijasyācyutaprītihetoḥ //
                <span class="ref">BuSto_39.28</span></p>
            
            
            <p id="BuSto_39.29">
               	vāñchāvicchittikhedocchaladanalaśikhāchedakacchocchryo vaḥ <br />padmacchāyānukāracchalitamadhukarācchādanācchāditaśrīḥ /<br />
               	svacchandānacchamūrchacchucinakhakiraṇocchūnagucchairatuccho <br />deyāt pādo 'bjakānticchuritakararūco 'cchinnamicchāmakṛcchrāt //
                <span class="ref">BuSto_39.29</span></p>
            
            
            <p id="BuSto_39.30">
               	udbhūtodbhāsicakradyutiramalanakhairadvitīyoditaśrīr <br />bibhrāṇo lakṣaṇānāṃ gaṇamatulaguṇāgaṇyapuṇyopanītam /<br />
               	niḥśeṣadvīpadīpaprabhavadatimahadvaibhavo buddhamauleḥ <br />pāyāt pādo namasyadbhuvanapatiśiraścakravartī ciraṃ vaḥ //
                <span class="ref">BuSto_39.30</span></p>
            
            
            <p id="BuSto_39.31">
               	kīrṇairākāśagaṅgākanakakamalinīkuḍmalaiḥ ko guṇo 'smin <br />kiṃ gītairgītameva sphuṭasarasirūhabhrāntibhṛṅgāvalībhiḥ /<br />
               	śakyaṃ māṇikyadāmnāmiha rūciranakhe śobhituṃ netyavādīd <br />yatpūjāyāṃ sureśaḥ sa jayati caraṇo vārijavyagrapāṇeḥ //
                <span class="ref">BuSto_39.31</span></p>
            
            
            <p id="BuSto_39.32">
               	yo nāthasyaiva nāsīdapi khalu sugateḥ kāraṇaṃ janmabhājāṃ <br />yasmin padmābhilāṣī na madhupanivahaḥ pakṣapātī jano 'pi /<br />
               	yenorvī nātigurvī natimatiguruṇā lambhitāpi trilokī <br />lokaṃ pādaḥ sa pāyāt sugataśaśadharadyotavidyotamauleḥ //
                <span class="ref">BuSto_39.32</span></p>
            
            
            <p id="BuSto_39.33">
               	yo 'līnāṃ pānadānādakṛta dhṛtamudaṃ saṃhatiṃ sevakānāṃ <br />yasminnālaṃ vihīnaṃ na khalu haritatātyantaśobhopadhānam /<br />
               	deyādvo laukanāthiściramamaraśiraḥśāyireṇūtkaro 'sau <br />śreyaḥ śrīvāsabhūmirnakhakiraṇahasatkeśaraḥ pādapadmaḥ //
                <span class="ref">BuSto_39.33</span></p>
            
            
            <p id="BuSto_39.34">
               	dehadrohāvahogrāhitahativihito dehināṃ hetirīhā-<br />siddherāhūtirāho hṛtiratimahato bṛṃhatāṃhomahimnaḥ /<br />
               	kleśavyūhāhitehāhutivihitabṛhaddrohiduḥkhāgnidāha-<br />vyāpohā vāhinī stādvahuvihitahitā padmahastāṅaghribhāvaḥ //
                <span class="ref">BuSto_39.34</span></p>
            
            
            <p id="BuSto_39.35">
               	buddhālaṃkāramauleravikalakamalabhrāntibhṛdbhṛṅgamālā <br />vācālā nirvicārā racayatu caraṇotsarpiṇī saṃpadaṃ vaḥ /<br />
               	sattvatrāṇaikakāryā sthiratarasucirāvasthitisthāpanārthaṃ <br />vinyastā śṛṅkhaleva pracurakaruṇayā sthūlakālāyasasya //
                <span class="ref">BuSto_39.35</span></p>
            
            
            <p id="BuSto_39.36">
               	rājīvāntaḥpalāśāvaliruciramṛdurvajrasāro visāro <br />krudhyadvairipramuktapraharaṇanivahasyodbhavadbhaṅgabhūmiḥ /<br />
               	rakto rāgopaśānteratiśayabalavatkāraṇaṃ tāraṇāyāṃ <br />saṃsārāmbhonidhervaḥ sugataśaśibhṛto 'pāstakhedo 'stu pādaḥ //
                <span class="ref">BuSto_39.36</span></p>
            
            
            <p id="BuSto_39.37">
               	jambhārerjṛmbhitāmbhoruharuciracaye cāpalenāpyalīn <br />nālaṃ lolāpi lolā harakaravihitānandakundotkare 'pi /<br />
               	bhrājiṣṇau viṣṇukīrṇe parimalini puraḥ pārijāte 'pyajāta-<br />prītiryatrālimālā ramati jinabhṛtaḥ so 'ṅaghripadmo 'vatād vaḥ //
                <span class="ref">BuSto_39.37</span></p>
            
            
            <p id="BuSto_39.38">
               	bhūyādudbhūtabhūridyutinivahalasatkeśarodbhāsuro vo <br />raktacchāyānuviddhonmukhanakhadaśanodbhāsikāntyā karālaḥ /<br />
               	trasyaddurvṛttavairidvipataralacalallocanālokanīyo <br />lokeśasyāṅaghrisiṃhaḥ kamalabhavajaṭāraṇyaśāyī śivāya //
                <span class="ref">BuSto_39.38</span></p>
            
            
            <p id="BuSto_39.39">
               	acchīyānapyanaccho laghurapi na laghurlaṅghane diṅmukhānāṃ <br />trailokyānandano 'pi prabalaparapuravyāpisantāpahetuḥ /<br />
               	lāvaṇyālepalipto 'pyatiśayamadhuro vaidhurādherniroddhā <br />pādoddyotaḥ kriyād vo jinarūcivikasanmālikāśekharasya //
                <span class="ref">BuSto_39.39</span></p>
            
            
            <p id="BuSto_39.40">
               	rājīvai rājarājo harirapi haritairhāribhiḥ pārijātaiḥ <br />kundaiḥ sānandamindurbahuvasuvisarairvāsavo bhāsamānaiḥ /<br />
               	prītaḥ pāśī palāśairiti vibudhajanaḥ prājyapūjāviśeṣaṃ <br />yatrānuprāsakāvyāyitamatata sa vaḥ pātu pādo 'bjapāṇeḥ //
                <span class="ref">BuSto_39.40</span></p>
            
            
            <p id="BuSto_39.41">
               	bhānurbhāsāṃ vikāśe nutimakṛta nakheṣūnmukho nākanāthaḥ <br />śarvaḥ śākhāgraparvaṇyavicalanayano 'pyantakaḥ prāntakāntau /<br />
               	yasyāsāmānyaśobhāviṣayamatiśayaṃ draṣṭumāsīdanīśo <br />niḥśeṣaṃ divyalokaḥ sa jayati caraṇo buddhabimbāṅkamauleḥ //
                <span class="ref">BuSto_39.41</span></p>
            
            
            <p id="BuSto_39.42">
               	samyaksaṃbuddhabhānusphuṭavikaṭajaṭāpuñjakuñjorumūrteḥ <br />saṃsārāmbhodhimajjadgurutarajanatāmedinīstambhanasya /<br />
               	bhūyād bhadrāya pādaḥ kamaladharagireḥ sevitaḥ siddhasārthaiḥ <br />paryantodvāntakāntisravadaruṇamahādhātumannirjharo vaḥ //
                <span class="ref">BuSto_39.42</span></p>
            
            
            <p id="BuSto_39.43">
               	saṃsārādhvaprabandhaśramasakalajagatklāntisaṃśāntihetu-<br />cchāyasyecchāphalasya sphuṭanakhakusumodbhāsiśākhābhṛto vaḥ /<br />
               	lokeśāṅaghridrumasya praṇatasurajanairmaulimālālavāle <br />mūle saṃpādito 'vyānmaṇikalaśabhṛtaḥ svacchadhāmāmbusekaḥ //
                <span class="ref">BuSto_39.43</span></p>
            
            
            <p id="BuSto_39.44">
               	saṃmūlakleśajālaprabalaripubalonmūlanasthūlalābhā-<br />llabdhollāso vilāsī balavijayilasanmaulilīlālayo vaḥ /<br />
               	pāda pāyādatulyāmalakamalabhṛto 'līkaphullābjalobha-<br />vyālolānalpalāpollasadalipaṭalālluptasaṃgītilolaḥ //
                <span class="ref">BuSto_39.44</span></p>
            
            
            <p id="BuSto_39.45">
               	trailokyaiśvaryalakṣmīcapalakarivadhūsaṃyamālānadaṇḍaḥ <br />kaṣṭakleśāhidaṣṭaskhaladakhilajagatpālane dakṣatarkṣaḥ /<br />
               	durvārāntaḥpraveśākṛśanarakapure dvāragāḍhārgalo vo <br />bhūtyai lokeśapādo bhavajaladhisamullaṅghanaikaplavo 'stu //
                <span class="ref">BuSto_39.45</span></p>
            
            
            <p id="BuSto_39.46">
               	iti pādukādeśanā vṛtto nṛttaprakāraḥ sapadi vighaṭitā vādyavidyānavadyā <br />no gītaṃ nāvagītaṃ kṛtarasaracanairnaiva bhāvairabhāvi /<br />
               	ityantaḥ smeraśākre sadasi na śakitā yatra pūjāpsarobhiḥ <br />kartuṃ bhāvāturābhiḥ sa jayati janitātṛptirūpaḥ sarojī //
                <span class="ref">BuSto_39.46</span></p>
            
            
            <p id="BuSto_39.47">
               	uddāmasthāmavāmakramaviṣamamilanmāramānapramāthī <br />madhyādunmāthimohodgamamamitamahomaulirāyāmabhīmam /<br />
               	śrīmanniḥsīmabhūmāsamamahimamahākāmadhāmātibhūmau <br />sattvapremaprakāmaprathitamṛdumanā nirvirāmāśrayo vaḥ //
                <span class="ref">BuSto_39.47</span></p>
            
            
            <p id="BuSto_39.48">
               	sāraprākāraghorāvaraṇanivaraṇo bandhanakrūradūra-<br />sphārāvārātiraudre narakanagarikākāradhāriṇyarīṇām /<br />
               	kārāgārodare yaḥ smaraṇaśaraṇatāṃ kāraṇākātarāṇāṃ <br />yātaḥ satkārakārī gurutarakaruṇaḥ pātu lokeśvaro vaḥ //
                <span class="ref">BuSto_39.48</span></p>
            
            
            <p id="BuSto_39.49">
               	kalpāntollāsihelācaladanilacalollolakallolamālā-<br />vācāle nakrajālākulakalilajale vāridhāvullalantaḥ /<br />
               	ālambe yasya nīlotpalavimalamahākuṭṭimālīnalīlām <br />ālīyante ladhīyaḥ sa jagati kamalī pālanāyāla mastu //
                <span class="ref">BuSto_39.49</span></p>
            
            
            <p id="BuSto_39.50">
               	dhūmaughobandhabandhīkṛtavidhuravidhubradhnanirbandhadhāmā <br />nīrodhodbhedabādhābudhavibudhavadhūdhīratoddhāradhuryaḥ /<br />
               	yannāmādhītidhārādharavidhṛtikṛtāmeti dhūmadhvajo 'pi <br />pradhvaṃsaṃ sādhu dheyānniravadhi sa vidhiṃ buddhadhāro dhṛtervaḥ //
                <span class="ref">BuSto_39.50</span></p>
            
            
            <p id="BuSto_39.51">
               	krodhādutkṣiptakālāyudhakaranikaraḥ krūrasūtkārakārī <br />dānaklidyatkapolākulamadhupakulākāṇḍakālorukāyaḥ /<br />
               	krānto yannāmakaṣṭāṅkuśahatikṛpaṇaḥ kātareṇa karīndro <br />lokeśaḥ sa prakāmopakaraṇakaruṇaḥ kāmakṛtyaṃ kriyād vaḥ //
                <span class="ref">BuSto_39.51</span></p>
            
            
            <p id="BuSto_39.52">
               	sūtkāriśvāsapoṣākṛśaviṣavamathuploṣiroṣāśrayāśā <br />daṃśāśādarśitāsyā bhṛśatataśiraso nāśane dandaśūkāḥ /<br />
               	yannāmāśīviṣeśadviṣi viśati viṣāṃ dhīṣu naśyantyanīśā <br />lokeśaḥ so 'stu viśvaśrayadativiṣamakleśarāśeḥ śamāya //
                <span class="ref">BuSto_39.52</span></p>
            
            
            <p id="BuSto_39.53">
               	gandhodgārorugarvagrahaṇagajagaṇagrāsagītogravegaḥ <br />sāvegodagragāmī galagahanaguhāgāḍhagambhīragarjaḥ /<br />
               	yogairyugyopayogānagami mṛgapatiryadgaṇodgītiyogād <br />duryogaṃ vaḥ sa yogī sthagayatu sugatāsaṅgituṅgottamāṅgaḥ //
                <span class="ref">BuSto_39.53</span></p>
            
            
            <p id="BuSto_39.54">
               	bhūyo 'pāyānumeyaḥ kṣatadayahṛdayo bhīvidhāyī vihāya <br />stheyān śailopameyaḥ śrayadaligavayacchāyakāyo nikāyaḥ /<br />
               	sadyogopāyamāyāmaya iva vilayaṃ yātavān yātavīryo <br />yatpādadhyāyineyaḥ sa sugatanilayo jāyatāṃ vo jayāya //
                <span class="ref">BuSto_39.54</span></p>
            
            
            <p id="BuSto_39.55">
               	saṃtrāsāvāsabhūmiṃ kalivisarasaradyādasaṃ bhāsvarāsi-<br />prāsaprollāsibhaṅgaṃ prasṛtasitalasatketusatphenahāsyām /<br />
               	yatsevāsādhunāvā dviṣadasamasamitsārasenāsravantīṃ <br />sotsāhāḥ saṃcarante sukhamasukhamasau saṃhriyād vaḥ sarojī //
                <span class="ref">BuSto_39.55</span></p>
            
            
            <p id="BuSto_39.56">
               	bhūbhṛtsaṃbhārabhedaprabhukaravibhavo bhūribhūbhogabhīmaṃ <br />bibhrāṇaścitrabhānuṃ bhavadatibharabhīsaṃbhramodbhrāntibhūtaḥ /<br />
               	dambholirbhītibhājāmabhavadabhipatannāśunābhāvabhūmir <br />bhakteryasya prabhāvāt sa bhavatu bhavabhidvo bhṛtāmbhojaśobhī //
                <span class="ref">BuSto_39.56</span></p>
            
            
            <p id="BuSto_39.57">
               	ābādhādhūtadhairyaścyutividhisavidho durvidhakrodhavedh <br />bādhāduḥsādharodhoddhurabahuvividhavyādhisaṃbādhadehaḥ /<br />
               	yasya dhyānāvadhānādadhikadhṛtisudhādhānasaṃdhāritāsu-<br />rdhīmānnādhervidheyo dhiyamavatu sa vo bodhaye buddhamūrdhā //
                <span class="ref">BuSto_39.57</span></p>
            
            
            <p id="BuSto_39.58">
               	ārādāhūtiyātṛkṣitipatiratulārātiśātipratāpa-<br />prodgītirdaṇḍanītiprathitapitṛpatikhyātijiddaṇḍanītiḥ /<br />
               	yatpādādhītiśakteḥ kupitamatiratiprītimāyāti bhūter <br />vyāghātodbhūtiheturjinavṛṣavasatiḥ saṃhriyād vaḥ sa bhītim //
                <span class="ref">BuSto_39.58</span></p>
            
            
            <p id="BuSto_39.59">
               	brahmā jihmāyito 'bhūdagururapi guruḥ khaṇḍitākhaṇḍaloktir <br />viṣṇustūṣṇīmadhṛṣṭo vacanaviracane vītagarvo 'pi śarvaḥ /<br />
               	tuṣṭāstuṣṭūṣavo 'pi sphuṭamiti vibudhā no budhā yadguṇoktau <br />sa śrīmānabjapāṇirjayati jinamanogocarāntarguṇaughaḥ //
                <span class="ref">BuSto_39.59</span></p>
            
            
            <p id="BuSto_39.60">
               	dhātrā citraṃ caritraṃ suraripuripuṇā satrinetreṇa netr <br />gotrāmitreṇa gotraṃ gatirapi guruṇā rātripeṇāpi gātram /<br />
               	maitraṃ mitreṇa putrīyitasakalajagatprema putreṇa cātre-<br />ryatredaṃ stotrapātraṃ stutamavatu sa vo 'mātrasatto 'bjapāṇiḥ //
                <span class="ref">BuSto_39.60</span></p>
            
            
            <p id="BuSto_39.61">
               	yasmin brahmā bahutvaṃ bahubahumatavānānanānāṃ nijānā <br />skando 'pyānandagarbhaṃ nutiṣu natikṛtau nāganātho 'pi mūrdhnaḥ /<br />
               	śakraḥ ślāghyāmanaiṣīnnayanadaśaśatāṃ yaṃ vilokya trilokī-<br />lokeśo nirvirāmānatinayanaratistotrapātraṃ sa pāyāt //
                <span class="ref">BuSto_39.61</span></p>
            
            
            <p id="BuSto_39.62">
               	khedī khe dīptaraśmiḥ kila viphalamasāvadhvanīnodhvanīno <br />lokālokārthamāste nanu kamalabhṛto dīptatāpaḥ pratāpaḥ /<br />
               	dhīrairdhīrairakāri stutiriti vihitollāsabhāsāṃ sabhāsāṃ <br />yasyāryasyāstu tasmājjagati kṛtaripukṣiprasādaḥ prasādaḥ //
                <span class="ref">BuSto_39.62</span></p>
            
            
            <p id="BuSto_39.63">
               	nyastā yasminnamasye natirapi nitarāmunnatiḥ puṇyadhāmnāṃ <br />niḥsāmānyaikamānye 'pacitirupacitirbhūyasī bhaktibhājām /<br />
               	dhyānasthānasya yasya smṛtirapi sahasā vismṛtirbhūtabhīteḥ <br />so 'nantācintyaloke vihitahitapatho lokanātho 'vatādvaḥ //
                <span class="ref">BuSto_39.63</span></p>
            
            
            <p id="BuSto_39.64">
               	dambho dambholiraindraḥ kvacidakṛta surārātiśāto 'tiśāt <br />hārī hārīraṇāsau balavati viphalābhīṣu rājīṣu rājī /<br />
               	cakre cakreṇa nārthaṃ haririti janatā nūnamāheti heti-<br />vyāsavyāsaktimuktān jayati ripujanollāsarojī sarojī //
                <span class="ref">BuSto_39.64</span></p>
            
            
            <p id="BuSto_39.65">
               	lokātotaṃ dadhānaḥ sukhamapi jagatāṃ tīvraduḥkhena duḥkhī <br />nityaṃ nityānurakto 'pyaśaraṇakṛpaṇaprāṇabhṛdyogayuktaḥ /<br />
               	trailokyasyaikanātho 'pyasamarucijanārādhanābandhuro yaḥ <br />so 'vyāt saṃbuddhamaulirvihitavisadṛśācintyacaryaściraṃ vaḥ //
                <span class="ref">BuSto_39.65</span></p>
            
            
            <p id="BuSto_39.66">
               	nirvicchedatrilokīnihitanirupamasnehayogānuyogā <br />nirvāṇo na prakampyo balavadalaghubhistīrthikonmattavātaiḥ /<br />
               	jīyāllokeśadīpaḥ sa bhuvanabhavanodbhūtamohāndhakāra-<br />dhvaṃso 'vidhvaṃsadhāmā parahitakaraṇodyogasaṃvṛttavarttiḥ //
                <span class="ref">BuSto_39.66</span></p>
            
            
            <p id="BuSto_39.67">
               	kvāsau sarvatra maitrī kva viṣamabahalakleśavidveṣidāhaḥ <br />kva prauḍhā muktiśaktiḥ kva ca dṛḍhakaruṇāpāśaniṣpandabandhaḥ /<br />
               	kvopekṣāpakṣapātaḥ kvaparahitakṛtivyagratā tadvicitraṃ <br />citraṃ rājīvapāṇeścaritamatijagajjāyatāṃ jyotijidvaḥ //
                <span class="ref">BuSto_39.67</span></p>
            
            
            <p id="BuSto_39.68">
               	sarvāgraḥ sarvarūpaprathanapṛthunayaḥ sarvadā sarvanāthaḥ <br />sarveṣāṃ sarvathā yo vinayavidhimahāsarvagurvarthasiddhyai /<br />
               	sarvaiḥ sātotagarvairgurumahimaguṇaiḥ kharvayan sarvagarvān <br />sarvaḥ sarvaprado vaḥ saphalayatu rūcīḥ sarvavinmaulirurvīḥ //
                <span class="ref">BuSto_39.68</span></p>
            
            
            <p id="BuSto_39.69">
               	īśaḥ svāmī prajānāṃ patiramaragururlokapālo mahendro <br />bhāsvān dattāridaṇḍaḥ parajayabalijid vittado jaitrapāśaḥ /<br />
               	ityantarhāsagarbhaṃ bhaṇati parijane 'nvarthanāmnāṃ nijānāṃ <br />pātre yatrānulajjairnatamamaragaṇairabjapāṇiḥ sa jīyāt //
                <span class="ref">BuSto_39.69</span></p>
            
            
            <p id="BuSto_39.70">
               	varyāryāṇāṃ vareṇyo varaparavidhurotsāraṇā saṃvaro v <br />durvāraiḥ sāramārairamitakaradharo durdharo vairivīraiḥ /<br />
               	vīro vīrārivārī pracurataravarodārasaṃbhāravāri-<br />sphārāsārorudhārāvisaravitaraṇādhīradhārādharaḥ syāt //
                <span class="ref">BuSto_39.70</span></p>
            
            
            <p id="BuSto_39.71">
               	nityodyukte 'tiśakte prabhavati nalinodbhāsi haste samasto <br />nāthī saṃsārayādaḥpatipathapathako loka ityākalayya /<br />
               	yasmin vinyasya bhāraṃ laghuralaghukṛpo viśvadīpaṃ prapede <br />buddho 'vandhyapratijñākṛtadhṛtividhṛtirnirvṛtiṃ so 'vatādvaḥ //
                <span class="ref">BuSto_39.71</span></p>
            
            
            <p id="BuSto_39.72">
               	uccairūḍho garīyān sugata iva jagatkāryasaṃbhārabhāro <br />nyastā haste praśastā nija iva kamalālaṃkṛtirbhaktibhājām /<br />
               	nirvāṇaṃ nārakāgnernicaya iva ciraṃ prāpitaḥ sattvasārthaḥ <br />tīvrakleśaprabandho jana iva śamito yena pāyāt sa yuṣmān //
                <span class="ref">BuSto_39.72</span></p>
            
            
            <p id="BuSto_39.73">
               	yo nānānantarūpaprakaṭanapaṭimakhyātamāyo 'pyamāyaḥ <br />saṃśāntāśeṣabhīrapyatikaruṇatayā kātarācārakārī /<br />
               	vītakrodho 'pi duṣṭāśayadamanabudhakrodhanityānubandhaḥ <br />saṃbuddhodbhāsimauliḥ sa jayati mahatāṃ cintanīyo 'pyacintyaḥ //
                <span class="ref">BuSto_39.73</span></p>
            
            
            <p id="BuSto_39.74">
               	dhatte naivottamāṅgaṃ paramapitu vapuryo 'mitābhābhirāmaṃ <br />sannālaṃ nāravindaṃ gurubhayavidhurā vairisenāpi yasya /<br />
               	yenābaddhā jaṭā no jagadahitahativyāpṛtenāpi kakṣā <br />dakṣo 'sau rakṣatādvaḥ kupitayamamukhālokanāllokanāthaḥ //
                <span class="ref">BuSto_39.74</span></p>
            
            
            <p id="BuSto_39.75">
               	śeṣāśaṅkī cakampe bhavasalilanidhiḥ kleśasārthaiḥ pralīna <br />viśrāntaṃ bodhisattvairmunirapi śuśubhe ślāghyanirvāṇalīlaḥ /<br />
               	yasminnābaddhakakṣe prasarati parito 'śeṣasattvārthakārya-<br />vyāyāme sa prakāmaṃ śamayatu sugatāvāsamaulirmalaṃ vaḥ //
                <span class="ref">BuSto_39.75</span></p>
            
            
            <p>iti bhagavadvarṇanā /</p>
            
            
            <p id="BuSto_39.76">
               	pratyūhavyūhabādhāvighaṭanaviṣame mānasasyāpyabhūmau <br />karmaṇyekāntaśarmacchidi jagadahitocchittaye padmapāṇiḥ /<br />
               	nighnaḥ krīto 'tha bhīto balavadiva yayā nirvikāro niyuktaḥ <br />sā nāthasyātigurvī prabhuravatu kṛpā niṣkṛpādantakādvaḥ //
                <span class="ref">BuSto_39.76</span></p>
            
            
            <p id="BuSto_39.77">
               	bhūmirnaivābhibhūtermṛdutaramapi yallokadhātūnanantān <br />atyantāvīryavīryaṃ yugapadapi bhṛśaṃ bhāsayaṃstrāsaśāntyai /<br />
               	khadyotodyotaleśānukṛtivilisitāśeṣatejasvitejas <br />tejo lokeśvaraṃ vo haratu hṛdi bhavadbhūrimohāndhakāram //
                <span class="ref">BuSto_39.77</span></p>
            
            
            <p id="BuSto_39.78">
               	niḥśeṣākāśadhāturjana iva janitāpūritāśaḥ samantāt <br />prārabdhaḥ sarvabhāsāmiva niratiśayāpāyarāśervilopaḥ /<br />
               	sārdhaṃ sāndrāndhakāraiḥ śamamagami mahānṛddhimānmānimāro <br />yenodbhāsaḥ sa bhūyāt sarasirūhabhṛto bhūtaye jāyatāṃ vaḥ //
                <span class="ref">BuSto_39.78</span></p>
            
            
            <p id="BuSto_39.79">
               	īśo 'nyadyotanāśo balabhiditarabhāduḥśamadhvāntarāśeḥ <br />sattvadrohāśayānāmanupamatapano yo 'cyutaścitrabhānuḥ /<br />
               	nānānantācalādivyavahitaviṣayodbhāsane śaktidhārī <br />lokeśodbhāsa ekopyamaragaṇanibho bhībhide vaḥ sa bhūyāt //
                <span class="ref">BuSto_39.79</span></p>
            
            
            <p id="BuSto_39.80">
               	saṃpannāśeṣasattvapracurajalacarecchāsukhaṃ yatra dūraṃ <br />durlaṅghaye yāntyadhastād giraya iva janānarthadustīrthyasārthāḥ /<br />
               	durvāro 'sau samantāt pṛthubhavabhuvanābhāvasaṃrambhajṛmbhī <br />bhīdāvāgnipraśāntyai karakamalavibhāmbhonidhirjṛmbhatādvaḥ //
                <span class="ref">BuSto_39.80</span></p>
            
            
            <p id="BuSto_39.81">
               	nirvāṇo nārakāgniḥ kimiti yadi vineyeṣu dharmāmṛtaugho-<br />rāśirbaddho jaṭānāṃ yadi gatirahitaḥ kiṃ samaho ripūṇām /<br />
               	mardhāgāre garīyān yadi vasati jino bandhurā kiṃ trilokī <br />nāthasyetthaṃ vicitrā vyavahṛtirahitaṃ hantu vo lokabandhoḥ //
                <span class="ref">BuSto_39.81</span></p>
            
            
            <p id="BuSto_39.82">
               	mūrcchatyekāpi sattvāśayavaśavihitākārabhedābhirām <br />durbhedābhūtakalpā caladacalamahārambhadambholikoṭiḥ /<br />
               	laukeśī sanmanīṣākumudaśaśirucistīrthikānarthakoṭi-<br />dhvāntāntardhānabhānurbhavatu bhavabhide deśanā śāsanī vaḥ //
                <span class="ref">BuSto_39.82</span></p>
            
            
            <p id="BuSto_39.83">
               	durvādonmādanādipracuramadakaṇādākṣapādādivādi-<br />prodyannānāvivādāspadamadasadasāṃ sāpavādo vivādaḥ /<br />
               	utsādaḥ sapramādonmadajanavipadāṃ kovidānāṃ prasādo <br />bhāvānutpādavādo jayati jinavapuḥ pādasaṃpādamauleḥ //
                <span class="ref">BuSto_39.83</span></p>
            
            
            <p id="BuSto_39.84">
               	trastavyastāriśastraṃ trayi jagati cakāsti stuto yadgabhasti-<br />stomo vistīrṇatoyaṃ marunilayasadāṃ vistaradhvastatāpaḥ /<br />
               	sa stādastāhitāstro balivalikuliśaḥ padmahastasya hasto-<br />'nāpāstyaiḥ vaṃ samastatribhuvanavikasatsādhvasāpāstiśastaḥ //
                <span class="ref">BuSto_39.84</span></p>
            
            
            <p id="BuSto_39.85">
               	saṃvartodvṛttavātavyatikaraviṣayottuṅgaśailadrumālī-<br />nirmūlonmūlanāya prabhurarikariṇāṃ śātitānalpadarpaḥ /<br />
               	bhadro lokeśvarasya praṇayimadhukarākarṣadānaughavarṣī <br />hastastamberamo vo bhavaripunagarībhañjanāyālamastu //
                <span class="ref">BuSto_39.85</span></p>
            
            
            <p id="BuSto_39.86">
               	satkoṣaṃ sannidhānaṃ ghanarucijinatāvāñchitācchedasiddhau <br />yadyātaṃ śātakoṭimanukṛtimahitatrāsisatpatrakoṭi /<br />
               	samyaksaṃbodhilakṣmīkṛtavasatiguṇaślāghayaivāvimuktaṃ <br />muktestatkāraṇaṃ vaḥ karakamalamalaṃ lokanāthasya bhūyāt //
                <span class="ref">BuSto_39.86</span></p>
            
            
            <p id="BuSto_39.87">
               	śaśvadvardhiṣṇutṛṣṇāvikalagaladarīvihvalapretarāśer <br />āhlādotpādi satyaṃ kamalamadhivasadbodhilakṣmīkamabjam /<br />
               	satpadmaṃ bhūtivāñcchāvinihitamanasāṃ sādhusevāpadaṃ yat <br />tallokeśasya yuṣmān paṭurucipaṭalīrājirājīvamavyāt //
                <span class="ref">BuSto_39.87</span></p>
            
            
            <p id="BuSto_39.88">
               	nānāduḥkhapratānāṃ tanukiraṇaghanottāpanakleśabhānu-<br />mlānaṃ dīnānanaṃ yajjanamanujanayatyātapatropamānam /<br />
               	glāniṃ mā gādahīnaṃ tadakhilabhuvanānyūnabhānūdvitānaṃ <br />līnaṃ lokeśapāṇau nalinamamalinaṃ mlānimeno nayedvaḥ //
                <span class="ref">BuSto_39.88</span></p>
            
            
            <p id="BuSto_39.89">
               	sthāmnaḥ sthānaṃ mahimno mahadudayapadaṃ dhāmadhāmnāṃ prathimnas <br />trāsāvāso ripūṇāṃ durabhibhavabhavādbhībhidodbhūtibhūmiḥ /<br />
               	kāntaṃ śobhāniśāntaṃ vasatiratijagadvīryavistārirāśer <br />lokeśasyāstu bāhurbahujagadahitocchedanācaṇḍadaṇḍaḥ //
                <span class="ref">BuSto_39.89</span></p>
            
            
            <p id="BuSto_39.90">
               	yallāvaṇyāmṛtaughaṃ kṣaradapi janitātaṅkamevāhitānāṃ <br />tṛptiṃ naiva prayacchatyatha punaratanuprīṇanaṃ locanānām /<br />
               	śobhāgāraṃ viśobhīkṛtasakalajagadbhūṣaṇaṃ bhūṣaṇānāṃ <br />tadbhuyādekacīraṃ sukhamasukhanude bhāsvadambhojino vaḥ //
                <span class="ref">BuSto_39.90</span></p>
            
            
            <p id="BuSto_39.91">
               	mlānaṃ rūpābhimānairjagati saphalatāṃ locanaiḥ puṇyabhājāṃ <br />yātaṃ ghātaṃ tu tṛṣṇātatitaralatarairyatra lāvaṇyasindhau /<br />
               	manye 'saṃkhyaiḥ śaśāṅkaprabhṛtibhiratulaṃ kāntimadbhiḥ kṛtaṃ syād <br />ekaṃ yadyāsyamasyāpyatijayi jayatāṃ tanmukhaṃ padmapāṇeḥ //
                <span class="ref">BuSto_39.91</span></p>
            
            
            <p id="BuSto_39.92">
               	yasmin vidveṣabhājāmaviratavilasatkāntitoyaughameghaiḥ <br />saṃvṛttaṃ dāhadāyi sphuṭataramasakṛddurdinaṃ dehināṃ tu /<br />
               	dhautā dhvastānubandhā bahulamalamaṣīpaṅkalepaprabandhāḥ <br />tadbuddhāgāramūrddhāmukhamatisukhadaṃ stādvicitrakriyaṃ vaṃ //
                <span class="ref">BuSto_39.92</span></p>
            
            
            <p id="BuSto_39.93">
               	iṣṭābjākliṣṭapāṇeḥ sphuṭavikaṭakuṭīkuṭṭimāntopaviṣṭa-<br />spaṣṭaśliṣṭāmitābhadyutipaṭupaṭalāpāṭalābhāpaṭimnaḥ /<br />
               	śobhāviṣṭairadṛṣṭoparighanaghaṭanasyotkaṭāṭopabandhaḥ <br />kūṭasyāvyājjaṭānāṃ kaṭurakaṭasuhṛtsaṃkaṭātkaṅkaṭo vaḥ //
                <span class="ref">BuSto_39.93</span></p>
            
            
            <p id="BuSto_39.94">
               	atyantāhlādahetoraviratavistṛtasyāmitābhaprabhāmbha <br />saṃbhārasyaiva sekān niratiśayamṛjāsundaro labdhavṛddhiḥ /<br />
               	uddāmāmodidivyādbhutakusumacayairarcitaścintitārtha-<br />prāpteḥ saṃpattaye stānnalinadharajaṭākalpavallīcayo vaḥ //
                <span class="ref">BuSto_39.94</span></p>
            
            
            <p id="BuSto_39.95">
               	yāsāṃ baddho vimuktiṃ gamayati niyatāmujjhitānyādhivāso <br />niḥsāmānyāṃ vibhūṣāṃ janayati vapuṣā yāsu nātho 'mitābhaḥ /<br />
               	sarvāmodacchido yā nirupamavahalāmodaliptākhilāśā <br />laukeśyo 'vaśyalabhyāṃ mṛtimativikaṭāstā jaṭā vo harantu //
                <span class="ref">BuSto_39.95</span></p>
            
            
            <p id="BuSto_39.96">
               	saṃghāto no jaṭānāmakhilajanamanobandhane pāśarāśir <br />lāvaṇyaṃ nāpi duḥkhānalavikalajagajjīvanīyo 'mṛtaughaḥ /<br />
               	nāmbhojaṃ duṣṭadamyāntakaturagakaśākleśadoṣātimoṣaḥ <br />pratyāśā poṣasiddhiṃ diśatu jinaśaśiśleṣikeśaḥ śriyo vaḥ //
                <span class="ref">BuSto_39.96</span></p>
            
            
            <p id="BuSto_39.97">
               	uddāmāpiṅgatejaḥprasaraviracitāśeṣadigdāhamoha-<br />trastātrāṇātrilokīkavalanarabhasollāsikālāgnikalpam /<br />
               	daṣṭauṣṭhaṃ duṣṭadṛṣṭijvalitamanuhayagrīvamābaddhalakṣmyā <br />jātā lokeśvarī vaḥ kṣaṇamatulakṛpākātarā dṛṣṭiravyāt //
                <span class="ref">BuSto_39.97</span></p>
            
            
            <p id="BuSto_39.98">
               	lopaṃ lokaḥ prayāti sphuṭamakhilamahābhūbhṛtāmadya tūrṇa <br />cūrṇībhāvo dharāṇāmapi jalanidhayaḥ śoṣamāyāntyanantāḥ /<br />
               	itthaṃ yasyāntakopabhrukuṭibharabhavadbhaṅgabhīmāllalāṭā-<br />nniryāntīṃ vīkṣya devīmatulabhujabalaistrastamabjī sa jīyāt //
                <span class="ref">BuSto_39.98</span></p>
            
            
            <p id="BuSto_39.99">
               	stutyaiḥ stutyā gurūṇāmapi jagati gururvanditā vandanīyair <br />mūrtevānalpakalpārjitasakalajagattrāṇanirvyājaśaktiḥ /<br />
               	lokasyārticchidā yaiḥ svayamatulakṛpaivābjino nirgatā stāt <br />tārā saṃsārakārodaraguruvilasatkāraṇāhāriṇī vaḥ //
                <span class="ref">BuSto_39.99</span></p>
            
            
            <p id="BuSto_39.100">
               	gīrvāṇagrāmagīto gurugaṇanaguṇo gīṣpateragragābhir <br />grāhyonudgāḍhavargasphuṭagatigahano haṃsagāmyugragābhiḥ /<br />
               	gambhīrodgāriṇībhirnigaditagarimāgeyapūgālpabhāgaḥ <br />samyaggamyaḥ samagro 'vatu sugatagirāmabjino vo guṇaughaḥ //
                <span class="ref">BuSto_39.100</span></p>
            
            
            <p id="BuSto_39.101">
               	kavirapi janmani janmani bhaktaścaraṇe 'valokiteśvarasya /<br />
               	prakṛtiśaraṇagottaradhīḥ parahitagurukāryakāryaḥ syām //
                <span class="ref">BuSto_39.101</span></p>
            
            
            <p>mahākṣapaṭalikaśrīvajradattakaviviracitaṃ śrīlokeśvaraśatakaṃ samāptam //</p>
            
            </div>
         
         <div id="d1e11594">
            
            <h3>Digital Sanskrit Buddhist Canon, Stotra section, text no. 40: Lokeśvarastotram</h3>
            
            
            <p id="BuSto_40.1">
               	nānākṛtiṃ sukṛtinaṃ jagataḥ śaraṇyaṃ lokeśakeśavaharātmadharairavaśyam /<br />
               	saṃsārasāgarataraṃ kamalāyatākṣaṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.1</span></p>
            
            
            <p id="BuSto_40.2">
               	rakṣākaraṃ sakalabhītivatāṃ janānāṃ vāmānanaṃ kanakakuṇḍalacārukarṇam /<br />
               	graiveyakādimaṇikābharaṇena śobhaṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.2</span></p>
            
            
            <p id="BuSto_40.3">
               	bhaktyā natasya manujasya vipadvirāmaṃ svargāpavargaphaladaṃ varadaṃ dayālum /<br />
               	devādhidevamamaraṃ jinasaṃghavantaṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.3</span></p>
            
            
            <p id="BuSto_40.4">
               	santaptarūpatilakaṃ tilakaṃ surāṇāṃ ratnākaraṃ kanakakuntakaśobhahastam /<br />
               	bhrājiṣṇumābharaṇadhāraṇadikpradaṃ taṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.4</span></p>
            
            
            <p id="BuSto_40.5">
               	durgandhadurgatiharaṃ duritāpahāraṃ durbhikṣanāśakaraṇaṃ karuṇākaraṃ tam /<br />
               	vidyāpradaṃ guṇanidhiṃ śubhaśuddhadehaṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.5</span></p>
            
            
            <p id="BuSto_40.6">
               	itthaṃ varaṃ sakalabhūtagaṇādhināthaṃ trailokyanāthamamarairapi vandyamānam /<br />
               	evaṃ kvacid rathavare sukhasaṃpraviṣṭaṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.6</span></p>
            
            
            <p id="BuSto_40.7">
               	yakṣādikinnaranarairmunibhiśca nāgairvidyādharaiḥ suragaṇairdanujaiḥ piśācaiḥ /<br />
               	sarvopakāranamitaṃ puṭitā grahastaiḥ śrīlokanāthavibudhaṃ śubhadaṃ bhajāmi //
                <span class="ref">BuSto_40.7</span></p>
            
            
            <p id="BuSto_40.8">
               	gandhādicandanayutaṃ mṛganābhibhiśca karpūrakuṅkumavarairharicandanaiśca /<br />
               	tasyānulepanakṛtena suśobhitāṅgaṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.8</span></p>
            
            
            <p id="BuSto_40.9">
               	rogādināśanakaraṃ bhajatāṃ sunāma śokādiduḥkhaharaṇaṃ sukhacintanīyam /<br />
               	pīyūṣatulyavacanaṃ mṛdujātagātraṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.9</span></p>
            
            
            <p id="BuSto_40.10">
               	ājānulambitakaraṃ gajarājamadhyaṃ saundaryakuṇḍaśikharaṃ sphaṭikābhadantam /<br />
               	atyantasundaratanuṃ śubhalakṣaṇāṅgaṃ śrīlokanāthavibudhaṃ śubhadaṃ bhajāmi //
                <span class="ref">BuSto_40.10</span></p>
            
            
            <p id="BuSto_40.11">
               	ye lokanāthasya sadā surabhyaṃ stotraṃ paṭhiṣyanti janā sabhāvāḥ /<br />
               	śrīlokanātho 'pi tadīpsitārthaṃ svahastagrastastvaritaṃ dadāti //
                <span class="ref">BuSto_40.11</span></p>
            
            
            <p>śrīlokeśvarastotraṃ samāptam //</p>
            
            </div>
         
         <div id="d1e11680">
            
            <h3>Digital Sanskrit Buddhist Canon, Stotra section, text no. 41: Madhyamakaśāstrastutiḥ
               ācārya-candrakīrtikṛtā</h3>
            
            
            <p id="BuSto_41.1">
               	yadbuddhairiha śāsanaṃ navavidhaṃ sūtrādi saṃkīrtitaṃ <br />lokānāṃ caritānurodhanipuṇaṃ satyadvayāpāśrayam /<br />
               	tasmin rāganirākṛtau nahi kathā dveṣakṣaye jāyate <br />dveṣasyāpi nirākṛtau nahi kathā rāgakṣaye jāyate //
                <span class="ref">BuSto_41.1</span></p>
            
            
            <p id="BuSto_41.2">
               	mānāderapi yat kṣayāya vacanaṃ nānyaṃ malaṃ hanti tat <br />tasmādvayāpitaraṃ na tatra ca punastāstā mahārthāḥ kathāḥ /<br />
               	mā mohasya parikṣayāya tu kathā kleśānaśeṣānasau <br />hanyānmohasamāśritā hi sakalāḥ kleśā jinairbhāṣitāḥ //
                <span class="ref">BuSto_41.2</span></p>
            
            
            <p id="BuSto_41.3">
               	mohasyāsya parikṣayāya ca yato dṛṣṭāḥ pratītyādaya-<br />stattvaṃ tat pratipacca saiva sugataiḥ saṃkīrtitā madhyamā /<br />
               	kāyo dharmamayo muneḥ sa ca yataḥ sā śūnyatetyucyate <br />buddhānāṃ hṛdayaṃ sa cāpi mahatī vidyeti saṃkīrtyate //
                <span class="ref">BuSto_41.3</span></p>
            
            
            <p id="BuSto_41.4">
               	yasmātsarvaguṇākaro 'yamudito buddhairatastatkathā <br />śāstre madhyamake 'tha vistaratarā mukhyātmanā varṇitā /<br />
               	kāruṇyadrutacetasā pravacanaṃ buddhvā yathāvasthitaṃ <br />buddhānāṃ tanayena tena sudhiyā nāgārjunenādarāt //
                <span class="ref">BuSto_41.4</span></p>
            
            
            <p id="BuSto_41.5">
               	gambhīraṃ jinaśāsanaṃ na hi jano yo vetti tatsaṃvide <br />maunīndrād vacasaḥ pṛthaṅnigadituṃ vāñchanti tattvaṃ ca ye /<br />
               	anye ye 'pi kubuddhayaḥ pravacanaṃ vyācakṣate cānyathā <br />teṣāṃ cāpi nirākṛtau kṛtamidaṃ śāstraṃ hatāntardvayam //
                <span class="ref">BuSto_41.5</span></p>
            
            
            <p id="BuSto_41.6">
               	spaṣṭaṃ rāhulabhadrapādasahito nāgārjuno tanmata <br />devenāpyanugamyamānavacanaḥ kālaṃ ciraṃ diṣṭavān /<br />
               	tacchāstrapravivekaniścitadhiyastīrthyān vijityākhilāṃ-<br />stacchiṣyā api śāsanaṃ munivarasyādiṣṭavantaściram //
                <span class="ref">BuSto_41.6</span></p>
            
            
            <p id="BuSto_41.7">
               	āyātāya śiro 'rthiṃne karuṇayā protkṛtya dattvā śiraḥ <br />saṃyāte tu sukhāvatīṃ jinasute nāgārjune tatkṛtāḥ /<br />
               	granthāḥ śiṣyagaṇāśca te 'pi bahunā kālena nāśaṃ gatāḥ <br />tattvārke 'stamite 'dhunā na hi mataṃ spaṣṭaṃ tadasti kvacit //
                <span class="ref">BuSto_41.7</span></p>
            
            
            <p id="BuSto_41.8">
               	utprekṣā racitārthamātranipuṇe duraṃgate satpathād <br />unmatte 'tha nipīya tarkamadirāṃ loke 'dhunā bhūyasā /<br />
               	sarvajñoditatattvabodharahite bauddhe mate vyākule <br />dhanyo 'sau kṣaṇamapyapāsya vimatiṃ yaḥ śūnyatāṃ gāhate //
                <span class="ref">BuSto_41.8</span></p>
            
            
            <p id="BuSto_41.9">
               	bhītyā vastunibandhanoparacitairyaḥ śāstrapāśairvṛta-<br />ścittvotplutya ca yāti vastuparikhāṃ caiko mṛgo 'sau mahān /<br />
               	taṃ pratyadya na cintayā mama guṇaścaikastu yo nādhunā <br />taṃ pratyeva tadanyaśāstramathanī vṛttiḥ kṛteyaṃ mayā //
                <span class="ref">BuSto_41.9</span></p>
            
            
            <p id="BuSto_41.10">
               	dṛṣṭvā sūtrasamuccayaṃ parikathāṃ ratnāvalīṃ saṃstutī-<br />rabhyasyāticiraṃ ca śāstragaditāstāḥ kārikā yatnataḥ /<br />
               	yuktyākhyāmatha ṣaṣṭikāṃ saviḍalāṃ tāṃ śūnyatāsaptatiṃ <br />yā cāsāvatha vigrahasya racitā vyāvartinī tāmapi //
                <span class="ref">BuSto_41.10</span></p>
            
            
            <p id="BuSto_41.11">
               	dṛṣṭvā tacchatakādikaṃ bahuvidhaṃ sūtraṃ gabhīraṃ tathā <br />vṛttiṃ cāpyatha buddhapālitakṛtāṃ sūkṣmāṃ ca yadbhāvinā /<br />
               	pāramparyasamāgataṃ pravicayāccāsāditaṃ yanmayā <br />piṇḍīkṛtya tadetadunnatadhiyāṃ tuṣṭau samāveditam //
                <span class="ref">BuSto_41.11</span></p>
            
            
            <p id="BuSto_41.12">
               	cintāmaṇḍala eṣa tarkamathanaḥ sākṣādihāvasthitān <br />arthān samyaganākulān paṭudhiyāṃ vāgāṃśubhirbhāsayan /<br />
               	vṛttiṃ spaṣṭatarāmimāṃ ca vidadhaccandro 'dhunā kīrtimān <br />lokānāmudito nihanti vimatīḥ sāndrāndhakāraiḥ saha //
                <span class="ref">BuSto_41.12</span></p>
            
            
            <p id="BuSto_41.13">
               	kṛtvā vṛttimimāmanākulapadāṃ satprakriyāmādarā <br />śrāddhānāṃ sudhiyāṃ na niścayavidhau yuktyāgamāpāśrayām /<br />
               	yatpuṇyaṃ mama śūnyateva vipulaṃ tenaiva loko 'khila-<br />styaktvā dṛṣṭigaṇaṃ prayātu padavīṃ sarvaprapañcacchidām //
                <span class="ref">BuSto_41.13</span></p>
            
            
            <p id="BuSto_41.14">
               	śāstāraṃ praṇipatya gautamamahaṃ taddharmatāvasthitān <br />sambuddhān sakalaṃ jinātmajagaṇaṃ dharmaṃ ca tairbhāṣitam /<br />
               	cakṣurbhūtamanantabuddhavacanasyālocane dehinām <br />yo 'muṃ madhyamakaṃ cakāra kṛpayā nāgārjunastaṃ name //
                <span class="ref">BuSto_41.14</span></p>
            
            
            <p>śrī candrakīrtikṛtā madhyamakaśāstrastutiḥ samāptā //</p>
            
            </div>
         
         <div id="d1e11877">
            
            <h3>Digital Sanskrit Buddhist Canon, Stotra section, text no. 42: Mahābodhibhaṭṭārakastotram</h3>
            
            
            <p>om namaḥ śākyasiṃhāya</p>
            
            
            <p id="BuSto_42.1">
               	siddhaṃ prasiddhaṃ vijitāmaraṃ ca śāntaṃ virāgaṃ suviśuddhaśīlam /<br />
               	viśveśvaraṃ sarvaguṇākaraṃ vai śrīśākyasiṃhaṃ praṇamāmi nityam //
                <span class="ref">BuSto_42.1</span></p>
            
            
            <p id="BuSto_42.2">
               	chatrābhaśīrṣaṃ varanīlakeśaṃ corṇāsuśobhaṃ hi mahālalāṭam /<br />
               	nīlotpalābhaṃ nayanaṃ viśālaṃ śrīśākyasiṃhaṃ praṇamāmi nityam //
                <span class="ref">BuSto_42.2</span></p>
            
            
            <p id="BuSto_42.3">
               	uttuṅganāsaṃ bharapīnagaṇḍaṃ bimbauṣṭhakalpaṃ mṛgarājavakṣasam /<br />
               	uttaptahemābhasuvarṇavarṇaṃ śrīśākyasiṃhaṃ praṇamāmi nityam //
                <span class="ref">BuSto_42.3</span></p>
            
            
            <p id="BuSto_42.4">
               	pāyodhakoṣaṃ śubhakarṇaśobhaṃ gaṇḍastrirekhāvaracailabhūṣam /<br />
               	prājānubāhuṃ dvipanāsakalpaṃ śrīśākyasiṃhaṃ praṇamāmi nityam //
                <span class="ref">BuSto_42.4</span></p>
            
            
            <p id="BuSto_42.5">
               	vicitrapuṣpairnarayākṣamānaṃ śrīvatsabhadradvigaṇopayuktam /<br />
               	aśītisuvyañjanagātraśobhaṃ śrīśākyasiṃhaṃ praṇamāmi nityam //
                <span class="ref">BuSto_42.5</span></p>
            
            
            <p id="BuSto_42.6">
               	śāstāramagryaṃ naravīravīraṃ māyāsutaṃ kāruṇikaṃ jinendram /<br />
               	śauddhodaniṃ lokavidaṃ munīndraṃ śrīśākyasiṃhaṃ praṇamāmi nityam //
                <span class="ref">BuSto_42.6</span></p>
            
            
            <p id="BuSto_42.7">
               	cakrāṅkapāṇiṃ navapallavābhaṃ mattebhalīlāgamanaṃ virājam /<br />
               	devāsurairvanditapādayugmaṃ śrīśākyasiṃhaṃ praṇamāmi nityam //
                <span class="ref">BuSto_42.7</span></p>
            
            
            <p id="BuSto_42.8">
               	traiduḥkhaduḥkhād bhayavedilokān trāṇaṃ ca nītuṃ varabodhimātraiḥ /<br />
               	jihvā ca mattehi sucakṣu sarvaṃ śrīśākyasiṃhaṃ praṇamāmi nityam //
                <span class="ref">BuSto_42.8</span></p>
            
            
            <p>mahābodhibhaṭṭārakastotraṃ samāptam //</p>
            
            </div>
         
         <div id="d1e11943">
            
            <h3>Digital Sanskrit Buddhist Canon, Stotra section, text no. 43: Mahābodhivandanāṣṭakam</h3>
            
            
            <p>om namo buddhāya</p>
            
            <p id="BuSto_43.1">
               	sauvarṇavarṇaṃ kalaviṅkaghoṣaṃ brahmasvaraṃ kāruṇikaṃ susevyam /<br />
               	narottamaṃ śīlaviśuddhadehaṃ śrīmanmahābodhimahaṃ namāmi //
                <span class="ref">BuSto_43.1</span></p>
            
            
            <p id="BuSto_43.2">
               	śākyendravaṃśodbhavadivyadehaṃ tṛṣṇācchidaṃ mārabhidaṃ jineśam /<br />
               	jñānāspadaṃ kleśabhidaṃ dineśaṃ śrīmanmahābodhimahaṃ namāmi //
                <span class="ref">BuSto_43.2</span></p>
            
            
            <p id="BuSto_43.3">
               	samantabhadraṃ varalakṣaṇāṅgaṃ sattvārthasiddhiṃ sukṛtaiḥ praṇamyam /<br />
               	śreyaskaraṃ sattvahitaikacittaṃ śrīmanmahābodhimahaṃ namāmi //
                <span class="ref">BuSto_43.3</span></p>
            
            
            <p id="BuSto_43.4">
               	dharmodakaṃ yaḥ kṛpayotsasarja rāgāgnisandīpitapudgalānām /<br />
               	sukhāya saṃbodhipayomucaṃ taṃ śrīmanmahābodhimahaṃ namāmi //
                <span class="ref">BuSto_43.4</span></p>
            
            
            <p id="BuSto_43.5">
               	bhavābdhinistāraṇasetubhūtaṃ tathāgataṃ tattvavidaṃ nṛsiṃham /<br />
               	trailokyanāthaṃ varabodhiratnaṃ śrīmanmahābodhimahaṃ namāmi //
                <span class="ref">BuSto_43.5</span></p>
            
            
            <p id="BuSto_43.6">
               	padārthasampādanasuvratasthaṃ māyāsutaṃ mārabhidaṃ jitārim /<br />
               	śāstāramagryaṃ varabodhisattvaṃ śrīmanmahābodhimahaṃ namāmi //
                <span class="ref">BuSto_43.6</span></p>
            
            
            <p id="BuSto_43.7">
               	lokeśanāthaṃ harināthanāthaṃ bhūteśanāthaṃ suranāthanātham /<br />
               	kṛtāntanāthaṃ naranāthanāthaṃ śrīmanmahābodhimahaṃ namāmi //
                <span class="ref">BuSto_43.7</span></p>
            
            
            <p id="BuSto_43.8">
               	sa buddharūpaḥ sa hi dharmarūpaḥ sa eva saṃgho 'pi vineyakānām /<br />
               	abhūccharaṇyaḥ śaraṇāgatānāṃ śrīmanmahābodhimahaṃ namāmi //
                <span class="ref">BuSto_43.8</span></p>
            
            
            <p>śrīmanmahābodhivandanāṣṭakaṃ samāptam //</p>
            
            </div>
         
         <div id="d1e12009">
            
            <h3>Digital Sanskrit Buddhist Canon, Stotra section, text no. 44: Mahācakravartināmāṣṭottaraśatastotram</h3>
            
            
            <p id="BuSto_44.1">
               	vajrasattva mahāvajra vajranātha susādhaka /<br />
               	vajrābhiṣeka vajrābha vajraketu(to) namo 'stu te //
                <span class="ref">BuSto_44.1</span></p>
            
            
            <p id="BuSto_44.2">
               	hāsavajra mahādharma vajrakośa mahāvara /<br />
               	sarvamaṇḍalarājāgrya niṣprapañca namo 'stu te //
                <span class="ref">BuSto_44.2</span></p>
            
            
            <p id="BuSto_44.3">
               	vajrakarma mahārakṣa caṇḍayakṣa mahāgraha /<br />
               	vajramuṣṭi mahāmudra sarvamudra namo 'stu te //
                <span class="ref">BuSto_44.3</span></p>
            
            
            <p id="BuSto_44.4">
               	bodhicitta mahābodhe buddha sarvatathāgata /<br />
               	vajrayāna mahājñāna mahāyāna namo 'stu te //
                <span class="ref">BuSto_44.4</span></p>
            
            
            <p id="BuSto_44.5">
               	sarvārtha sarvatattvārtha mahāsattvārtha sarvavit /<br />
               	sarvajña sarvakṛt sarva sarvadarśi namo 'stu te //
                <span class="ref">BuSto_44.5</span></p>
            
            
            <p id="BuSto_44.6">
               	vajrātmaka suvajrāgrya vajravīrya suvajradhṛk /<br />
               	mahāsamaya tattvārtha mahāsatya namo 'stu te //
                <span class="ref">BuSto_44.6</span></p>
            
            
            <p id="BuSto_44.7">
               	vajrāṅkuśa mahākāma surate sumahāprabha /<br />
               	vajraprabha prabhodyota buddhaprabha namo 'stu te //
                <span class="ref">BuSto_44.7</span></p>
            
            
            <p id="BuSto_44.8">
               	vajrarājāgrya vajrāgrya vidyāgryāgrya narottama /<br />
               	vajrottama mahāgryāgrya vidyottama namo 'stu te //
                <span class="ref">BuSto_44.8</span></p>
            
            
            <p id="BuSto_44.9">
               	vajradhāto mahāguhya vajraguhya suguhyadhṛk /<br />
               	vajrasūkṣma mahādhyāna vajrakārya namo 'stu te //
                <span class="ref">BuSto_44.9</span></p>
            
            
            <p id="BuSto_44.10">
               	buddhāgrya buddhavajrāgrya buddhabodhe mahābudha /<br />
               	buddhajñāna mahābuddha buddhabuddha namo 'stu te //
                <span class="ref">BuSto_44.10</span></p>
            
            
            <p id="BuSto_44.11">
               	buddhapūjā-mahāpūjā-sattvapūjāsupūjaka /<br />
               	mahopāya mahāsiddhe vajrasiddhi namo 'stu te //
                <span class="ref">BuSto_44.11</span></p>
            
            
            <p id="BuSto_44.12">
               	tathāgata mahākāya tathāgatasarasvate /<br />
               	tathāgatamahācitta vajracitta namo 'stu te //
                <span class="ref">BuSto_44.12</span></p>
            
            
            <p id="BuSto_44.13">
               	buddhādhipa jinājñākṛd buddhamitra jināgraja /<br />
               	mahāvairocana vibho śāntaraudra namo 'stu te //
                <span class="ref">BuSto_44.13</span></p>
            
            
            <p id="BuSto_44.14">
               	tathāgatamahātattva bhūtakoṭe mahānaya /<br />
               	sarvapāramitājñāna paramārtha namo 'stu te //
                <span class="ref">BuSto_44.14</span></p>
            
            
            <p id="BuSto_44.15">
               	samantabhadra caryāgrya māra mārapramadarka /<br />
               	sarvāgrya samatājñāna sarvatraga namo 'stu te //
                <span class="ref">BuSto_44.15</span></p>
            
            
            <p id="BuSto_44.16">
               	buddhahuṃkara huṃkāra vajrahuṃkara dāmaka /<br />
               	viśvavajrāḍga vajrogra vajrapāṇe namo 'stu te //
                <span class="ref">BuSto_44.16</span></p>
            
            
            <p id="BuSto_44.17">
               	vandayaḥ pūjyaśca mānyaśca satkartavyastathāgataiḥ /<br />
               	yasmād vajradṛḍhaṃ cittaṃ vajrasattvastvamucyase //
                <span class="ref">BuSto_44.17</span></p>
            
            
            <p id="BuSto_44.18">
               	tvadadhīnā hi saṃbodhiḥ pitā tvaṃ sarvadarśinām /<br />
               	saṃbhūtāḥ saṃbhaviṣyanti tvāmāsādya tathāgatāḥ //
                <span class="ref">BuSto_44.18</span></p>
            
            
            <p id="BuSto_44.19">
               	anena stotrarājena yaḥ stuyādbai subhaktitaḥ /<br />
               	yo gāyaṃstu stuyāt so 'pi bhavedvajradharopamaḥ //
                <span class="ref">BuSto_44.19</span></p>
            
            
            <p id="BuSto_44.20">
               	adhyeṣayāmastvāṃ nātha sarvabuddhavaśaṃkaram /<br />
               	sarvasattvārthakāryārthamutpādaya svakaṃ kulam //
                <span class="ref">BuSto_44.20</span></p>
            
            
            <p>mahācakravartināmāṣṭottaraśatādhyeṣaṇāstotraṃ sampūrṇam //</p>
            
            </div>
         
         <div id="d1e12159">
            
            <h3>Digital Sanskrit Buddhist Canon, Stotra section, text no. 45: Mahākālastotram</h3>
            
            
            <p id="BuSto_45.1">
               	namasyāmi mahākālaṃ sarvasampattidāyakam /<br />
               	kharvaṃ lambodaraṃ nīlamaṣṭanāgavibhūṣitam //
                <span class="ref">BuSto_45.1</span></p>
            
            
            <p id="BuSto_45.2">
               	dvibhujaikamukhaṃ vīraṃ kapālakṛtaśekharam /<br />
               	vyāghracarmakaṭīveṣṭaṃ śatārdhamuṇḍamālinam //
                <span class="ref">BuSto_45.2</span></p>
            
            
            <p id="BuSto_45.3">
               	bhāvābhāvaparicchinnaṃ jagatsaṃbodhakārakam /<br />
               	sarvabhāvātmakaṃ nāthaṃ jagannātha namo 'stu te //
                <span class="ref">BuSto_45.3</span></p>
            
            
            <p id="BuSto_45.4">
               	kṛṣṇavarṇaṃ mahātejaṃ siddhasādhakarakṣakam /<br />
               	kartikapālinaṃ nāthaṃ mahākāla namo 'stu te //
                <span class="ref">BuSto_45.4</span></p>
            
            
            <p id="BuSto_45.5">
               	vyāghracarmāmbaradharaṃ mahākrodhasvarūpiṇam /<br />
               	dvādaśādityasaṃkāśaṃ mahākāla namo 'stu te //
                <span class="ref">BuSto_45.5</span></p>
            
            
            <p id="BuSto_45.6">
               	mahādaṃṣṭrākarālāsyaṃ lalajjihvaṃ sabhairavam /<br />
               	mahāraktābhanayanaṃ mahākāla namo 'stu te //
                <span class="ref">BuSto_45.6</span></p>
            
            
            <p id="BuSto_45.7">
               	vibhrannaraśiromālāṃ nāgarājavibhūṣitam /<br />
               	śmaśrutundilakaṃ vandyaṃ mahākāla namo 'stu te //
                <span class="ref">BuSto_45.7</span></p>
            
            
            <p id="BuSto_45.8">
               	sabhrūbhaṅgaṃ trinetraṃ caivordhvapiṅgordhvakesaram /<br />
               	yugāntānalapuñjābhaṃ mahākāla namo 'stu te //
                <span class="ref">BuSto_45.8</span></p>
            
            
            <p id="BuSto_45.9">
               	trāsakaṃ sarvadaityānā(masthya)sṛṅmāṃsabhakṣakam /<br />
               	rakṣitāraṃ bhaktimatāṃ mahākāla namo 'stu te //
                <span class="ref">BuSto_45.9</span></p>
            
            
            <p id="BuSto_45.10">
               	siddhisādhanamantrasya viheṭhījyanarāśanam /<br />
               	yugmasyāśvāsadātāraṃ mahākāla namo 'stu te //
                <span class="ref">BuSto_45.10</span></p>
            
            
            <p id="BuSto_45.11">
               	saṃsārajaladheḥ pāraṃ naukā yānaikagāminī /<br />
               	naukāyāne svatejāstvaṃ mahākāla namo 'stu te //
                <span class="ref">BuSto_45.11</span></p>
            
            
            <p id="BuSto_45.12">
               	mahākālastavaṃ caitad yaḥ paṭhed bhaktimān naraḥ /<br />
               	bhayārto mucyate bhīteraricintā nivartate //
                <span class="ref">BuSto_45.12</span></p>
            
            
            <p id="BuSto_45.13">
               	mahākālaṃ namaskṛtya yathoktakulajanmataḥ /<br />
               	tena sujanmā bhavati sarvasiddhiparāyaṇaḥ //
                <span class="ref">BuSto_45.13</span></p>
            
            
            <p>śrīmahākālastotraṃ sampūrṇam //</p>
            
            </div>
         
         <div id="d1e12259">
            
            <h3>Digital Sanskrit Buddhist Canon, Stotra section, text no. 46: Mahāpratisarāstotram</h3>
            
            <p>om namaḥ śrīmahāpratisarāyai</p>
            
            
            <p id="BuSto_46.1">
               	yasyāḥ smaraṇamātreṇa sarve pāpāḥ kṣayaṃ gatāḥ /<br />
               	yayā yukto vajrakāyo namastasyai namo namaḥ //
                <span class="ref">BuSto_46.1</span></p>
            
            
            <p id="BuSto_46.2">
               	yāṃ smaran rākṣasaḥ krūro māṭharaṃ kukṣisaṃsthitam /<br />
               	prākṣipad goviṣaṃ nadyāṃ namastasyai namo namaḥ //
                <span class="ref">BuSto_46.2</span></p>
            
            
            <p id="BuSto_46.3">
               	yā 'rakṣat vaṇijaḥ putraṃ krūrasarpād vadhodyatāt /<br />
               	viṣadāhamumūrṣuṃ ca namastasyai namo namaḥ //
                <span class="ref">BuSto_46.3</span></p>
            
            
            <p id="BuSto_46.4">
               	brahmadatto mahārājo yayā rakṣitamastakaḥ /<br />
               	ripuṃ jitvā virājo 'bhūnnamastasyai namo namaḥ //
                <span class="ref">BuSto_46.4</span></p>
            
            
            <p id="BuSto_46.5">
               	bhikṣurduḥśīlako rogī yayā kaṇṭhe prabandhitaḥ /<br />
               	prāṇānmuktvā yayau svargaṃ namastasyai namo namaḥ //
                <span class="ref">BuSto_46.5</span></p>
            
            
            <p id="BuSto_46.6">
               	samudre potasaṃkṣubdhe vaṇijāṃ prāṇarakṣakaḥ /<br />
               	yāṃ smaran sārthavāho 'bhūnnamastasyai namo namaḥ //
                <span class="ref">BuSto_46.6</span></p>
            
            
            <p id="BuSto_46.7">
               	yasyāṃ ca pratibaddhāyāṃ bhāryāyāṃ sutamāptavān /<br />
               	prasāritabhujo rājā namastasyai namo namaḥ //
                <span class="ref">BuSto_46.7</span></p>
            
            
            <p id="BuSto_46.8">
               	daridro yāṃ prati smṛtvā dīnārān pradadau jine /<br />
               	rājā 'bhīṣṭapradātā 'bhūnnamastasyai namo namaḥ //
                <span class="ref">BuSto_46.8</span></p>
            
            
            <p id="BuSto_46.9">
               	yāṃ prabaddhvā 'surairyuddhaṃ śakraścūḍāmaṇau prabhuḥ /<br />
               	labdhavān vijayaṃ vajrī namastasyai namo namaḥ //
                <span class="ref">BuSto_46.9</span></p>
            
            
            <p id="BuSto_46.10">
               	yasyā mantrabalenaiva pūrya pāramitāśca ṣaṭ /<br />
               	mārā jitā jinairbuddhairnamastasyai namo namaḥ //
                <span class="ref">BuSto_46.10</span></p>
            
            
            <p id="BuSto_46.11">
               	apadhīro vadhārho 'pi prakṣiptaḥ sarvasaṅkaṭe /<br />
               	yāṃ smṛtvā parimukto 'bhūnnamastasyai namo namaḥ //
                <span class="ref">BuSto_46.11</span></p>
            
            
            <p id="BuSto_46.12">
               	yayā bandhitakaṇṭhaśca mukto 'bhūt pāpasaṅkaṭāt /<br />
               	nagare nāyako 'bhūcca namastasyai namo namaḥ //
                <span class="ref">BuSto_46.12</span></p>
            
            
            <p id="BuSto_46.13">
               	yā cā 'parājitā vidyā sarvabuddhaiśca dhāritā /<br />
               	mudritā bhāṣitā nityaṃ paṭhitā parideśitā //
                <span class="ref">BuSto_46.13</span></p>
            
            
            <p id="BuSto_46.14">
               	likhitā moditā sattvahitāya pūjitā sadā /<br />
               	smṛtā kāyagatā kṛtvā namastasyai namo namaḥ //
                <span class="ref">BuSto_46.14</span></p>
            
            
            <p id="BuSto_46.15">
               	yasyāḥ smaraṇamātrānna durlabhaṃ bhuvanatraye /<br />
               	pāṭhasvādhyāyanādvāpi namastasyai namo namaḥ //
                <span class="ref">BuSto_46.15</span></p>
            
            
            <p id="BuSto_46.16">
               	yā vidyā durlabhā buddhairvyākṛtā suptaśaṃsitā /<br />
               	mahatī dhāraṇī khyātā sarvapāpakṣayaṅkarī //
                <span class="ref">BuSto_46.16</span></p>
            
            
            <p id="BuSto_46.17">
               	mahābalā mahāvīryā mahātejā mahatprabhā /<br />
               	mahāguṇavatī vidyā sarvabhāravidāraṇī //
                <span class="ref">BuSto_46.17</span></p>
            
            
            <p id="BuSto_46.18">
               	pāpasandhisamudghātī mārabandhapramocanī /<br />
               	jananī bodhisattvānāṃ sarvaduṣṭavināśinī //
                <span class="ref">BuSto_46.18</span></p>
            
            
            <p id="BuSto_46.19">
               	rakṣaṇī poṣaṇī dhātrī paramantravighātinī /<br />
               	kārkhodaviṣayogānāṃ vidhvaṃsanakarī śivā //
                <span class="ref">BuSto_46.19</span></p>
            
            
            <p id="BuSto_46.20">
               	mahādhyānaratānāṃ ca gṛhṇatāṃ likhatāṃ sadā /<br />
               	pāṭhādhyayanakṛtāṃ nityaṃ dadhatāṃ śṛṇvatāṃ tathā //
                <span class="ref">BuSto_46.20</span></p>
            
            
            <p id="BuSto_46.21">
               	parebhyo deśitā caiva nityaṃ manasi bhāvitā /<br />
               	sā pustakagatāṃ kṛtvā pūjyamānā namaskṛtā //
                <span class="ref">BuSto_46.21</span></p>
            
            
            <p id="BuSto_46.22">
               	sarvapāpaharī bhadrā bodhisaṃbhārapūriṇī /<br />
               	namastasyai namastasyai namastasyai namo namaḥ //
                <span class="ref">BuSto_46.22</span></p>
            
            
            <p id="BuSto_46.23">
               	yasyā mantraprabhāveṇa sarvabhayānyupadravāḥ /<br />
               	duṣṭāḥ suramanuṣyāśca daityagandharvarākṣasāḥ //
                <span class="ref">BuSto_46.23</span></p>
            
            
            <p id="BuSto_46.24">
               	grahāḥ skandā apasmārāḥ piśācā yakṣakinnarāḥ /<br />
               	ḍākinyaḥ śākinīsaṃghā nāgā kārkhodavyādhayaḥ //
                <span class="ref">BuSto_46.24</span></p>
            
            
            <p id="BuSto_46.25">
               	jvarāśca vividhā rogāḥ parakarmakṛtāstathā /<br />
               	viṣāgniśastramantrāṇi vidyutaḥ kālavāyavaḥ //
                <span class="ref">BuSto_46.25</span></p>
            
            
            <p id="BuSto_46.26">
               	ativṛṣṭiranāvṛṣṭiḥ sarvaśatrubhayāni ca /<br />
               	tathānye pāpasargā vā vinaśyanti na saṃśayaḥ //
                <span class="ref">BuSto_46.26</span></p>
            
            
            <p id="BuSto_46.27">
               	sarvakāryāṇi siddhyanti namastasyai namo namaḥ /<br />
               	yaścaitāṃ dhārayedvidyāṃ kaṇṭhe bāhau ca mastake //
                <span class="ref">BuSto_46.27</span></p>
            
            
            <p id="BuSto_46.28">
               	nityaṃ rakṣanti devāstaṃ daityā nāgāśca mānuṣāḥ /<br />
               	gandharvāḥ kinnarā yakṣā bhūtapretapiśācakāḥ //
                <span class="ref">BuSto_46.28</span></p>
            
            
            <p id="BuSto_46.29">
               	ḍākinyo rākṣasā dūtyaḥ kūṣmāṇḍāḥ kaṭhapūtanāḥ /<br />
               	trisandhyaṃ yaḥ paṭhennityaṃ buddhā rakṣanti taṃ sadā //
                <span class="ref">BuSto_46.29</span></p>
            
            
            <p id="BuSto_46.30">
               	pratyekāḥ śrāvakāścaiva bodhisattvā mahardhikāḥ /<br />
               	yoginaḥ siddhamantrāśca mahāvīryā maharṣayaḥ //
                <span class="ref">BuSto_46.30</span></p>
            
            
            <p id="BuSto_46.31">
               	vajrapāṇiśca yakṣendraḥ śakraśca tridaśaiḥ saha /<br />
               	catvāraśca mahārājā brahmaviṣṇumaheśvarāḥ //
                <span class="ref">BuSto_46.31</span></p>
            
            
            <p id="BuSto_46.32">
               	nandikṛṣṇo mahākālaḥ kārtikeyo gaṇeśvaraḥ /<br />
               	bhairavā mātṛkā durgāstathā 'nye mārakāyikāḥ //
                <span class="ref">BuSto_46.32</span></p>
            
            
            <p id="BuSto_46.33">
               	vidyādevyo mahāvīryā mahābalaparākramāḥ /<br />
               	māmakī bhṛkuṭī tārā cāṅkuśī vajraśṛṅkhalā //
                <span class="ref">BuSto_46.33</span></p>
            
            
            <p id="BuSto_46.34">
               	mahāśvetā mahākālī vajradūtī supāśikā /<br />
               	vajramālā mahāvidyā suvīryā 'mṛtakuṇḍalī //
                <span class="ref">BuSto_46.34</span></p>
            
            
            <p id="BuSto_46.35">
               	vajrā 'parājitā caṇḍī kālakarṇī mahābalā /<br />
               	tathā dhanyā mahābhāgā padmakuṇḍalireva ca //
                <span class="ref">BuSto_46.35</span></p>
            
            
            <p id="BuSto_46.36">
               	maṇicūḍā puṣpadantī svarṇakeśī ca piṅgalā /<br />
               	ekajaṭā mahādevī dhanyā vidyunmālinī //
                <span class="ref">BuSto_46.36</span></p>
            
            
            <p id="BuSto_46.37">
               	kapālinī ca laṅkeśī brahmakṣitikanāyikā /<br />
               	hārītī pāñcikāścaiva śaṅkhinī kūṭadantinī //
                <span class="ref">BuSto_46.37</span></p>
            
            
            <p id="BuSto_46.38">
               	śrīḥ sarasvatī lakṣmīḥ siddheśvarī sadānugā /<br />
               	tamevā 'nye 'pi rakṣanti yasya vidyā kare sthitā //
                <span class="ref">BuSto_46.38</span></p>
            
            
            <p id="BuSto_46.39">
               	sa bhavet sarvasattvānāṃ mokṣārthaṃ ca samudyataḥ /<br />
               	namastasyai namastasyai namastasyai namo namaḥ //
                <span class="ref">BuSto_46.39</span></p>
            
            
            <p>śrīmahāpratisarāstotraṃ samāptam //</p>
            
            </div>
         
         <div id="d1e12548">
            
            <h3>Digital Sanskrit Buddhist Canon, Stotra section, text no. 47: Mahogratārāṣṭakastotram</h3>
            
            
            <p id="BuSto_47.1">
               	mātarnīlasarasvati praṇamatāṃ saubhāgyasampatprade <br />pratyālīḍhapadasthite śavahṛdi smerānanāmbhoruhe /<br />
               	phullendīvaralocanatrayayute kartīkapālotpale <br />khaḍgaṃ cādadhatī tvameva śaraṇaṃ tvāmīśvarīmāśraye //
                <span class="ref">BuSto_47.1</span></p>
            
            
            <p id="BuSto_47.2">
               	vācāmīśvari bhaktakalpalatike sarvārthasiddhīśvari <br />sadyaḥ prākṛtagadyapadyaracanāsarvārthasiddhiprade /<br />
               	nīlendīvaralocanatrayayute kāruṇyavārāṃnidhe <br />saubhāgyāmṛtavarṣaṇena kṛpayā siñca tvamasmādṛśam //
                <span class="ref">BuSto_47.2</span></p>
            
            
            <p id="BuSto_47.3">
               	kharve garvasamahapūritatano sarpādibhūṣojjval <br />vyāghratvakparivītasundarakaṭivyādhūtaghaṇṭāṅkite /<br />
               	sadyaḥkṛttagaladrajaḥparilasanmuṇḍadvayīmūrdhaja-<br />granthiśreṇinṛmuṇḍadāmalalite bhīme bhayaṃ nāśaya //
                <span class="ref">BuSto_47.3</span></p>
            
            
            <p id="BuSto_47.4">
               	māyānaṅgavikārarūpalalanābindvardhacandrātmike <br />huṃphaṭkāramayi tvameva śaraṇaṃ mantrātmike mādṛśaḥ /<br />
               	mūrtiste janani tridhāmaghaṭitā sthūlātisūkṣmā parā <br />vedanāṃ nahi gocarā kathamapi prāptāṃ nu tāmāśraye //
                <span class="ref">BuSto_47.4</span></p>
            
            
            <p id="BuSto_47.5">
               	tvatpādāmbujasevayā sukṛtino gacchanti sāyujyatāṃ <br />tasya śrīparameśvarī trinayanabrahmādisaumyātmanaḥ /<br />
               	saṃsārāmbudhimajjane paṭutanūn devendramukhyān surān <br />mātastvatpadasevane hi vimukhān ko mandadhīḥ sevate //
                <span class="ref">BuSto_47.5</span></p>
            
            
            <p id="BuSto_47.6">
               	mātastvatpadapaṅkajadvayarajomudrāṅkakoṭīriṇa-<br />ste devāsurasaṃgare vijayino niḥśaṅkamaṅke gatāḥ /<br />
               	devo 'haṃ bhuvane na me sama iti sparddhāṃ vahantaḥ pare <br />tattulyā niyataṃ tathā ciramamī nāśaṃ vrajanti svayam //
                <span class="ref">BuSto_47.6</span></p>
            
            
            <p id="BuSto_47.7">
               	tvannāmasmaraṇāt palāyanaparā draṣṭuṃ ca śaktā na te <br />bhūtapretapiśācarākṣasagaṇā yakṣāśca nāgādhipāḥ /<br />
               	daityā dānavapuṅgavāśca khacarā vyāghrādikā jantavo <br />ḍākinyaḥ kupitāntakāśca manujā mātaḥ kṣaṇaṃ bhūtale //
                <span class="ref">BuSto_47.7</span></p>
            
            
            <p id="BuSto_47.8">
               	lakṣmīḥ siddhagaṇāśca pādukamukhāḥ siddhāstathā vāriṇāṃ <br />stambhaścāpi raṇāṅgaṇe gajaghaṭāstambhastathā mohanam /<br />
               	mātastvatpadasevayā khalu nṛṇāṃ siddhyanti te te guṇāḥ <br />kāntiḥ kāntatarā bhavecca mahatī mūḍho 'pi vācaspatiḥ //
                <span class="ref">BuSto_47.8</span></p>
            
            
            <p id="BuSto_47.9">
               	tārāṣṭakamidaṃ ramyaṃ bhaktimān yaḥ paṭhennaraḥ /<br />
               	prātarmadhyāhnakāle ca sāyāhne niyataḥ śuciḥ //
                <span class="ref">BuSto_47.9</span></p>
            
            
            <p id="BuSto_47.10">
               	labhate kavitāṃ divyāṃ sarvaśāstrārthavid bhavet /<br />
               	lakṣmīmanaśvarāṃ prāpya bhuktvā bhogān yathepsitān //
                <span class="ref">BuSto_47.10</span></p>
            
            
            <p id="BuSto_47.11">
               	kīrti kāntiṃ ca nairujyaṃ sarveṣāṃ priyatāṃ vrajet /<br />
               	vikhyātiṃ caiva lokeṣu prāpyānte mokṣamāpnuyāt //
                <span class="ref">BuSto_47.11</span></p>
            
            
            <p>śrīmahogratārāṣṭakastotraṃ samāptam //</p>
            
            </div>
         
         <div id="d1e12685">
            
            <h3>Digital Sanskrit Buddhist Canon, Stotra section, text no. 48: Mahogratārāstutiḥ</h3>
            
            
            <p>om namaḥ śrī ugratārāyai</p>
            
            
            <p>
               	prakaṭavikaṭadaṃṣṭrā ghorarudrāṭṭahāsā <br />naraśirakṛtamālā meghagambhīrarāvā /<br />
               	tribhuvanajanadhātrī khaḍgavinyastahastā <br />karakaratikapālā pātu va ugratārā //
               </p>
            
            
            <p id="BuSto_48.1">
               	ghorarūpe mahārāve sarvaśatrukṣayaṅkari /<br />
               	bhaktebhyo varade devi trāhi māṃ śaraṇāgatam //
                <span class="ref">BuSto_48.1</span></p>
            
            
            <p id="BuSto_48.2">
               	surāsurārcite devi siddhagandharvasevite /<br />
               	jāḍyapāpahare devi trāhi māṃ śaraṇāgatam //
                <span class="ref">BuSto_48.2</span></p>
            
            
            <p id="BuSto_48.3">
               	sarvamaṇḍala(madhyasthe) sarvasattvahite 'naghe /<br />
               	siddhānāṃ pūjite devi trāhi māṃ śaraṇāgatam //
                <span class="ref">BuSto_48.3</span></p>
            
            
            <p id="BuSto_48.4">
               	ghorarūpasthite devi sarvaprāṇahare stute /<br />
               	ugratāre namo nityaṃ trāhi māṃ śaraṇāgatam //
                <span class="ref">BuSto_48.4</span></p>
            
            
            <p id="BuSto_48.5">
               	jaṭājūṭasamāyukte lalajjihvordhvakāriṇi /<br />
               	drutabuddhiprade devi trāhi māṃ śaraṇāgatam //
                <span class="ref">BuSto_48.5</span></p>
            
            
            <p id="BuSto_48.6">
               	somarūpe koṭṭarūpe candrarūpe namo 'stu te /<br />
               	śaktirūpe namastubhyaṃ trāhi māṃ śaraṇāgatam //
                <span class="ref">BuSto_48.6</span></p>
            
            
            <p id="BuSto_48.7">
               	jaḍo 'haṃ śaktihīno 'haṃ na tavādhigame kṣamaḥ /<br />
               	mando mandamatiścāhaṃ trāhi māṃ śaraṇāgatam //
                <span class="ref">BuSto_48.7</span></p>
            
            
            <p id="BuSto_48.8">
               	snāne dāne tathā jāpye balidāne tathā kratau /<br />
               	prasthāne ca na śakto 'haṃ trāhi māṃ śaraṇāgatam //
                <span class="ref">BuSto_48.8</span></p>
            
            
            <p id="BuSto_48.9">
               	śaktihīnamanāthaṃ ca sarvapāpasamanvitam /<br />
               	tvāṃ vinā na gatiryasya trāhi māṃ śaraṇāgatam //
                <span class="ref">BuSto_48.9</span></p>
            
            
            <p id="BuSto_48.10">
               	gaurī lakṣmīrmahāmāyā umā devī sarasvatī /<br />
               	sarvāstvameva he mātastrāhi māṃ śaraṇāgatam //
                <span class="ref">BuSto_48.10</span></p>
            
            
            <p id="BuSto_48.11">
               	gandhapuṣpādidravyaiśca vandhanādibhireva ca /<br />
               	devīṃ sampūjya yatnena labhate vāñchitaṃ phalam //
                <span class="ref">BuSto_48.11</span></p>
            
            
            <p id="BuSto_48.12">
               	aṣṭamyāṃ ca caturdaśyāṃ navamyāṃ yaḥ paṭhennaraḥ /<br />
               	paramāṃ siddhimāpnoti nātra kāryā vicāraṇā //
                <span class="ref">BuSto_48.12</span></p>
            
            
            <p id="BuSto_48.13">
               	mokṣārthī labhate mokṣaṃ dhanārthī labhate dhanam /<br />
               	vidyārthī labhate vidyāṃ tarkavyākaraṇādikām //
                <span class="ref">BuSto_48.13</span></p>
            
            
            <p id="BuSto_48.14">
               	idaṃ stotraṃ paṭhitvā tu saṃgrāme praviśennaraḥ /<br />
               	tasya śatruḥ kṣayaṃ yāti sadā prajñā prajāyate //
                <span class="ref">BuSto_48.14</span></p>
            
            
            <p id="BuSto_48.15">
               	pīḍāyāmatha saṃdhāne vipadāyāṃ tathā bhaye /<br />
               	ya idaṃ paṭhate stotraṃ śubhaṃ tasya na saṃśayaḥ //
                <span class="ref">BuSto_48.15</span></p>
            
            
            <p>śrīmahogratārāstutiḥ samāptā //</p>
            
            </div>
         
         <div id="d1e12815">
            
            <h3>Digital Sanskrit Buddhist Canon, Stotra section, text no. 49: Maṅgalaṣoḍaśastutiḥ</h3>
            
            
            <p>om namaḥ samantabhadrāya</p>
            
            <p id="BuSto_49.1">
               	yena puṇyāṭavīsthenāneke śāsanavartinaḥ /<br />
               	divodāsādayo bhūpāḥ sa no rakṣatu mārajit //
                <span class="ref">BuSto_49.1</span></p>
            
            
            <p id="BuSto_49.2">
               	lokānāṃ grahabaddhānāṃ rakṣārthaṃ puṇyakānane /<br />
               	grahānadamayad yo vai sa no rakṣatu tadbhayāt //
                <span class="ref">BuSto_49.2</span></p>
            
            
            <p id="BuSto_49.3">
               	kāśyapādyān maharṣīṃstān ānandādyāṃśca brāhmaṇān /<br />
               	prāvrājayat sumuktyarthaṃ sa no rakṣatu muktidaḥ //
                <span class="ref">BuSto_49.3</span></p>
            
            
            <p id="BuSto_49.4">
               	sauvarṇadhānyadānena dīnaṃ vipramapālayat /<br />
               	durbhikṣabhayato nityaṃ sa no rakṣatu śākyarāṭ //
                <span class="ref">BuSto_49.4</span></p>
            
            
            <p id="BuSto_49.5">
               	yo maitrakanyako bhūtvā mātṛdrohiṇamatyagāt /<br />
               	cakraṃ dūrīkṛtaṃ yena sa no rakṣatu mātṛvān //
                <span class="ref">BuSto_49.5</span></p>
            
            
            <p id="BuSto_49.6">
               	supriyo badaradvīpayātrāptamaṇivṛṣṭibhiḥ /<br />
               	kāśīyān prākarodāḍhyān sa no rakṣatu kāñcanaiḥ //
                <span class="ref">BuSto_49.6</span></p>
            
            
            <p id="BuSto_49.7">
               	bhūtvā yaḥ sudhano nāma nidhānaṃ samadarśayat /<br />
               	dāridrayaduḥkhato nityaṃ sa no rakṣatu sarvavit //
                <span class="ref">BuSto_49.7</span></p>
            
            
            <p id="BuSto_49.8">
               	kuṣṭhādirogaharaṇe rājagṛhamupāviśat /<br />
               	tattadrogabhayānnityaṃ sa no rakṣatu dharmarāṭ //
                <span class="ref">BuSto_49.8</span></p>
            
            
            <p id="BuSto_49.9">
               	yaḥ kuśo bhūpatirbhūtvā 'ṣṭamīmāhātmyamuttamam /<br />
               	prakāśayannije dehe sa no rakṣatu dharmavit //
                <span class="ref">BuSto_49.9</span></p>
            
            
            <p id="BuSto_49.10">
               	saudāsaṃ satyavacasā kāśyāmasthāpayannṛpān /<br />
               	bandhanānmocayāmāsa sa no rakṣatu sarvavit //
                <span class="ref">BuSto_49.10</span></p>
            
            
            <p id="BuSto_49.11">
               	gopān rarakṣa yo devyāḥ prabhāvaṃ saṃprakāśayan /<br />
               	vahnidāhāribhayataḥ sa no rakṣatu bhītihā //
                <span class="ref">BuSto_49.11</span></p>
            
            
            <p id="BuSto_49.12">
               	yo 'ndhībhūtāṃ mātaraṃ svāṃ cūḍāratnaṃ jale vyadhāt /<br />
               	divyanetrān janān kṛtvā sa no rakṣatu netradaḥ //
                <span class="ref">BuSto_49.12</span></p>
            
            
            <p id="BuSto_49.13">
               	virūpaṃ prākarot putraṃ chāyāsīnaṃ susundaram /<br />
               	sarvalakṣaṇasampannaṃ sa no rakṣatu sarvadaḥ //
                <span class="ref">BuSto_49.13</span></p>
            
            
            <p id="BuSto_49.14">
               	sakalānandanāmānaṃ rājye yaḥ prābhyaṣecayat /<br />
               	santatisthitikurvāṇaḥ sa no rakṣatu sthairyakṛt //
                <span class="ref">BuSto_49.14</span></p>
            
            
            <p id="BuSto_49.15">
               	viṣadaṃ bhrātaraṃ yaścākṣamad bhikṣun viṣāśinaḥ /<br />
               	rarakṣa dhāraṇīvijñaḥ sa no rakṣatu nirviṣaḥ //
                <span class="ref">BuSto_49.15</span></p>
            
            
            <p id="BuSto_49.16">
               	śrīsvayaṃbhudarśanāya naipālīyān prayāsitum /<br />
               	kapilān prasthito yo 'sau sa no rakṣatu santatam //
                <span class="ref">BuSto_49.16</span></p>
            
            
            <p>bhadrakalpāvadānoddhṛtā śākyasiṃhasya maṅgalaṣoḍaśastutiḥ samāptā //</p>
            
            </div>
         
         <div id="d1e12939">
            
            <h3>Digital Sanskrit Buddhist Canon, Stotra section, text no. 50: Maṅgalāṣṭakam</h3>
            
            
            <p id="BuSto_50.1">
               	mañjuśrīrlokanātho jinavaramakuṭo jambhalo vajrasattva <br />maitreyo vajrapāṇiḥ sukhakarakamalo rāhulo bhadrapālaḥ /<br />
               	buddho vairocanādyastribhuvananamitaḥ kṣīṇaniḥśeṣadoṣa-<br />stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.1</span></p>
            
            
            <p id="BuSto_50.2">
               	hṛṣṭo hūṃkāravajraḥ paśupatidamako vajraghaṇṭā ca hṛṣṭ <br />pīto hālāhalāsyo ripugaṇamathano ṭakkirājo mahātmā /<br />
               	akṣobhyo ratnaketuḥ pratidinamacalo gaṇḍahastiryamāri-<br />stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.2</span></p>
            
            
            <p id="BuSto_50.3">
               	saṃghastrailokyabandhurguṇagaṇanilayo bodhicittaḥ sucittaḥ <br />bodhiścānandasiddho vijitakalimalo heruko nīladaṇḍaḥ /<br />
               	buddhaḥ sāraṅgarājo vijitajinaguṇo sarvasattvānukampī <br />tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.3</span></p>
            
            
            <p id="BuSto_50.4">
               	prajñā candrāvatārā tadanujabhṛkuṭī jñānasaṃbhārabhār <br />mārīcī māramārā sakalabhayaharā pītavarṇā trivaktrā /<br />
               	māyūrī māmakī ca kṣapitaripugaṇā pāṇḍarā rocanādyā-<br />stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.4</span></p>
            
            
            <p id="BuSto_50.5">
               	gāndhārī jāṅgulī ca bhujagahṛtaphaṇā khaḍgapāśāṅkuśogrā <br />vārāhī vajrahastā asiparaśudharā dharmadhātvīśvarī ca /<br />
               	keyūrī jñānasārā dhvajanihitakarā ṣaṭkarā śābarī ca <br />tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.5</span></p>
            
            
            <p id="BuSto_50.6">
               	vaiṇyā mālyā sugītā prathitajinavare śābarī dhūpavajrā <br />vaitālī gandhavajrā prahasitavadanā svargatirāryatārā /<br />
               	lakṣmīrbuddhasya bodhiḥ sakalabhayaharā śāradā dīpavajrā <br />tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.6</span></p>
            
            
            <p id="BuSto_50.7">
               	vaiśālyāṃ dharmacakre prathitanijabale parvate gṛdhrakūṭe <br />śrāvastyāṃ lumbinīke kṣitinihitakarā koṃkaṇe bodhivṛkṣā /<br />
               	śrīvatsāśvatthapatraṃ suravaranamitaṃ śrīphalaṃ śaṅkhacakraṃ <br />tuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.7</span></p>
            
            
            <p id="BuSto_50.8">
               	chatraṃ dūrvā ca padmaṃ dhvajamapi nihitaṃ lo(ro)canā matsyakūrma <br />vārāhaḥ pūrṇakumbho munivaravacanaṃ vajraghaṇṭāninādaḥ /<br />
               	buddhānāṃ prātihāryaṃ suravaranamitaṃ hāsyalāsye vilāsā-<br />stuṣṭāḥ sarvārthasiddhiṃ dadatu samarasā maṅgalaṃ bodhisattvāḥ //
                <span class="ref">BuSto_50.8</span></p>
            
            
            <p>maṅgalāṣṭakaṃ samāptam //</p>
            
            </div>
         
         <div id="d1e13055">
            
            <h3>Digital Sanskrit Buddhist Canon, Stotra section, text no. 51: Mañjuśrīstotram</h3>
            
            
            <p id="BuSto_51.1">
               	śrīmañjunāthakamalāsanaratnamaulirvidyādhipo bhuvanamaṇḍalacakravartī /<br />
               	dhyānādhipocitavirājitasaumyarūpo vandāmahe suranarāsuravanditāryam //
                <span class="ref">BuSto_51.1</span></p>
            
            
            <p id="BuSto_51.2">
               	bālākṛtiḥ kuvalayojjvalalolahastaḥ keyūrahāramaṇikuṇḍalaghṛṣṭagaṇḍaḥ /<br />
               	khādaṃśca ṣoḍaśaradaṃ sukumārarūpaṃ vandāmahe suravarārcitamañjughoṣam //
                <span class="ref">BuSto_51.2</span></p>
            
            
            <p id="BuSto_51.3">
               	romāgrakūpavivare parivartamānaṃ viśvaprapañcakaraṇaṃ sugatātmajasya /<br />
               	traividyamantra tava nātha guṇārṇaveṇa sūkṣmāya buddhatanayāya namo 'stu tasmai //
                <span class="ref">BuSto_51.3</span></p>
            
            
            <p id="BuSto_51.4">
               	gambhīradharmanayamārgasukhapratiṣṭhaṃ jñānodadhiṃ nikhilasattvakṛtārthakāram /<br />
               	prajñānidhānaguṇasāgaramaprameyaṃ mañjuśriyaṃ jinasutaṃ satataṃ namāmi //
                <span class="ref">BuSto_51.4</span></p>
            
            
            <p id="BuSto_51.5">
               	viditasakalatattvaḥ kṣiptasantāpasattvastribhuvana upakārī sarvaduḥkhāpahārī /<br />
               	madanamathanavīraścārurūpaḥ sucīrastribhuvanajanatoṣaḥ pātu māṃ mañjughoṣaḥ //
                <span class="ref">BuSto_51.5</span></p>
            
            
            <p id="BuSto_51.6">
               	bālendurucirābhāsaṃ varābharaṇabhūṣitam /<br />
               	prajñābjāmalapatrākṣaṃ vande mañjuśriyaṃ sadā //
                <span class="ref">BuSto_51.6</span></p>
            
            
            <p id="BuSto_51.7">
               	pātraṃ vāmakare yasya bhramannañjalisaṃnibham /<br />
               	nāmnā te sarvato lakṣmīrmañjughoṣaṃ namāmyaham //
                <span class="ref">BuSto_51.7</span></p>
            
            
            <p id="BuSto_51.8">
               	khaḍgapustakahastāya candramaṇḍalavartine /<br />
               	ajñānadhvāntasūryāya mañjughoṣāya te namaḥ //
                <span class="ref">BuSto_51.8</span></p>
            
            
            <p id="BuSto_51.9">
               	jñānottaraprabhāketuṃ praṇidhānamatiṃ tathā /<br />
               	śāntendriyaṃ mañjughoṣaṃ bhaktitaḥ praṇamāmyaham //
                <span class="ref">BuSto_51.9</span></p>
            
            
            <p>śrī mañjuśrīstavastotraṃ samāptam //</p>
            
            </div>
         
         <div id="d1e13126">
            
            <h3>Digital Sanskrit Buddhist Canon, Stotra section, text no. 52: Mañjuvajrastotram</h3>
            
            
            <p>mañjugarbhakṛtam namaḥ śrīmañjuvajrāya</p>
            
            
            <p id="BuSto_52.1">
               	śaśadharamiva śubhraṃ khaḍgapustākapāṇiṃ <br />suruciramaliśāntaṃ pañcacīraṃ kumāram /<br />
               	pṛthutaravaramokṣaṃ padmapatrāyatākṣaṃ <br />kumatidahanadakṣaṃ mañjughoṣaṃ namāmi //
                <span class="ref">BuSto_52.1</span></p>
            
            
            <p id="BuSto_52.2">
               	kṛtamṛgaripuyānaṃ dattabhaktapradānaṃ <br />suradanujanṛyānaṃ bodhisattvapradhānam /<br />
               	akhilaguṇanidhānaṃ sarvavidyāvitānaṃ <br />karasarasijabāṇaṃ mañjughoṣaṃ namāmi //
                <span class="ref">BuSto_52.2</span></p>
            
            
            <p id="BuSto_52.3">
               	vibhṛtasakalakoṣaṃ kṣālitājñānadoṣaṃ <br />smaraṇabhajanatoṣaṃ dūrarāgādidoṣam /<br />
               	vihitasasurapoṣaṃ siddhidākhyānayoṣaṃ <br />kṛtajaḍapariśoṣaṃ mañjughoṣaṃ namāmi //
                <span class="ref">BuSto_52.3</span></p>
            
            
            <p id="BuSto_52.4">
               	gaṇapatiśarajanmaśrīmahākālasiṃhaiḥ <br />parivṛtamiva candrābhābhamindīvarākṣam /<br />
               	asiśarajapamālāpustakaṃ saṃvahantam <br />urasi lalitamālaṃ mañjughoṣaṃ namāmi //
                <span class="ref">BuSto_52.4</span></p>
            
            
            <p id="BuSto_52.5">
               	surapatiśamanāyāpyeṣa mitrāgnirakṣaḥ-<br />pavanapramathapālaiḥ saṃvṛtaṃ smeravaktram /<br />
               	khagapatirathagātraṃ brahmavandyaṃ ramomā-<br />vihitacaraṇabhaktaṃ mañjughoṣaṃ namāmi //
                <span class="ref">BuSto_52.5</span></p>
            
            
            <p id="BuSto_52.6">
               	yadasikaṭhinadhārācchedamārgābhivāhā(haḥ) <br />sakalasaliladhārāpātitāṅgāṅgamantraḥ /<br />
               	bahuparicayasthalyāṃ bhūminadyāpi reje <br />bahutaramahimānaṃ mañjughoṣaṃ namāmi //
                <span class="ref">BuSto_52.6</span></p>
            
            
            <p id="BuSto_52.7">
               	bhavadabhinavanutyā toṣitā guhyadevī <br />nikhilanigamasārā suprakāśā 'tireje /<br />
               	bhavajalanidhipāraṃ dānakalpadrumāgraṃ <br />galitabahumahograṃ mañjughoṣaṃ namāmi //
                <span class="ref">BuSto_52.7</span></p>
            
            
            <p id="BuSto_52.8">
               	vibhajati janaloko dharmadhātuṃ maheśaṃ <br />daśaśatadalapadme saṃsthitaṃ jyotiraiśam /<br />
               	tadapi tava praśastaṃ devamāhātmyamīśaṃ <br />vibhajati bhujageśaṃ mañjughoṣaṃ namāmi //
                <span class="ref">BuSto_52.8</span></p>
            
            
            <p id="BuSto_52.9">
               	paṭhati yadidamiṣṭaṃ mālinīpadyabandhaṃ <br />sa bhavati kavirājo vādisiṃhāsanasthaḥ /<br />
               	sakalavisabhāsu projjvaladvāksudhāraḥ <br />kalitasakalavidyo bhūṣaṇo bhavyadakṣaḥ //
                <span class="ref">BuSto_52.9</span></p>
            
            
            <p>svayambhūpurāṇoddhṛtaṃ mañjugarbhaviracittaṃ mañjuvajrastotraṃ samāptam //</p>
            
            </div>
         
         <div id="d1e13256">
            
            <h3>Digital Sanskrit Buddhist Canon, Stotra section, text no. 53: Māravijayastotram</h3>
            
            
            <p id="BuSto_53.1">
               	jitamārakaliṃ jagadekaguruṃ surayakṣamahoragadaityanatam /<br />
               	catusatyasudeśitamārgamimaṃ guṇameghamahaṃ praṇamāmi sadā //
                <span class="ref">BuSto_53.1</span></p>
            
            
            <p id="BuSto_53.2">
               	bhavabhīmamahodadhimadhyagataṃ kṛpaṇārtaravaṃ samavekṣya janam /<br />
               	parimocayituṃ ya iha praṇidhiṃ pracakāra vibhuṃ tamahaṃ praṇataḥ //
                <span class="ref">BuSto_53.2</span></p>
            
            
            <p id="BuSto_53.3">
               	girirājanibhaṃ śaradindudhiyaṃ sumukhaṃ subhujaṃ vararūpadharam /<br />
               	sugataṃ gatamapratimaṃ sugataṃ praṇato 'smi sadā jagadarthakaram //
                <span class="ref">BuSto_53.3</span></p>
            
            
            <p id="BuSto_53.4">
               	kanakaprabhayā paripītatanuṃ varadundubhitoyadavalgurutam /<br />
               	gajahaṃsavilambitadhīragataṃ śirasā 'bhinato 'smi guṇaikanidhim //
                <span class="ref">BuSto_53.4</span></p>
            
            
            <p id="BuSto_53.5">
               	taruṇārkasamairacalairnayanaiḥ sphuradugramahāśanibhīmaravaiḥ /<br />
               	namucipraharairasiśaktidharaiścalito 'si vibho na hi tvaṃ vikṛtaiḥ //
                <span class="ref">BuSto_53.5</span></p>
            
            
            <p id="BuSto_53.6">
               	lavalīphalapāṇḍurakarṇapuṭāḥ kucabhāravināmitagātralatāḥ /<br />
               	nahi tvāmaśakan khalu nāgasutāḥ śvasitaiḥ skhalitairapi kampayitum //
                <span class="ref">BuSto_53.6</span></p>
            
            
            <p id="BuSto_53.7">
               	taravaḥ kusumastabakābharaṇā bahuratnasahasracitāśca nagāḥ /<br />
               	na tathābhiratiṃ janayanti satāṃ janayanti yathā tava vīraguṇāḥ //
                <span class="ref">BuSto_53.7</span></p>
            
            
            <p id="BuSto_53.8">
               	sphuṭacitrapadaṃ bahuyuktiyutaṃ gamakaṃ vacanaṃ tava karṇasukham /<br />
               	śubhamārgaphalaṃ prasamīkṣyajanā na gṛṇanti punastvadṛte 'nyavacaḥ //
                <span class="ref">BuSto_53.8</span></p>
            
            
            <p id="BuSto_53.9">
               	iti vaḥ śaraṇaṃ samavekṣya janā na patantyapi kalpaśatairniraye /<br />
               	vinihatya ca doṣaripūn bahulān pariyanti śubhaṃ varamokṣapuram //
                <span class="ref">BuSto_53.9</span></p>
            
            
            <p id="BuSto_53.10">
               	tava saumyatayā 'pyabhibhūtatamo na virājati śītakaro gagane /<br />
               	tava kāñcanakuṅkumasaprabhayā prabhayā 'bhihato na vibhāti raviḥ //
                <span class="ref">BuSto_53.10</span></p>
            
            
            <p id="BuSto_53.11">
               	tava nātha śubhe vadanāmburūhe nayanabhramarā nipatanti nṛṇām /<br />
               	pratibuddhadale kamale vimale bhramarā iva puṣpaśatākulitāḥ //
                <span class="ref">BuSto_53.11</span></p>
            
            
            <p id="BuSto_53.12">
               	iti toṭakamantravarairatulaiḥ parikīrtya mayā tava varṇalavān /<br />
               	yadupārjitamadya śubhaṃ vipulaṃ śivamastu tato bhuvi devanṛṇām //
                <span class="ref">BuSto_53.12</span></p>
            
            
            <p>śrīmāravijayastotraṃ samāptam //</p>
            
            </div>
         
         <div id="d1e13350">
            
            <h3>Digital Sanskrit Buddhist Canon, Stotra section, text no. 54: Nairātmāṣṭakastotram</h3>
            
            
            <p id="BuSto_54.1">
               	nirālambanirākāranirvikalpasvarūpiṇī /<br />
               	nairātmā varadā devī nityameva namo 'stu te //
                <span class="ref">BuSto_54.1</span></p>
            
            
            <p id="BuSto_54.2">
               	ekavaktrāṃ trinetrāṃ ca ūrdhvapiṅgalamūrdhajām /<br />
               	kare kartikapālāṃ ca namāmi viśvamātarīm //
                <span class="ref">BuSto_54.2</span></p>
            
            
            <p id="BuSto_54.3">
               	navanṛtyabhūṣitāṃ ca sahasramukharūpiṇīm /<br />
               	yogeśvarīṃ yogagamyāṃ namāmi jñānarūpiṇīm //
                <span class="ref">BuSto_54.3</span></p>
            
            
            <p id="BuSto_54.4">
               	śavārūḍhāṃ mahātejāṃ sarvaduṣṭanikṛntanīm /<br />
               	sarvapāpaharāṃ devīṃ namāmi jagadīśvarīm //
                <span class="ref">BuSto_54.4</span></p>
            
            
            <p id="BuSto_54.5">
               	gaurīṃ caurīṃ ca vetālīṃ ghasmarīṃ pukkasīṃ tathā /<br />
               	śabarīṃ cāṇḍālīṃ ḍombīṃ namāmi cāṣṭayoginīm //
                <span class="ref">BuSto_54.5</span></p>
            
            
            <p id="BuSto_54.6">
               	brahmāviṣṇuśivaśakracaturmāravināśinīm /<br />
               	trailokyamohinīṃ devīṃ namāmi surasundarīm //
                <span class="ref">BuSto_54.6</span></p>
            
            
            <p id="BuSto_54.7">
               	akṣamālavibhūṣāṅgīm akārabījasambhavām /<br />
               	nityaṃ dhyānaratāṃ devīṃ namāmi viśvamātarīm //
                <span class="ref">BuSto_54.7</span></p>
            
            
            <p id="BuSto_54.8">
               	sarvabhūtapriyāṃ devīṃ sarvamantraprabodhinīm /<br />
               	sarvamantramayīṃ mātarnairātmāṃ tvāṃ namāmyaham //
                <span class="ref">BuSto_54.8</span></p>
            
            
            <p>nairātmāṣṭakastotraṃ samāptam //</p>
            
            </div>
         
         <div id="d1e13414">
            
            <h3>Digital Sanskrit Buddhist Canon, Stotra section, text no. 55: Narakoddhārastotram</h3>
            
            
            <p id="BuSto_55.1">
               	dāridrayapaṅkasaṃmagnaṃ saṃsārākhyamahodadhau /<br />
               	pratijñātaṃ samutpāde trāhi māṃ hi tathāgata //
                <span class="ref">BuSto_55.1</span></p>
            
            
            <p id="BuSto_55.2">
               	timirāgārasaṃviṣṭamanarthaduḥkhavedinam /<br />
               	bandhuvargaiḥ parityaktaṃ trāhi māṃ hi tathāgata //
                <span class="ref">BuSto_55.2</span></p>
            
            
            <p id="BuSto_55.3">
               	mātāpitṛbhaginyādi putradārasuhṛjjanāḥ /<br />
               	indrajālasamā dṛṣṭāstrāhi māṃ hi tathāgata //
                <span class="ref">BuSto_55.3</span></p>
            
            
            <p id="BuSto_55.4">
               	mayā arijanasyārthe sukṛtaṃ karma duṣkṛtam /<br />
               	ekākī taṃ hi bhokṣyāmi trāhi māṃ hi tathāgata //
                <span class="ref">BuSto_55.4</span></p>
            
            
            <p id="BuSto_55.5">
               	jīrṇakūpe mahāghore anavagāhasāgare /<br />
               	andhībhūto 'smyahaṃ nātha trāhi māṃ hi tathāgata //
                <span class="ref">BuSto_55.5</span></p>
            
            
            <p id="BuSto_55.6">
               	jīrṇanauikāsamārūḍho mahāsāgaralaṃghane /<br />
               	durlaṅghyaṃ ca mayā dṛṣṭaṃ trāhi māṃ hi tathāgata //
                <span class="ref">BuSto_55.6</span></p>
            
            
            <p id="BuSto_55.7">
               	dharmādharma na vijñātaṃ gamyāgamyaṃ na veditam /<br />
               	acetano 'smyahaṃ nātha trāhi māṃ hi tathāgata //
                <span class="ref">BuSto_55.7</span></p>
            
            
            <p id="BuSto_55.8">
               	mātṛghātādikaṃ pañcānantaryaṃ vā mayā kṛtam /<br />
               	pacyāmi narake ghore trāhi māṃ hi tathāgata //
                <span class="ref">BuSto_55.8</span></p>
            
            
            <p id="BuSto_55.9">
               	kṛtaṃ mayā stūpabhedaṃ saṃghakāryaṃ vināśitam /<br />
               	kṛtā mayā sattvahiṃsā trāhi māṃ hi tathāgata //
                <span class="ref">BuSto_55.9</span></p>
            
            
            <p id="BuSto_55.10">
               	ihaloke sukhairhīnaṃ paraloke na vedanam /<br />
               	veṣṭitaṃ karmasūtreṇa trāhi māṃ hi tathāgata //
                <span class="ref">BuSto_55.10</span></p>
            
            
            <p id="BuSto_55.11">
               	kāśapuṣpaṃ yathākāśe bhramate vāyunā hatam /<br />
               	īdṛśaṃ jīvitaṃ loke trāhi māṃ hi tathāgata //
                <span class="ref">BuSto_55.11</span></p>
            
            
            <p id="BuSto_55.12">
               	aṭavī kaṃṭakācchannā bahuvṛkṣasamākulā /<br />
               	panthānaṃ nātra paśyāmi trāhi māṃ hi tathāgata //
                <span class="ref">BuSto_55.12</span></p>
            
            
            <p id="BuSto_55.13">
               	anaparādhāḥ kupitena mayā 'kāṇḍe hatā mṛgāḥ /<br />
               	rājahatyāṃ tadā manye trāhi māṃ hi tathāgata //
                <span class="ref">BuSto_55.13</span></p>
            
            
            <p id="BuSto_55.14">
               	narake pacyamānasya kaścit trātā bhaviṣyati /<br />
               	gacchāmi śaraṇaṃ kasya trāhi māṃ hi tathāgata //
                <span class="ref">BuSto_55.14</span></p>
            
            
            <p id="BuSto_55.15">
               	vaidyānāṃ vaidyarājastvaṃ sarvavyādhicikitsakaḥ /<br />
               	lokanātha bhavatrātā trailokye sacarācare //
                <span class="ref">BuSto_55.15</span></p>
            
            
            <p>narakoddhārastotraṃ samāptam //</p>
            
            </div>
         
         <div id="d1e13528">
            
            <h3>Digital Sanskrit Buddhist Canon, Stotra section, text no. 56: Niraupamyastavaḥ</h3>
            
            
            <p id="BuSto_56.1">
               	niraupamya namastubhyaṃ niḥsvabhāvārthavādine /<br />
               	yastvaṃ dṛṣṭivipannasya lokasyaiva hitodyataḥ //
                <span class="ref">BuSto_56.1</span></p>
            
            
            <p id="BuSto_56.2">
               	na ca nāma tvayā kiñcid dṛṣṭaṃ bauddhena cakṣuṣā /<br />
               	anuttarā ca te nātha dṛṣṭistattvārthadarśinī //
                <span class="ref">BuSto_56.2</span></p>
            
            
            <p id="BuSto_56.3">
               	na boddhā na ca boddhavyamastīha paramārthataḥ /<br />
               	aho paramadurbodhāṃ dharmatāṃ buddhavānasi //
                <span class="ref">BuSto_56.3</span></p>
            
            
            <p id="BuSto_56.4">
               	na tvayotpāditaḥ kaścid dharmo nāpi nirodhitaḥ /<br />
               	samatādarśanenaiva prāptaṃ padamanuttamam //
                <span class="ref">BuSto_56.4</span></p>
            
            
            <p id="BuSto_56.5">
               	na saṃsārātprakarṣeṇa tvayā nirvāṇamīpsitam /<br />
               	śāntiste 'dhigatā nātha saṃsārānaparādhitaḥ //
                <span class="ref">BuSto_56.5</span></p>
            
            
            <p id="BuSto_56.6">
               	tvaṃ vivedaikarasatāṃ saṃkleśavyavadānayoḥ /<br />
               	dharmadhātvavinirbhedād viśuddhaścāsi sarvataḥ //
                <span class="ref">BuSto_56.6</span></p>
            
            
            <p id="BuSto_56.7">
               	nodāhṛtaṃ tvayā kiñcidekamapyakṣaraṃ vibho /<br />
               	kṛtsnaśca vaineyajano dharmavarṣeṇa tarpitaḥ //
                <span class="ref">BuSto_56.7</span></p>
            
            
            <p id="BuSto_56.8">
               	na te 'sti saktiḥ skandheṣu na dhātvāyataneṣu ca /<br />
               	ākāśasamacittastvaṃ sarvadharmeṣu niśritaḥ //
                <span class="ref">BuSto_56.8</span></p>
            
            
            <p id="BuSto_56.9">
               	sattvasaṃjñā ca te nātha sarvathā na pravartate /<br />
               	duḥkhārteṣu ca sattveṣu tvamatīva kṛpātmakaḥ //
                <span class="ref">BuSto_56.9</span></p>
            
            
            <p id="BuSto_56.10">
               	sukhaduḥkhātmanairātmyanityānityādiṣu prabho /<br />
               	iti nānāvikalpeṣu buddhistava na sajjate //
                <span class="ref">BuSto_56.10</span></p>
            
            
            <p id="BuSto_56.11">
               	na gatirnāgatiḥ kāciddharmāṇāmiti te mati /<br />
               	na kvacidrāśitaḥ prokto dharmārthaparamārthavit //
                <span class="ref">BuSto_56.11</span></p>
            
            
            <p id="BuSto_56.12">
               	sarvatrānugataścāsi na ca yāto 'si kutracit /<br />
               	janmadharmaśarīrābhyāmacintyastvaṃ mahāmune //
                <span class="ref">BuSto_56.12</span></p>
            
            
            <p id="BuSto_56.13">
               	ekatvānyatvarahitaṃ pratiśrutkopamaṃ jagat /<br />
               	saṃkrāntināśāya gataṃ buddhavān tvamanindita //
                <span class="ref">BuSto_56.13</span></p>
            
            
            <p id="BuSto_56.14">
               	śāśvatocchedarahitaṃ lakṣyalakṣaṇavarjitam /<br />
               	saṃsāramavabuddhastvaṃ svapnamāyādivat prabho //
                <span class="ref">BuSto_56.14</span></p>
            
            
            <p id="BuSto_56.15">
               	vāsanāmūlaparyantakleśanadyo vinirjitāḥ /<br />
               	kleśaprakṛtitaścaiva tvayāmṛtamupārjitam //
                <span class="ref">BuSto_56.15</span></p>
            
            
            <p id="BuSto_56.16">
               	alakṣaṇaṃ tvayā dhīraṃ dṛṣṭaṃ rūpamarūpavat /<br />
               	lakṣaṇojjvalagātraśca dṛśyase rūpagocare //
                <span class="ref">BuSto_56.16</span></p>
            
            
            <p id="BuSto_56.17">
               	na ca rūpeṇa dṛṣṭena dṛṣṭa ityabhidhīyase /<br />
               	dharmadṛṣṭyā sudṛṣṭo 'si dharmatā na ca dṛśyate //
                <span class="ref">BuSto_56.17</span></p>
            
            
            <p id="BuSto_56.18">
               	śauṣīryo nāsti te kāyo māṃsāsthirudhiro na ca /<br />
               	indrāyudhamiva kāyaṃ vinā darśitavānasi //
                <span class="ref">BuSto_56.18</span></p>
            
            
            <p id="BuSto_56.19">
               	nāmayo nāśuciḥ kāye kṣuttṛṣṇāsambhavo na ca /<br />
               	tvayā lokānuvṛttyarthaṃ darśitā laukikī kriyā //
                <span class="ref">BuSto_56.19</span></p>
            
            
            <p id="BuSto_56.20">
               	karmāvaraṇadoṣaśca sarvathā 'nagha nāsti te /<br />
               	tvayā lokānukampāyai karmaplotiḥ pradarśitā //
                <span class="ref">BuSto_56.20</span></p>
            
            
            <p id="BuSto_56.21">
               	dharmadhātorasaṃbhedād yānabhedo 'sti na prabho /<br />
               	yānatritayamākhyātaṃ tvayā sattvāvatārataḥ //
                <span class="ref">BuSto_56.21</span></p>
            
            
            <p id="BuSto_56.22">
               	nityo dhruvaḥ śivaḥ kāyastava dharmamayo jina /<br />
               	vineyajanahetośca darśitā nirvṛtistvayā //
                <span class="ref">BuSto_56.22</span></p>
            
            
            <p id="BuSto_56.23">
               	lokadhātuṣvasaṃkhyeṣu tvadbhaktaiḥ punarīkṣase /<br />
               	cyutijanmābhisaṃbodhicakranirvṛtilālasaiḥ //
                <span class="ref">BuSto_56.23</span></p>
            
            
            <p id="BuSto_56.24">
               	na te 'sti manyanā nātha na vikalpo na ceñjanā /<br />
               	anābhogena te loke buddhakṛtyaṃ pravartate //
                <span class="ref">BuSto_56.24</span></p>
            
            
            <p id="BuSto_56.25">
               	iti sugatamacintyamaprameyaṃ guṇakusumairavakīrya mayā prāptam /<br />
               	kuśalamiha bhavantu tena sattvāḥ paramagabhīramunīndradharmabhājanāḥ //
                <span class="ref">BuSto_56.25</span></p>
            
            
            <p>niraupamyastavaḥ samāptaḥ //</p>
            
            </div>
         
         <div id="d1e13714">
            
            <h3>Digital Sanskrit Buddhist Canon, Stotra section, text no. 57: Pañcākṣarastotram</h3>
            
            
            <p id="BuSto_57.1">
               	namo buddhāya na jāto na mṛtaścaiva na rūpo nāpi rūpavān /<br />
               	na saṃsāre na nirvāṇe na kārastena sūcyate //
                <span class="ref">BuSto_57.1</span></p>
            
            
            <p id="BuSto_57.2">
               	mohadhvaṃsakaro nityaṃ mokṣasaukhyapradāyakaḥ /<br />
               	mohanaṃ sarvamārāṇāṃ mokārastena sūcyate //
                <span class="ref">BuSto_57.2</span></p>
            
            
            <p id="BuSto_57.3">
               	buddhānāmuditaṃ dhyānaṃ buddhānāṃ janamelakam /<br />
               	buddhaniḥkleśa saṃbuddha bukārastena sūcyate //
                <span class="ref">BuSto_57.3</span></p>
            
            
            <p id="BuSto_57.4">
               	dhāryate bodhisattvaiḥ sa dharmadhātugatiḥ sadā /<br />
               	dharmāṇāṃ paramo dharmaḥ dhakārastena sūcyate //
                <span class="ref">BuSto_57.4</span></p>
            
            
            <p id="BuSto_57.5">
               	yathā nāsti tathā nāsti yathā nāsti tathāsti yaḥ /<br />
               	yathāvādī tathākārḥ yakārastena sūcyate //
                <span class="ref">BuSto_57.5</span></p>
            
            
            <p id="BuSto_57.6">
               	pañcākṣaramidaṃ puṇyaṃ pavitraṃ pāpanāśanam /<br />
               	ye paṭhanti divārātrau te yānti paramāṃ gatim //
                <span class="ref">BuSto_57.6</span></p>
            
            
            <p>śrī pañcākṣarastotraṃ samāptam //</p>
            
            </div>
         
         <div id="d1e13764">
            
            <h3>Digital Sanskrit Buddhist Canon, Stotra section, text no. 58: Pañcarakṣādevīstotrāṇi</h3>
            
            
            <p>1 mahāpratisarāstotram</p>
            
            
            <p>om namaḥ śrīmahāpratisarāyai</p>
            
            
            <p id="BuSto_58.1">
               	tathāgatādyāstathatāṃ tattvamāpurmahattaram /<br />
               	dhāraṇīdhāraṇādyasyāḥ pratisarāṃ namāmi tām //
                <span class="ref">BuSto_58.1</span></p>
            
            
            <p id="BuSto_58.2">
               	raṇe śakro 'jayaddaityān dhāraṇīdhvajadhṛg bahūn /<br />
               	saṃgrāmajayadāṃ bhīmāṃ pratisarāṃ namāmi tām //
                <span class="ref">BuSto_58.2</span></p>
            
            
            <p id="BuSto_58.3">
               	yatprabhāvād brahmadatto 'labhad rājyamakaṇṭakam /<br />
               	sārvabhaumapradāṃ devīṃ pratisarāṃ namāmi tām //
                <span class="ref">BuSto_58.3</span></p>
            
            
            <p id="BuSto_58.4">
               	bahvaparādho 'pi yadbhakto rājyādhikāramāptavān /<br />
               	śastrādibhītisaṃhatrīṃ pratisarāṃ namāmi tām //
                <span class="ref">BuSto_58.4</span></p>
            
            
            <p id="BuSto_58.5">
               	ratnānyavāpurvaṇijo yāṃ smṛtvodadhinirgatāḥ /<br />
               	sarvabādhāpraśamanīṃ pratisarāṃ namāmi tām //
                <span class="ref">BuSto_58.5</span></p>
            
            
            <p>śrīmahāpratisarārakṣādevīstotraṃ samāptam /</p>
            
            
            <p>2 mahāmantrānusāriṇīstotram</p>
            
            
            <p>om namaḥ śrīmahāmantrānusāriṇyai</p>
            
            
            <p id="BuSto_58.1">
               	buddhādhiṣṭhānato buddhābhayadāṃ bhayanāśinīm /<br />
               	bhavāmbudhinimagnānāṃ namo mantrānusāriṇīm //
                <span class="ref">BuSto_58.1</span></p>
            
            
            <p id="BuSto_58.2">
               	yanmantroccāraṇādeva ṣaḍītayaḥ sudāruṇāḥ /<br />
               	nāśaṃ prayānti varadāṃ namo mantrāmusāriṇīm //
                <span class="ref">BuSto_58.2</span></p>
            
            
            <p id="BuSto_58.3">
               	mantrānusāriṇo lokān nānye mantrādayo grahāḥ /<br />
               	pīḍayanti priyāṃścāpi namo mantrānusāriṇīm //
                <span class="ref">BuSto_58.3</span></p>
            
            
            <p id="BuSto_58.4">
               	buddho 'bhyabhāṣad gāthāstā yanmantrakathanāntaram /<br />
               	yābhiḥ sarvatra svasti syānnamo mantrānusāriṇīm //
                <span class="ref">BuSto_58.4</span></p>
            
            
            <p id="BuSto_58.5">
               	kalau buddhavihīne 'smin lokānāṃ hitamācaret /<br />
               	pāpotpātapraśamanīṃ namo mantrānusāriṇīm //
                <span class="ref">BuSto_58.5</span></p>
            
            
            <p>śrīmahāmantrānusāriṇīstotraṃ samāptam /</p>
            
            
            <p>3 mahāmāyūrīstotram</p>
            
            
            <p>om namaḥ śrīmahāmāyūrīryai</p>
            
            
            <p id="BuSto_58.1">
               	duṣṭaṃ kṛṣṇabhujaṅgaṃ ca naraḥ svāntikaṃ pālayet /<br />
               	yasyā mantrānubhāvena māyūrīṃ praṇamāmi tām //
                <span class="ref">BuSto_58.1</span></p>
            
            
            <p id="BuSto_58.2">
               	brahmādayo lokapālā yaddhāraṇyā samāpnuvan /<br />
               	svāni svānyadhikārāṇi māyūrīṃ praṇamāmi tām //
                <span class="ref">BuSto_58.2</span></p>
            
            
            <p id="BuSto_58.3">
               	svarṇāvabhāsaṃ śikhinaṃ nālabhajjapinaṃ kudhīḥ /<br />
               	amoghenāpi pāśena māyūrīṃ praṇamāmi tām //
                <span class="ref">BuSto_58.3</span></p>
            
            
            <p id="BuSto_58.4">
               	yanmantrajapato jīvāḥ prājīvañchuṣkapādapāḥ /<br />
               	mṛtasaṃjīvinīṃ devīṃ māyūrīṃ praṇamāmi tām //
                <span class="ref">BuSto_58.4</span></p>
            
            
            <p id="BuSto_58.5">
               	yanmantrisaṅgāt pavano mahopadravaśāntikṛt /<br />
               	buddhānāṃ bodhidāṃ nityaṃ māyūrīṃ praṇamāmi tām //
                <span class="ref">BuSto_58.5</span></p>
            
            
            <p>śrīmahāmāyūrīrakṣādevīstotraṃ samāptam /</p>
            
            
            <p>4 mahāśītavatīrakṣādevīstotram</p>
            
            
            <p>om namo mahāśītavatyai</p>
            
            
            <p id="BuSto_58.1">
               	yaddhāraṇīmanujapan rāhulo bhadramāptavān /<br />
               	viheṭhito grahaiḥ sarvaiḥ śītavatīṃ namāmyaham //
                <span class="ref">BuSto_58.1</span></p>
            
            
            <p id="BuSto_58.2">
               	pāpatāpe śītakarīṃ śītalādyupasargataḥ /<br />
               	śītoṣṇaduḥkhaśamanīṃ śītavatīṃ namāmyaham //
                <span class="ref">BuSto_58.2</span></p>
            
            
            <p id="BuSto_58.3">
               	mantragranthitasūtrāṇāṃ dhāraṇāllakṣayojanam /<br />
               	pathikānāṃ pālayitrīṃ śītavatīṃ namāmyaham //
                <span class="ref">BuSto_58.3</span></p>
            
            
            <p id="BuSto_58.4">
               	śmaśānasthena muninā yā samuccāritā purā /<br />
               	grahopadravaśāntyarthaṃ śītavatīṃ namāmyaham //
                <span class="ref">BuSto_58.4</span></p>
            
            
            <p id="BuSto_58.5">
               	grahābhibhūtavātānāṃ granthipadavidhāriṇām /<br />
               	grahabhītipraśamanīṃ śītavatīṃ namāmyaham //
                <span class="ref">BuSto_58.5</span></p>
            
            
            <p>śrī mahāśītavatīrakṣādevīstotraṃ samāptam /</p>
            
            
            <p>5 mahāsāhasrapramardinīstotram</p>
            
            
            <p>om namaḥ śrīmahāsāhasrapramardinye</p>
            
            <p id="BuSto_58.1">
               	mahāsāhasrike loke sāhasrahitakāriṇām /<br />
               	sahasrasattvajananīṃ naumi sāhasramardinīm //
                <span class="ref">BuSto_58.1</span></p>
            
            
            <p id="BuSto_58.2">
               	sopadravāyāṃ vaiśālyāṃ mahotsavo yataḥ sadā /<br />
               	mahopasargaśamanīṃ naumi sāhasramardinīm //
                <span class="ref">BuSto_58.2</span></p>
            
            
            <p id="BuSto_58.3">
               	yakṣarākṣasabhūtānāṃ damanīṃ duṣṭacetasām /<br />
               	duritopadravahatāṃ naumi sāhasramardinīm //
                <span class="ref">BuSto_58.3</span></p>
            
            
            <p id="BuSto_58.4">
               	yaddhāraṇīpaṭhanato rakṣitaḥ śākyakeśarī /<br />
               	viṣato viṣadigdhāṃ tāṃ naumi sāhasramardinīm //
                <span class="ref">BuSto_58.4</span></p>
            
            
            <p id="BuSto_58.5">
               	madhumiśritabhaiṣajyaṃ sarvaroganivāraṇam /<br />
               	mṛtasañjīvanaṃ loke naumi sāhasramardinīm //
                <span class="ref">BuSto_58.5</span></p>
            
            
            <p>śrīmahāsāhasramardinīrakṣādevīstotraṃ samāptam //</p>
            
            </div>
         
         <div id="d1e13980">
            
            <h3>Digital Sanskrit Buddhist Canon, Stotra section, text no. 59: Pañcatathāgatastotram</h3>
            
            
            <p id="BuSto_59.1">
               	śrībuddha buddhādhipa buddharūpa buddhānvitān bodhayase vibuddhaḥ /<br />
               	buddhyā samastān khalu buddhaputra santoṣya yogena tu buddhameghām //
                <span class="ref">BuSto_59.1</span></p>
            
            
            <p id="BuSto_59.2">
               	śrīvajra vajrāmala jātavajra vajreṇa dīptena pradīpya lokam /<br />
               	dadan yogena tu vajrasaṃvarṣaṃ vajrātmabhāvaṃ kuruṣe suvajra //
                <span class="ref">BuSto_59.2</span></p>
            
            
            <p id="BuSto_59.3">
               	śrīratna ratnākara ratnamegha ratnena ratnaṃ ramase suratna /<br />
               	vidārya dāridrayaghanaṃ janānāṃ sutejasā ratnamahādhvajena //
                <span class="ref">BuSto_59.3</span></p>
            
            
            <p id="BuSto_59.4">
               	śrīpadma padmottama padmasattva padmānsamastān khalupadmajālaiḥ /<br />
               	vibodhya padmodbhava padmatoyaiḥ padme kule sthāpayase supadma //
                <span class="ref">BuSto_59.4</span></p>
            
            
            <p id="BuSto_59.5">
               	śrīviśva viśvāviśa viśvajñānaṃ viśvena viśvaviṣayena lipta /<br />
               	viśvena sattvān vinayeṣu viśvaṃ vidyāṃ suvidyḥṃ sukhapḥcitḥmiti //
                <span class="ref">BuSto_59.5</span></p>
            
            
            <p>śrīpañcatathāgatastotraṃ samāptam //</p>
            
            </div>
         
         <div id="d1e14024">
            
            <h3>Digital Sanskrit Buddhist Canon, Stotra section, text no. 60: Pañcatathāgatastutigāthā</h3>
            
            
            <p>om namaḥ śrīpañcabhūtāntāya /</p>
            
            <p id="BuSto_60.1">
               	namaste varadarājāgra bhūtakoṭi namostu te /<br />
               	namaste śūnyatāgarbha buddhabodhi namo 'stu te //
                <span class="ref">BuSto_60.1</span></p>
            
            
            <p id="BuSto_60.2">
               	buddharāga namaste 'stu buddhakāma namo 'stu te /<br />
               	buddhaprīti namaste 'stu buddhamoda namo namaḥ //
                <span class="ref">BuSto_60.2</span></p>
            
            
            <p id="BuSto_60.3">
               	buddhasmita namastubhyaṃ buddhahāsa namo namaḥ /<br />
               	buddhavāca namaste 'stu buddhabhāva namo namaḥ //
                <span class="ref">BuSto_60.3</span></p>
            
            
            <p id="BuSto_60.4">
               	abhavodbhava namaste 'stu namaste buddhasaṃbhava /<br />
               	gaganodbhava namaste 'stu namaste jñānasaṃbhava //
                <span class="ref">BuSto_60.4</span></p>
            
            
            <p>māyājāla namastubhyaṃ namaste buddhanāyaka /
               namaste sarvasarvebhyo jñānakāya namo 'stu te /</p>
            
            
            <p>śrī pañcatathāgatastutigāthā samāptā //</p>
            
            </div>
         
         <div id="d1e14064">
            
            <h3>Digital Sanskrit Buddhist Canon, Stotra section, text no. 61: Paramārthastavaḥ</h3>
            
            
            <p id="BuSto_61.1">
               	kathaṃ stoṣyāmi te(taṃ) nāthamanutpannamanālayam /<br />
               	lokopamāmatikrāntaṃ vākpathātītagocaram //
                <span class="ref">BuSto_61.1</span></p>
            
            
            <p id="BuSto_61.2">
               	tathāpi yādṛśo vā 'si tathatārtheṣu gocaraḥ /<br />
               	lokaprajñaptimāgamya stoṣye 'haṃ bhaktito gurum //
                <span class="ref">BuSto_61.2</span></p>
            
            
            <p id="BuSto_61.3">
               	anutpannasvabhāvena utpādaste na vidyate /<br />
               	na gatirnāgatirnātha abhāvāya namo 'stu te //
                <span class="ref">BuSto_61.3</span></p>
            
            
            <p id="BuSto_61.4">
               	na bhāvo nāpyabhāvo 'si nocchedo nāpi śāśvataḥ /<br />
               	na nityo nāpyanityastvamadvayāya namo 'stu te //
                <span class="ref">BuSto_61.4</span></p>
            
            
            <p id="BuSto_61.5">
               	na hyeko haritamāñjiṣṭho varṇaste nopalabhyate /<br />
               	na pītaḥ śuklaḥ kṛṣṇo vā avarṇāya namo 'stu te //
                <span class="ref">BuSto_61.5</span></p>
            
            
            <p id="BuSto_61.6">
               	na mahān nāpi hrasvo 'si na dīrghaḥ parimaṇḍalaḥ /<br />
               	apramāṇagatiṃ prāpto 'pramāṇāya namo 'stu te //
                <span class="ref">BuSto_61.6</span></p>
            
            
            <p id="BuSto_61.7">
               	na dūre nāpi vāsanne nākāśe nāpi vā kṣitau /<br />
               	na saṃsāre na nirvāṇe asthitāya namo 'stu te //
                <span class="ref">BuSto_61.7</span></p>
            
            
            <p id="BuSto_61.8">
               	asthitaḥ sarvadharmeṣu dharmadhātugatiṃ gataḥ /<br />
               	parāṃ gambhīratāṃ prāpto gambhīrāya namo 'stu te //
                <span class="ref">BuSto_61.8</span></p>
            
            
            <p id="BuSto_61.9">
               	evaṃ stute stuto bhūyādathavā kiṃ vata stutaḥ /<br />
               	śūnyeṣu sarvadharmeṣu kaḥ stutaḥ kena vā stutaḥ //
                <span class="ref">BuSto_61.9</span></p>
            
            
            <p id="BuSto_61.10">
               	kastvāṃ śaknoti saṃstotumutpādavyayavarjitam /<br />
               	yasya nānto na madhyaṃ vā grāhyagrāho na vidyate //
                <span class="ref">BuSto_61.10</span></p>
            
            
            <p id="BuSto_61.11">
               	na gataṃ nāgataṃ stutvā sugataṃ gativarjitam /<br />
               	tena puṇyena loko 'yaṃ vrajatāṃ saugatīṃ gatim //
                <span class="ref">BuSto_61.11</span></p>
            
            
            <p>śrī paramārthastavaḥ samāptaḥ //</p>
            
            </div>
         
         <div id="d1e14150">
            
            <h3>Digital Sanskrit Buddhist Canon, Stotra section, text no. 62: Pīṭhastavaḥ</h3>
            <span class="note">1</span>
            
            <p id="BuSto_62.1">
               	brahmāṇī tattvarūpā vividhaghanaravā ghoracaṇḍī ca raudrī <br />kaumārī kīrtikāmā pibati madhumadaṃ vaiṣṇavī gāyamānā /<br />
               	vārāhī vādayantī paṭutarapaṭahān nṛtyamānā tathaindrī <br />cāmuṇḍā cāpi lakṣmīrharagaṇasahitā mātaro vaḥ punantu //
                <span class="ref">BuSto_62.1</span></p>
            
            <span class="note">2</span>
            
            <p id="BuSto_62.2">
               	gaṇapatiṃ ca herambaṃ vighnarājaṃ vināyakam /<br />
               	devaputraṃ mahāvīryaṃ mahābalaparākramam //
                <span class="ref">BuSto_62.2</span></p>
            
            
            <p id="BuSto_62.3">
               	mahodaraṃ mahākāyamekadantaṃ gajānanam /<br />
               	śvetavarṇaṃ mahādīptiṃ trinetraṃ gaṇanāyakam //
                <span class="ref">BuSto_62.3</span></p>
            
            
            <p id="BuSto_62.4">
               	akṣamālā(ca) varadaṃ dakṣiṇakarasaṃsthitam /<br />
               	paraśurmuṇḍapātraṃ ca vāmahastavidhāraṇam //
                <span class="ref">BuSto_62.4</span></p>
            
            
            <p id="BuSto_62.5">
               	nānāpuṣparataṃ devaṃ nānāgandhāvalepanam /<br />
               	nāgayajñopavītāṅgaṃ nānāvighnavināśanam //
                <span class="ref">BuSto_62.5</span></p>
            
            
            <p id="BuSto_62.6">
               	devāsuramanuṣyaiśca siddhagandharvakinnaraiḥ /<br />
               	pūjitaṃ vighnahantāraṃ mūṣakāṭaṃ namāmyaham //
                <span class="ref">BuSto_62.6</span></p>
            
            <span class="note">3</span>
            
            <p id="BuSto_62.7">
               	brahmāṇī brahmasāvitrī brahmatattvavivedinī /<br />
               	caturbhujā caturvaktrā caturdevaparāyaṇā //
                <span class="ref">BuSto_62.7</span></p>
            
            
            <p id="BuSto_62.8">
               	caturdeśe ciraṃ vyāpī caturyugopakāriṇī /<br />
               	haṃsayuktavimānasthā saumyarūpā pitāmahī //
                <span class="ref">BuSto_62.8</span></p>
            
            
            <p id="BuSto_62.9">
               	pustakaṃ puṣpamālāṃ ca varadābhayadhāriṇī /<br />
               	pītapuṣparatā devī pītāṅgā pītasannibhā //
                <span class="ref">BuSto_62.9</span></p>
            
            
            <p id="BuSto_62.10">
               	pītopahārasaṃyuktā pītagandhānulepinī /<br />
               	udumbaradrumasthā ca prayāgakṣetravāsinī //
                <span class="ref">BuSto_62.10</span></p>
            
            
            <p id="BuSto_62.11">
               	pūrvapīṭhe sthitā nityaṃ brahmaśaktirnamo 'stu te /<br />
               	māheśvarī mahādevī mohamāyāniraṃja(kṛṃta) nī //
                <span class="ref">BuSto_62.11</span></p>
            
            
            <p id="BuSto_62.12">
               	mahāvṛṣasamārūḍhā mahāhuṃkāranādinī /<br />
               	hemamukta(ktā)nibhadehā kapālaśaśiśekharā //
                <span class="ref">BuSto_62.12</span></p>
            
            
            <p id="BuSto_62.13">
               	trilocanā triśulī ca akṣasūtrakamaṇḍalū /<br />
               	nānālaṅkārasarvāṅgī dakṣiṇena varapradā //
                <span class="ref">BuSto_62.13</span></p>
            
            
            <p id="BuSto_62.14">
               	sṛṣṭisthitivināśānāṃ sarvathāpīśvareśvarī /<br />
               	śvetapuṣparatā devī śvetagandhānulepinī //
                <span class="ref">BuSto_62.14</span></p>
            
            
            <p id="BuSto_62.15">
               	śvetavastraparīdhānā mudrābharaṇabhūṣitā /<br />
               	vārāṇasyāṃ mahākṣetre tāra(la)vṛkṣanivāsinī //
                <span class="ref">BuSto_62.15</span></p>
            
            
            <p id="BuSto_62.16">
               	uttare saṃsthitā pīṭhe māheśvarī namo 'stu te /<br />
               	bālabhāve mahāraudrī kaumārī raktalocanī //
                <span class="ref">BuSto_62.16</span></p>
            
            
            <p id="BuSto_62.17">
               	raktavarṇadharā devī sindūrārūṇavigrahā /<br />
               	caturbhujā śaktisūtrasiddhapātradharā śubhā //
                <span class="ref">BuSto_62.17</span></p>
            
            
            <p id="BuSto_62.18">
               	kaumārī paramā śaktirmayūravaravāhinī /<br />
               	raktavastraparīdhānā raktamāṃsāvasāyinī //
                <span class="ref">BuSto_62.18</span></p>
            
            
            <p id="BuSto_62.19">
               	kolāpuramahākṣetre vaṭavṛkṣanivāsinī /<br />
               	agnipīṭhasthitā nityaṃ kaumārī te namo namaḥ //
                <span class="ref">BuSto_62.19</span></p>
            
            <span class="note">6</span>
            
            <p id="BuSto_62.20">
               	vaiṣṇavī viṣṇumāyā ca daityadurdāntanāśinī /<br />
               	haritaśyāmavarṇāṅgī garuḍopari saṃsthitā //
                <span class="ref">BuSto_62.20</span></p>
            
            
            <p id="BuSto_62.21">
               	śaṅkhacakragadāhastā caturbāhuvibhūṣitā /<br />
               	raktajvālā mahākrīḍā nānābharaṇabhūṣitā //
                <span class="ref">BuSto_62.21</span></p>
            
            
            <p id="BuSto_62.22">
               	haritapuṣpagandhā ca haritavastradhāriṇī /<br />
               	aṭṭahāse mahākṣetre kadambavṛkṣavāsinī //
                <span class="ref">BuSto_62.22</span></p>
            
            <p id="BuSto_62.23">
               	svarge martye ca pātāle sthitirūpeṇa saṃsthitā /<br />
               	tiṣṭhantī pīṭhanairṝtye nārāyaṇī namo 'stu te //
                <span class="ref">BuSto_62.23</span></p>
            
            <span class="note">7</span>
            
            <p id="BuSto_62.24">
               	vārāhī ghoraraktāṅgī raktakeśī mahodarī /<br />
               	daṃṣṭrāvādinī gambhīrā raktanetrā trilocanī //
                <span class="ref">BuSto_62.24</span></p>
            
            
            <p id="BuSto_62.25">
               	kapālamālikā mālā vicitrapuṣpaśobhitā /<br />
               	mahāśūkasamārūḍhā jvalitāgnisamaprabhā //
                <span class="ref">BuSto_62.25</span></p>
            
            
            <p id="BuSto_62.26">
               	aṅkuśakartikādaṇḍahāḍābharaṇabhūṣitā /<br />
               	trinetrā jvalitadehā ca duṣṭadarpavināśinī //
                <span class="ref">BuSto_62.26</span></p>
            
            
            <p id="BuSto_62.27">
               	jayantīkṣetrasaṃsthānā nimbavṛkṣasamāśritā /<br />
               	yāmyapīṭhe sthitā nityaṃ kolarūpī namo 'stu te //
                <span class="ref">BuSto_62.27</span></p>
            
            <span class="note">8</span>
            
            <p id="BuSto_62.28">
               	śakreśvarī sahasrākṣo kuṅkumāruṇavigrahā /<br />
               	sureśvarī devadevī sarvālaṅkārabhūṣitā //
                <span class="ref">BuSto_62.28</span></p>
            
            
            <p id="BuSto_62.29">
               	caturbhujā viśālākṣī chatraghaṇṭāvidhāraṇī /<br />
               	mahāvajradharā devī sthitā cairāvate gaje //
                <span class="ref">BuSto_62.29</span></p>
            
            
            <p id="BuSto_62.30">
               	nānāpuṣparatā devī nānāratnavibhūṣiṇī /<br />
               	nānāgandhaviliptāṅgī nānāvastravirājinī //
                <span class="ref">BuSto_62.30</span></p>
            
            
            <p id="BuSto_62.31">
               	cīra(na)kṣetre mahākṣetre karañjavṛkṣasaṃsthitā /<br />
               	nāgapīṭhasthitā nityaṃ śakreśvari namo 'stu te //
                <span class="ref">BuSto_62.31</span></p>
            
            <span class="note">9</span>
            
            <p id="BuSto_62.32">
               	cāmuṇḍā caṇḍikā caṇḍī pracaṇḍasurasundarī /<br />
               	caṇḍāṭṭahāsā caṇḍākṣī pracaṇḍacaṇḍanāśinī //
                <span class="ref">BuSto_62.32</span></p>
            
            
            <p id="BuSto_62.33">
               	daṃṣṭrākarālā raktāṅgī kapilakeśī mahodarī /<br />
               	kṛṣā(pā)ṇī bhīṣaṇī raudrī jihvālalanabhīṣaṇā //
                <span class="ref">BuSto_62.33</span></p>
            
            
            <p id="BuSto_62.34">
               	mahāpretāsanārūḍhā bhujāṣṭakasuśobhinī /<br />
               	asicarmayutā hastaiḥ ḍamarukhaṭvāṅgadhāriṇī //
                <span class="ref">BuSto_62.34</span></p>
            
            
            <p id="BuSto_62.35">
               	kartikapālahastā ca varadābhayabhūṣitā /<br />
               	hāḍālaṅkārasarvāṅgī aripratyasudā priyā //
                <span class="ref">BuSto_62.35</span></p>
            
            
            <p id="BuSto_62.36">
               	sahasrasūryasaṃkāśā ropakūpaṃ prati prati /<br />
               	jvālāmālākulā dehe(sūrya)koṭisamaprabhā //
                <span class="ref">BuSto_62.36</span></p>
            
            
            
            <p id="BuSto_62.37">
               	bhūtavetālaḍākinyaḥ parivārāśca rākṣasāḥ /<br />
               	ekamakṣamahākṣetre aśvatthavṛkṣavāsinī /<br />
               	pīṭhe marutasaṃsthāne cāmuṇḍāyai namo 'stu te //
                <span class="ref">BuSto_62.37</span></p>
            
            <span class="note">10</span>
            
            <p id="BuSto_62.38">
               	mahālakṣmīrmahādevī bhogāḍhyā guṇasundarī /<br />
               	vaidūryapādukārūḍhā siṃhāsanasthitā sudhīḥ //
                <span class="ref">BuSto_62.38</span></p>
            
            
            <p id="BuSto_62.39">
               	caturbhujā viśālākṣī khaḍgakheṭakadhāriṇo /<br />
               	pātrabindudharā devī hārdhayuk(hārārdhayuga)kuṇḍalī //
                <span class="ref">BuSto_62.39</span></p>
            
            
            <p id="BuSto_62.40">
               	ratnakhacitasarvāṅgī cūḍāmaṇivibhūṣitā /<br />
               	vicitrapuṣparatnā ca vastragandhānulepanā //
                <span class="ref">BuSto_62.40</span></p>
            
            
            <p id="BuSto_62.41">
               	trailokyavyāpinī devī sarvasthā sacarācarā /<br />
               	siddhagandharvanamitā vidyādharasurārcitā //
                <span class="ref">BuSto_62.41</span></p>
            
            
            <p id="BuSto_62.42">
               	devīkoṭamahākṣetre plakṣasaṃsthā varā balā /<br />
               	īśānapīṭhasaṃsthānā mahālakṣmīḥ namo 'stu te //
                <span class="ref">BuSto_62.42</span></p>
            
            <span class="note">11</span>
            
            <p id="BuSto_62.43">
               	jananī sarbabuddhānāṃ sarvasantoṣakāriṇī /<br />
               	tvameva sarvarūpā ca tvameva viśvarūpiṇī //
                <span class="ref">BuSto_62.43</span></p>
            
            
            <p id="BuSto_62.44">
               	bhairavaṃ bhīṣaṇaṃ raudraṃ ghoragambhorarūpiṇam /<br />
               	nirañjananibhaṃ dehaṃ sarvakāmamahotsavam //
                <span class="ref">BuSto_62.44</span></p>
            
            
            <p id="BuSto_62.45">
               	nānābhujasamākīrṇā nānāvastradharā śubhā /<br />
               	babhrurardhaśirorūhā dāvāgnisamatejasā //
                <span class="ref">BuSto_62.45</span></p>
            
            
            <p id="BuSto_62.46">
               	trilocanā mahātejā agnisūryasamaprabhā /<br />
               	triśūlaṃ muṇḍaṃ khaṭvāṅgaṃ ḍamaruṃ tarjanīṃ dhvajam //
                <span class="ref">BuSto_62.46</span></p>
            
            <span class="note">12</span>
            
            <p id="BuSto_62.47">
               	prajñāṃ tatpustakaṃ caiva khaḍgacarmadharā śubhā /<br />
               	pāśāṅkuśadharaṃ devaṃ vajrasūcīmahādharam //
                <span class="ref">BuSto_62.47</span></p>
            
            
            <p id="BuSto_62.48">
               	kapālakartikaṃ cakraṃ gajacarmāvaguṇṭhitam /<br />
               	daṃṣṭrākarālavadanaṃ vyāghracarmakaṭīvṛtam //
                <span class="ref">BuSto_62.48</span></p>
            
            
            <p id="BuSto_62.49">
               	sālaṅkāreṇa sarvāṅgaṃ narāsthipuṣpaśobhitam /<br />
               	śīrṣamālādharā devī kāpālikoṭaraṃ śubham //
                <span class="ref">BuSto_62.49</span></p>
            
            
            <p id="BuSto_62.50">
               	cūḍāmaṇiṃ mahātejaṃ kapālaṃ candrabhūṣitam /<br />
               	mahāpretāsanaṃ nityaṃ nīyamānā sadā priyā //
                <span class="ref">BuSto_62.50</span></p>
            
            <span class="note">13</span>
            
            <p id="BuSto_62.51">
               	sahasrasūryasaṃkāśā chatrabindusamanvitā /<br />
               	catuṣpīṭhasthitā nityam aṣṭakṣetranivāsinī //
                <span class="ref">BuSto_62.51</span></p>
            
            
            <p id="BuSto_62.52">
               	aṣṭamūrtisthitā devī aṣṭakayoginīpriyā /<br />
               	bhadrapīṭhe sthitā nityaṃ bhadrakālīsamāvṛtā //
                <span class="ref">BuSto_62.52</span></p>
            
            <span class="note">14</span>
            
            <p id="BuSto_62.53">
               	bhadrakāraṇakartā tvaṃ vīrabhadra namo 'stu te /<br />
               	asitāṅgo ruruścaiva caṇḍo 'tha krodhabhairavaḥ //
                <span class="ref">BuSto_62.53</span></p>
            
            
            <p id="BuSto_62.54">
               	unmattabhairavaścaiva kapālī bhīṣaṇastathā /<br />
               	saṃhārabhairavañcāṣṭabhairavāya namo 'stu te //
                <span class="ref">BuSto_62.54</span></p>
            
            <span class="note">15</span>
            
            <p id="BuSto_62.55">
               	svasthānā svādhikārā ca svasvarūpā svavīrakā /<br />
               	svasvacchavṛkṣatānaṃ na divyākṣaṃ caiva bhūmigāḥ //
                <span class="ref">BuSto_62.55</span></p>
            
            
            <p id="BuSto_62.56">
               	daśadikkṣetrapālaṃ ca kṣetrāṇi ca caturdaśa /<br />
               	pañcāśakṣetrapālaṃ ca kṣetrapāla namo 'stu te //
                <span class="ref">BuSto_62.56</span></p>
            
            <span class="note">16</span>
            
            <p id="BuSto_62.57">
               	nāthanātha mahānātha ādinātha mahāmate /<br />
               	śrīnātha siddhanātha mīnanātha namo 'stu te //
                <span class="ref">BuSto_62.57</span></p>
            
            
            <p id="BuSto_62.58">
               	kṣetranātha pīṭhanātha dvīpanātha mahātmane /<br />
               	pretanātha bhūtanātha baḍhanātha namo 'stu te //
                <span class="ref">BuSto_62.58</span></p>
            
            
            <p id="BuSto_62.59">
               	trināthaṃ navanāthaṃ ca ṣoḍaśanāthamuttamam /<br />
               	saptaviṃśatipañcāśacaturaśīti namo 'stu te //
                <span class="ref">BuSto_62.59</span></p>
            
            
            <p id="BuSto_62.60">
               	sarveṣāṃ nāthasiddhānāṃ mataṃ cakṣustvamavyayam /<br />
               	potasadma tathā vīrastataḥ sarva namo 'stu te //
                <span class="ref">BuSto_62.60</span></p>
            
            <span class="note">17</span>
            
            <p id="BuSto_62.61">
               	ekavāraṃ dvivāraṃ ca trivāraṃ yaḥ paṭhennaraḥ /<br />
               	śatamāvartayed yena prāpnoti phalamuttamam //
                <span class="ref">BuSto_62.61</span></p>
            
            
            <p id="BuSto_62.62">
               	nāśayecchokacintādi nāśayed vighnamaṇḍalam /<br />
               	nāśeyed rogakalahān nāśayed duḥkhaduṣkaram //
                <span class="ref">BuSto_62.62</span></p>
            
            
            <p id="BuSto_62.63">
               	nāśayed bhayadāridrayaṃ nāśayed ripujaṃ bhayam /<br />
               	nāśayedagnicaurādi nāśayed rājakopajam //
                <span class="ref">BuSto_62.63</span></p>
            
            
            <p id="BuSto_62.64">
               	nāśayed vigrahaṃ ghoraṃ parakṛtābhicārakam /<br />
               	nāśayed dveṣarāgādi nāśayet sarvapātakam //
                <span class="ref">BuSto_62.64</span></p>
            
            
            <p id="BuSto_62.65">
               	āyurārogyamaiśvaryadhanadhānyapravardhanam /<br />
               	dharmārthakāmamokṣāṇāṃ yaśaḥsaubhāgyavardhanam //
                <span class="ref">BuSto_62.65</span></p>
            
            
            <p id="BuSto_62.66">
               	ṛddhiṃ siddhiṃ śriyaṃ lakṣmīṃ vidyāṃ jñānaṃ sutādi ca /<br />
               	buddhiṃ prajāṃ sumitrāṇi vardhayecca dine dine //
                <span class="ref">BuSto_62.66</span></p>
            
            
            <p id="BuSto_62.67">
               	nākāle maraṇaṃ caiva utpātaṃ nāśayet sadā /<br />
               	sarve rogāḥ praśāmyanti dīrghamāyuravāpyate //
                <span class="ref">BuSto_62.67</span></p>
            
            
            <p>śrīpīṭhastavastotraṃ samāptam //</p>
            
            </div>
         
         <div id="d1e14678">
            
            <h3>Digital Sanskrit Buddhist Canon, Stotra section, text no. 63: Potalakāṣṭakam</h3>
            
            
            <p id="BuSto_63.1">
               	jaya siddhasurāsuralokaguruṃ kamalāsanasaṃsthitapādayugam /<br />
               	daśapāramitādikapadmadharaṃ praṇamāmi sadā varakāruṇikam //
                <span class="ref">BuSto_63.1</span></p>
            
            
            <p id="BuSto_63.2">
               	bahukoṭinarādhipalabdhavaraṃ jaya susthitasusthitanāthamunim /<br />
               	bhavasāgarapāragatādhikaraṃ śaraṇāgatasattvahitārthakaram //
                <span class="ref">BuSto_63.2</span></p>
            
            
            <p id="BuSto_63.3">
               	kamalāsanacārusurupadharaṃ amitābhatathāgatamaulidharam /<br />
               	kamalojjvalabhūṣitagātravaraṃ navabhāskaraśobhanadīptikaram //
                <span class="ref">BuSto_63.3</span></p>
            
            
            <p id="BuSto_63.4">
               	mṛdutāmranakhāṅguliśobhamukhaṃ śaśibimbasamaprabhasaumyamukham /<br />
               	ṣaḍabhijñaguṇākaravandyatanuṃ varasusthitanūpurahārayutam //
                <span class="ref">BuSto_63.4</span></p>
            
            
            <p id="BuSto_63.5">
               	maṇikuṇḍalamaṇḍitagaṇḍayugaṃ ghanagarjitatulyagabhīrarutam /<br />
               	girigahvaradyotanivāsakṛtaṃ vṛṣavāhanahaṃsamṛgāyuśatam //
                <span class="ref">BuSto_63.5</span></p>
            
            
            <p id="BuSto_63.6">
               	ṛṣidevagaṇādhipasaṃstutikaṃ jinarūpadharātmakabodhiparam /<br />
               	dvipadottamanāthasurādhipatiṃ bahusattvavimocanamuktikaram //
                <span class="ref">BuSto_63.6</span></p>
            
            
            <p id="BuSto_63.7">
               	dhvajachatrasuśobhitavāmakaraṃ malayāgiricandanadhūparatim /<br />
               	kamalotpalapāṭalidāmadharaṃ praṇamāmyatha pāṭalivṛddhikaram //
                <span class="ref">BuSto_63.7</span></p>
            
            
            <p id="BuSto_63.8">
               	jvararogavivarjitakuṣṭhaharaṃ bahubodhimanāghanabhadrakaram /<br />
               	navadurgatināśanamārgapradaṃ karuṇātathatādvayaviśvapatim //
                <span class="ref">BuSto_63.8</span></p>
            
            
            <p>śrīāryāvalokiteśvarasya potalakāṣṭakaṃ samāptam //</p>
            
            </div>
         
         <div id="d1e14742">
            
            <h3>Digital Sanskrit Buddhist Canon, Stotra section, text no. 64: Prajñāpāramitāstotram
               lakṣā bhagavatīkṛtam</h3>
            
            
            <p>om namaḥ śrīprajñāpāramitāyai</p>
            
            
            <p id="BuSto_64.1">
               	nirvikalpe namastubhyaṃ prajñāpāramite 'mite /<br />
               	yā tvaṃ sarvānavadyāṅgi niravadyairnirīkṣyase //
                <span class="ref">BuSto_64.1</span></p>
            
            
            <p id="BuSto_64.2">
               	ākāśamiva nirlepāṃ niṣprapañcāṃ nirakṣarām /<br />
               	yastvāṃ paśyati bhāvena sa paśyati tathāgatam //
                <span class="ref">BuSto_64.2</span></p>
            
            
            <p id="BuSto_64.3">
               	tava cārye guṇāḍhyāyā buddhasya ca jagadguroḥ /<br />
               	na paśyantyantaraṃ santaścandracandrikayoriva //
                <span class="ref">BuSto_64.3</span></p>
            
            
            <p id="BuSto_64.4">
               	kṛpātmakāṃ prapadya tvāṃ buddhadharmapurassarām /<br />
               	sukhenāyānti māhātmyamatulaṃ bhaktavatsale //
                <span class="ref">BuSto_64.4</span></p>
            
            
            <p id="BuSto_64.5">
               	sakṛdapyāśaye śuddhe yastvāṃ vidhivadīkṣyate /<br />
               	tenāpi niyataṃ siddhiḥ prāpyate 'moghadarśane //
                <span class="ref">BuSto_64.5</span></p>
            
            
            <p id="BuSto_64.6">
               	sarveṣāmapi vīrāṇāṃ parārthe niyatātmanām /<br />
               	vyāpikā jagatīmenāṃ mātā tvamasi vatsalā //
                <span class="ref">BuSto_64.6</span></p>
            
            
            <p id="BuSto_64.7">
               	ye buddhā lokaguravaḥ putrāstava kṛpālavaḥ /<br />
               	tena tvamasi kalyāṇi sarvasattvapitāmahī //
                <span class="ref">BuSto_64.7</span></p>
            
            
            <p id="BuSto_64.8">
               	sarvapāramitābhistvaṃ nirmalābhiraninditā /<br />
               	candralekheva tārābhiranuprotā 'si sarvataḥ //
                <span class="ref">BuSto_64.8</span></p>
            
            
            <p id="BuSto_64.9">
               	vineyajanamāsādya tatra tatra tathāgataiḥ /<br />
               	bahurūpā tvamevaikā nānānāmabhirīkṣyase //
                <span class="ref">BuSto_64.9</span></p>
            
            
            <p id="BuSto_64.10">
               	prabhāṃ prāpyeva dīptāṃśoravaśyāyodavindavaḥ /<br />
               	tvāṃ prāpya pralayaṃ yānti doṣāvādāśca vādinām //
                <span class="ref">BuSto_64.10</span></p>
            
            
            <p id="BuSto_64.11">
               	tvameva trāsajananī bālānāṃ bhīmadarśanā /<br />
               	āśvāsajananī cāpi viduṣāṃ saumyadarśanā //
                <span class="ref">BuSto_64.11</span></p>
            
            
            <p id="BuSto_64.12">
               	yasya tvayyapyabhiṣvaṅgastvannāthasya na vidyate /<br />
               	tasyāmba! kathamanyatra rāgadveṣau bhaviṣyataḥ //
                <span class="ref">BuSto_64.12</span></p>
            
            
            <p id="BuSto_64.13">
               	nāgacchasi kutaścittvaṃ kutracinna ca gacchasi /<br />
               	sthāneṣvapi ca sarveṣu vidvadbhirnopalabhyase //
                <span class="ref">BuSto_64.13</span></p>
            
            
            <p id="BuSto_64.14">
               	ye tvāmeva na paśyanti prapadyante ca bhāvataḥ /<br />
               	prapadya ca vimucyante tadidaṃ mahadadbhutam //
                <span class="ref">BuSto_64.14</span></p>
            
            
            <p id="BuSto_64.15">
               	tvāmeva badhyate paśyannapaśyanna vibadhyate /<br />
               	tvāmeva mucyate paśyannapaśyanna vimucyate //
                <span class="ref">BuSto_64.15</span></p>
            
            
            <p id="BuSto_64.16">
               	aho vismayanīyāsi gambhīrāsi yaśasvinī /<br />
               	sudurbodhāsi māyeva dṛśyase na ca dṛśyase //
                <span class="ref">BuSto_64.16</span></p>
            
            
            <p id="BuSto_64.17">
               	buddhaiḥ pratyekabuddhaiśca śrāvakaiśca niṣevite /<br />
               	mārgastvameko mokṣasya nāstyanya iti niścayaḥ //
                <span class="ref">BuSto_64.17</span></p>
            
            
            <p id="BuSto_64.18">
               	vyavahāraṃ puraskṛtya prajñaptyartha śarīriṇām /<br />
               	kṛpayā lokanāthaistvamucyase ca na cocyase //
                <span class="ref">BuSto_64.18</span></p>
            
            
            <p id="BuSto_64.19">
               	śaktaḥ kastvāmiha stotuṃ nirnimittāṃ nirañjanām /<br />
               	sarveṣāṃ viṣayātītā yā tvaṃ kvacidaniśritā //
                <span class="ref">BuSto_64.19</span></p>
            
            
            <p id="BuSto_64.20">
               	satyevamapi saṃvṛtyā vākyārthairvayamīdṛśaiḥ /<br />
               	tvāmastutyāmapi stutvā tuṣṭuvantaḥ sunirvṛtāḥ //
                <span class="ref">BuSto_64.20</span></p>
            
            
            <p id="BuSto_64.21">
               	prajñāpāramitāṃ stutvā yanmayopacitaṃ śubham /<br />
               	tenāstvāśu jagat kṛtsnaṃ prajñāpāraparāyaṇam //
                <span class="ref">BuSto_64.21</span></p>
            
            
            <p>śrīlakṣābhagavatī kṛtaṃ prajñāpāramitāstotraṃ samāptam //</p>
            
            </div>
         
         <div id="d1e14902">
            
            <h3>Digital Sanskrit Buddhist Canon, Stotra section, text no. 65: Prajñāpāramitāstutiḥ</h3>
            
            
            <p>om namaḥ śrīprajñāpāramitāyai</p>
            
            
            <p id="BuSto_65.1">
               	nirvikalpe nirālambe niravadye niraṃjane /<br />
               	nityānitye nirvikāre prajñe devi namo 'stu te //
                <span class="ref">BuSto_65.1</span></p>
            
            
            <p id="BuSto_65.2">
               	buddhānāṃ jananīśāni bodhisattvapitāmahi /<br />
               	prapitāmahi sattvānāṃ prajñe devi namo 'stu te //
                <span class="ref">BuSto_65.2</span></p>
            
            
            <p id="BuSto_65.3">
               	mātarmātarjaganmātariti saṃjapatāṃ nṛṇām /<br />
               	manorathaprade śuddhe prajñe devi namo 'stu te //
                <span class="ref">BuSto_65.3</span></p>
            
            
            <p id="BuSto_65.4">
               	lakṣmīstvamasi kalyāṇi śrīrdhīḥ śraddhā dhṛtiḥ smṛtiḥ /<br />
               	sarvasvarūpe sarveśi prajñe devi namo 'stu te //
                <span class="ref">BuSto_65.4</span></p>
            
            
            <p id="BuSto_65.5">
               	lokottare laukike ca prajñāpāramite 'mite /<br />
               	daśa pāramitākāre prajñe devi namo 'stu te //
                <span class="ref">BuSto_65.5</span></p>
            
            
            <p>śrīprajñāpāramitāstutiḥ samāptā //</p>
            
            </div>
         
         <div id="d1e14948">
            
            <h3>Digital Sanskrit Buddhist Canon, Stotra section, text no. 66: Pratisarāstotram</h3>
            
            
            <p>om namaḥ śrīpratisarāyai pratisarai!</p>
            
            
            <p id="BuSto_66.1">
               	amaraughaiḥ pūjitāṃ tvāṃ nato 'smi pratipadajanarakṣākāriṇīṃ sarvakālam /<br />
               	bhṛgudahanasamudrāpātaduḥkhe surakṣāṃ ripuviṣabhayahatrīṃ rājyabhogādikartrīm //
                <span class="ref">BuSto_66.1</span></p>
            
            
            <p id="BuSto_66.2">
               	parivṛtanijavargān bhaktadattāpavargān kalitaduritavargān mokṣalābhaikamārgān /<br />
               	kṛtanarasurasargān kāritānaṅgabhaṅgān stutikṛtamunigargān sarvarakṣaikasaṅgān //
                <span class="ref">BuSto_66.2</span></p>
            
            
            <p id="BuSto_66.3">
               	prahṛtasakalavighne sarvalokaikamānye daśabalakṛtadhanye pañcadevīvareṇye /<br />
               	viṣamapadaśaraṇye sarvadā tvāṃ namasye vasita iva araṇye dāvadagdhe virasye //
                <span class="ref">BuSto_66.3</span></p>
            
            
            <p id="BuSto_66.4">
               	sakalajanasuvāñchāpūraṇe kāmadhenumabhilaṣitaphalāptyai kalpavṛkṣāgravallīm /<br />
               	asurasuranarādyairvanditāṅghryabjayugmāmurasi lalitānānāratnamālādiyuktām //
                <span class="ref">BuSto_66.4</span></p>
            
            
            <p id="BuSto_66.5">
               	uḍupatiśatadīptāṃ śaṅkhakundāvadātāṃ grahabhayapariśāntāṃ vajrasattvātmikāṃ tām /<br />
               	śravaṇalalitalole kuṇḍale saṃvahantīṃ mukuṭamaṇiśikhābhiḥ kāśitāṃ tāṃ namāmi //
                <span class="ref">BuSto_66.5</span></p>
            
            
            <p id="BuSto_66.6">
               	janani sakaladuḥkhāttāraṇī tvaṃ prasīda <br />sapadi vigatarakṣāṃ rakṣa me mātaraṃ ca /<br />
               	sakaruṇaruditaṃ māṃ tvaddayāsvasthabhūtaṃ <br />kṛtasarasinipātāṃ tvaṃ gatistvaṃ gatirnau //
                <span class="ref">BuSto_66.6</span></p>
            
            
            <p id="BuSto_66.7">
               	paṭhati pratisarāyāḥ stotrametatsadā yo <br />jvalanajalaviṣāṇāṃ coraśārdūlakānām /<br />
               	sagadanidhanakānāṃ bhītayā nāśayantī <br />pratipadamalabhagnaṃ kāmunā dhairyalābham //
                <span class="ref">BuSto_66.7</span></p>
            
            
            <p id="BuSto_66.8">
               	nijajanapariyuktā dharmakāmārthavṛddhā <br />ripugaṇaparimuktā saukhyameva prabhuktā /<br />
               	dadati vipulabhogyaṃ kāmadā sarvadā 'sau <br />nihatasakalapāpaṃ mokṣamāyānti cānte //
                <span class="ref">BuSto_66.8</span></p>
            
            
            <p id="BuSto_66.9">
               	vigalitanayanāmbuḥ sāñjaliḥ saṃvilāpī <br />stutimiti pracakāra traibhavānāṃ jananyāḥ /<br />
               	bhavatu mama tu saṃpat sarvabhāvā kṛśāno <br />tanu kuśalasurakṣā itthamevaṃ sucittaḥ //
                <span class="ref">BuSto_66.9</span></p>
            
            
            <p id="BuSto_66.10">
               	vipacatu mayi sarvaṃ mādṛśaṃ karma bhogyaṃ <br />sasuranaracayānāṃ bhrātṛmātṛdruhāṇām /<br />
               	kuruta kuruta dhairyaṃ yena mokṣaṃ sulabhyaṃ <br />jaṭharanilayavāsaṃ māstu pāpaṃ kadācit //
                <span class="ref">BuSto_66.10</span></p>
            
            
            <p id="BuSto_66.11">
               	udaranarakavāsaṃ ye tadā sāvatāraṃ <br />satataśubhasucetāḥ sādhayiṣyāmi bodhim /<br />
               	kṛtajagati surakṣāṃ yena kaivalyaprāptiḥ <br />iti muditasucetāḥ karmaṇā digdhacittaḥ //
                <span class="ref">BuSto_66.11</span></p>
            
            
            <p id="BuSto_66.12">
               	pratisara avatāryāṃ sāmbikāṃ mā vilamba <br />aniśamitivadan so nindayan vai svakarma /<br />
               	pratibhayaviṣadigdhastasthivānarbhakaḥ san <br />muhuriha hi śaraṇyāṃ tāṃ smaran sarvarakṣām //
                <span class="ref">BuSto_66.12</span></p>
            
            
            <p id="BuSto_66.13">
               	aho sudhanyā jagadekamātā prakrāntadaivā ripuvargabhītā /<br />
               	yasyāḥ prabhāvādvihitātyapāpāt prayāti vahnirjalaśītalatvam //
                <span class="ref">BuSto_66.13</span></p>
            
            
            <p id="BuSto_66.14">
               	prabhāvatāho punareva tasyāḥ vahniṃ jalaṃ cāpi giriṃ sthalaṃ vai /<br />
               	yasyāḥ smṛtenaiva savismatīyān vaiśvānaraḥ prāpa dvidhākṛtiṃ tām //
                <span class="ref">BuSto_66.14</span></p>
            
            
            <p id="BuSto_66.15">
               	gopāśarīraṃ hradapātaśītaṃ śaitaṃ tvanāśārthamivādhikoṣṇām /<br />
               	daivādidattābhijane samantānnitāntadūrādatipāpadattām //
                <span class="ref">BuSto_66.15</span></p>
            
            
            <p>śrībhadrakalpāvadānoddhṛtaṃ yaśodharāgarbhasthabālakṛtaṃ pratisarāstotraṃ samāptam
               //</p>
            
            </div>
         
         <div id="d1e15107">
            
            <h3>Digital Sanskrit Buddhist Canon, Stotra section, text no. 67: Rakṣākāla(kara)stavaḥ</h3>
            
            
            <p>om namo lokanāthāya</p>
            
            
            <p id="BuSto_67.1">
               	mayā kṛtāni pāpāni kāyavākacittasaṃcayaiḥ /<br />
               	tatsarvaṃ hara me nātha rakṣa māṃ lokanāyaka //
                <span class="ref">BuSto_67.1</span></p>
            
            
            <p id="BuSto_67.2">
               	nepāle dvādaśābdeṣu anāvṛṣṭirmahābhayam /<br />
               	narendradevaṃ saṃsthāpya rakṣa māṃ lokanāyaka //
                <span class="ref">BuSto_67.2</span></p>
            
            
            <p id="BuSto_67.3">
               	martyabhūmau ca pātāle duḥkhino bahulaukikāḥ /<br />
               	sukhavṛddhikarasteṣāṃ rakṣa māṃ lokanāyaka //
                <span class="ref">BuSto_67.3</span></p>
            
            
            <p id="BuSto_67.4">
               	yatra yatra gatastatra sarvasattvānukampayā /<br />
               	samuddharasi pāpebhyo rakṣa māṃ lokanāyaka //
                <span class="ref">BuSto_67.4</span></p>
            
            
            <p id="BuSto_67.5">
               	saṃsāre vyāpito 'haṃ tu kathaṃ pāraṃ prayāsyate /<br />
               	tvameva śaraṇaṃ tatra rakṣa māṃ lokanāyaka //
                <span class="ref">BuSto_67.5</span></p>
            
            
            <p id="BuSto_67.6">
               	sarvadevamayastvaṃ hi sarvabuddhamayastathā /<br />
               	sarvasiddhimayaścaiva rakṣa māṃ lokanāyaka //
                <span class="ref">BuSto_67.6</span></p>
            
            
            <p id="BuSto_67.7">
               	sadā kṛpāmayastvaṃ hi sadā rakṣāmayo 'si ca /<br />
               	sadā prajñāmayastvaṃ hi rakṣa māṃ lokanāyaka //
                <span class="ref">BuSto_67.7</span></p>
            
            
            <p id="BuSto_67.8">
               	yena yena kṛtaṃ karma tena tenaiva dhāritam /<br />
               	yadyadicchāṃ pradātāsi rakṣa māṃ lokanāyaka //
                <span class="ref">BuSto_67.8</span></p>
            
            
            <p id="BuSto_67.9">
               	sukhāvatīṃ na saṃprāptaṃ yāvaddhi sarvasattvakam /<br />
               	tāvatsaṃsāragarte 'smin rakṣa māṃ lokanāyaka //
                <span class="ref">BuSto_67.9</span></p>
            
            
            <p id="BuSto_67.10">
               	jñānināṃ jñānarūpo 'si duḥkhināṃ duḥkhahārakaḥ /<br />
               	kāmināṃ kāmarūpo 'si rakṣa māṃ lokanāyaka //
                <span class="ref">BuSto_67.10</span></p>
            
            
            <p id="BuSto_67.11">
               	pūjanīyo 'si lokeśa praṇavasya svarūpadhṛk /<br />
               	vandanīyaḥ sadā tvaṃ hi rakṣa māṃ lokanāyaka //
                <span class="ref">BuSto_67.11</span></p>
            
            
            <p id="BuSto_67.12">
               	bharti vā bhartiko vāpi mitraṃ vā śatruko 'pi vā /<br />
               	sarvatra ca dayāyukto rakṣa māṃ lokanāyaka //
                <span class="ref">BuSto_67.12</span></p>
            
            
            <p id="BuSto_67.13">
               	lokanātha jagatsvāmin subhaktikṛtacetasā /<br />
               	tvāṃ namāmi punarbhūyo rakṣa māṃ lokanāyaka //
                <span class="ref">BuSto_67.13</span></p>
            
            
            <p id="BuSto_67.14">
               	anekaduḥkhabhāgasmi bhīṣmairvai kaṣṭasaṃkaṭaiḥ /<br />
               	dayasva cāvalokeśa mocayasva ca māṃ kṣaṇāt //
                <span class="ref">BuSto_67.14</span></p>
            
            
            <p id="BuSto_67.15">
               	sarvadekṣāsusampātaṃ vartayan kuru me 'kṣayam /<br />
               	astu te karuṇā mahyaṃ bhaktiṃ caivācalāṃ kuru //
                <span class="ref">BuSto_67.15</span></p>
            
            
            <p>śrīmadāryāvalokiteśvarabhaṭṭārakasya rakṣākāla(kara)stavaḥ samāptaḥ //</p>
            
            </div>
         
         <div id="d1e15224">
            
            <h3>Digital Sanskrit Buddhist Canon, Stotra section, text no. 68: Ratnamālāstotram</h3>
            
            
            <p>ācāryavanaratnapādaviracitam lokeśvaraṃ</p>
            
            
            <p id="BuSto_68.1">
               	vimalaśūnyakṛpārdracittaṃ mārgajñatāprathitadeśanayārthavācam /<br />
               	sarvajñatādiparipūrṇaviśuddhadehaṃ jñānādhikāralalitaṃ śirasā namāmi //
                <span class="ref">BuSto_68.1</span></p>
            
            
            <p id="BuSto_68.2">
               	vaineyabhedavaśato bahudhāvabhāsaireko 'pi pātragajaleṣu śaśīva yasmāt /<br />
               	saṃlakṣase parahitānugataiva tasmād buddhistvaho paramavismayanīyarūpā //
                <span class="ref">BuSto_68.2</span></p>
            
            
            <p id="BuSto_68.3">
               	saṃpūrṇacandravadane lalito lalāṭadeśādvinirgatamaheśvaradevaputraḥ /<br />
               	vaineyaśāmbhavajanapratibodhanārthaṃ devādhidevapratimānuja īśvarastvam //
                <span class="ref">BuSto_68.3</span></p>
            
            
            <p id="BuSto_68.4">
               	vaineyakomalabhavapratibodhanāya kiṃ dhāma saṃbhṛta mahāśubhalakṣaṇaṃ te /<br />
               	niryāta eva hi pitāmahadevapūjāṃ lokeśvareśvaraparaṃ śirasā namāmi //
                <span class="ref">BuSto_68.4</span></p>
            
            
            <p id="BuSto_68.5">
               	vaineyavaiṣṇavajanapratibodhanāya rājīvapāṇihṛdayāt pratiniḥsṛto 'sau /<br />
               	nārāyaṇo 'pi bhuvaneśvara eva tasmāt puṃsāṃ tvameva paramottama eva nānyaḥ //
                <span class="ref">BuSto_68.5</span></p>
            
            
            <p id="BuSto_68.6">
               	candrārkasādarabalāhitabhaktibhājāṃ saṃdarśanārthamibhanīlasulocanābhyām /<br />
               	yanniḥsṛtau śaśiravī bhuvi locanābhyāṃ dhvastāntarālatamasaṃ tamahaṃ namāmi //
                <span class="ref">BuSto_68.6</span></p>
            
            
            <p id="BuSto_68.7">
               	sārasvatīvinayayojitabhaktibhājāṃ bodhāya vai bhagavatīha sarasvatīyam /<br />
               	dṛṣṭāgratastava jinātmajapaprasūtā prajñābhilāṣiphaladaṃ tamahaṃ namāmi //
                <span class="ref">BuSto_68.7</span></p>
            
            
            <p id="BuSto_68.8">
               	vaineyavāyujanitākṣaramārgasiddhyai yo lokanātha sugato 'tha viniḥsṛto 'sau /<br />
               	devaḥ samīraṇavaro bhuvi janmabhājāmīryāpathārthaphaladaṃ tamahaṃ namāmi //
                <span class="ref">BuSto_68.8</span></p>
            
            
            <p id="BuSto_68.9">
               	vaineyavāruṇaśivāyanamīpsitānāṃ saṃbodhanārthamudarātsugatātmajānām /<br />
               	yanniḥsṛto varuṇadevavaro 'pyakasmādaiśvaryasiddhi phaladaṃ tamahaṃ namāmi //
                <span class="ref">BuSto_68.9</span></p>
            
            
            <p id="BuSto_68.10">
               	vaineyasaṃmataphalādyabhilāṣiṇo vai saṃsiddhaye pravaralakṣaṇapādapadme /<br />
               	yanniḥsṛtā bhagavatī dharaṇī prasiddhā trailokyanāthamasamaṃ satataṃ namāmi //
                <span class="ref">BuSto_68.10</span></p>
            
            
            <p id="BuSto_68.11">
               	saṃsāramuktamapi susthitameva tatra kāruṇyataśca bhavacāriṇi sattvavarge /<br />
               	bhūyāt sthitirmama sadāsthirasā bhavantamevaṃ mahāśayavaraṃ paramaṃ namāmi //
                <span class="ref">BuSto_68.11</span></p>
            
            
            <p id="BuSto_68.12">
               	ekena pādatalakena bhavatsvakena cakrāntasaṃvaramanantaralokadhātau /<br />
               	kalpāntadagdhabhuvane jvalitogravahnirniḥśvāsavāyubalatastava nirvṛtaḥ syāt //
                <span class="ref">BuSto_68.12</span></p>
            
            
            <p id="BuSto_68.13">
               	svāṃ tarjanīṃ mukhadhṛto 'hitatarjanena saṃcālitāśca bahumerugaṇā nakhasya /<br />
               	koṣoddhṛtaṃ jaladhitoyamaśeṣataḥ syāt sāmarthyamīdṛśamaho bhavataḥ kuto 'nyat //
                <span class="ref">BuSto_68.13</span></p>
            
            
            <p id="BuSto_68.14">
               	kvedaṃ ca śaiśavaparaṃ nanu cārurupaṃ saṃdarśanīyavarakomalabālacandram /<br />
               	durvāramāramathanaṃ ca mayaikasahyaṃ vikrāntaduḥsahaparaṃ kva ca ceṣṭitaṃ te //
                <span class="ref">BuSto_68.14</span></p>
            
            
            <p id="BuSto_68.15">
               	eṣā batāñjananibhorujanāvalī sā kauṭilyacāruvikaṭā svaśiroruhāgre /<br />
               	kleśendhane jvalitavisphuritatvavahnerdhūmāvalīva vimalā nanu lakṣyate te //
                <span class="ref">BuSto_68.15</span></p>
            
            
            <p id="BuSto_68.16">
               	tvatkāntileśavimalā daśadikpratānaiḥ pakṣāsitakṣayakṛśā sakalā suśobhā /<br />
               	paryanta iṣṭaśaśino bhavaneṣu yatte manye virāji nikhilaṃ tava kāntileśāt //
                <span class="ref">BuSto_68.16</span></p>
            
            
            <p id="BuSto_68.17">
               	bandhurhi ko mārgikasaṃmataṃ mataṃ naro narī sā sa ca satpathaṃ patham /<br />
               	parārthasaṃpāditasaṃvaraṃ varaṃ namāmi bhūmīśvararājinaṃ jinam //
                <span class="ref">BuSto_68.17</span></p>
            
            
            <p id="BuSto_68.18">
               	anityanirvāṇapade sthitaṃ sthitaṃ prabhāsvarādhiṣṭhitasaṃhitaṃ hitam /<br />
               	śamīkṛtāśeṣajanaṃ śivaṃ śivaṃ namāmi bhūmīśvararājinaṃ jinam //
                <span class="ref">BuSto_68.18</span></p>
            
            
            <p id="BuSto_68.19">
               	gabhastimālāmitasaṃkulaṃ kulaṃ tatra svapāṇau dhṛtapaṅkajaṃ kajam /<br />
               	ratānugāśobhitasaṃrataṃ rataṃ namāmi bhūmīśvararājinaṃ jinam //
                <span class="ref">BuSto_68.19</span></p>
            
            
            <p id="BuSto_68.20">
               	svadharmadhātuṃ karuṇāparaṃ paraṃ śubhādisaṃbhārasusaṃbhṛtaṃ bhṛtam /<br />
               	vikalpahīnaṃ dhvanideśakaṃ śakaṃ namāmi bhūmīśvarājinaṃ jinam //
                <span class="ref">BuSto_68.20</span></p>
            
            
            <p id="BuSto_68.21">
               	tathatātathatādvayaśātaśataṃ sadasatparipūritadharmakatham /<br />
               	kathanīyavirājitasatyaparaṃ praṇame dharaṇīśvararājavaram //
                <span class="ref">BuSto_68.21</span></p>
            
            
            <p id="BuSto_68.22">
               	varavārijarūpi jagatprasaraṃ sarasīruhalocanacārutaram /<br />
               	tarasāpi rasatvaviśuddhiparaṃ praṇame dharaṇīścarājavaram //
                <span class="ref">BuSto_68.22</span></p>
            
            
            <p id="BuSto_68.23">
               	varanirmitabhogaparārtharataṃ rataśūnyanirañjanadharmadharam /<br />
               	dharaṇīndravibhūṣitasiddhiparaṃ praṇame dharaṇīśvararājavaram //
                <span class="ref">BuSto_68.23</span></p>
            
            
            <p id="BuSto_68.24">
               	varasatsahajodadhicandramukhaṃ sukhabhāṣitasattvavimuktipadam /<br />
               	padabhūṣaṇalakṣaṇatānuparaṃ praṇame dharaṇīśvararājavaram //
                <span class="ref">BuSto_68.24</span></p>
            
            
            <p id="BuSto_68.25">
               	lokeśvareyaṃ(māṃ) tava ratnamālāmacīkaracchrīvanaratnapādaḥ /<br />
               	avāpi yattena śubhapraviṣṭaṃ tenaiva loko 'stu samantabhadraḥ //
                <span class="ref">BuSto_68.25</span></p>
            
            
            <p>śrīmadāryāvalokiteśvarabhaṭṭārakasya ratnamālāstotraṃ samāptam //</p>
            
            </div>
         
         <div id="d1e15412">
            
            <h3>Digital Sanskrit Buddhist Canon, Stotra section, text no. 69: Rūpastavaḥ</h3>
            
            
            <p id="BuSto_69.1">
               	sarvabhūtamaṇikampita tubhyaṃ kṣāntimeva caritaṃ tava rūpam /<br />
               	sarvarūpavaradivyasurūpaṃ taṃ namāmi daśabalavararūpam //
                <span class="ref">BuSto_69.1</span></p>
            
            
            <p id="BuSto_69.2">
               	bhṛṅgarājaśikhimūrdhni sukeśaṃ kokilābhaśikhidivyasukeśam /<br />
               	snigdhanīlamṛdukuñcitakeśaṃ taṃ namāmi daśabalavarakeśam //
                <span class="ref">BuSto_69.2</span></p>
            
            
            <p id="BuSto_69.3">
               	śaṅkhakundakumudaṃ vimaromaṃ janmaduḥkhavigataṃ vimaromam /<br />
               	rogaśokavimate vimaromaṃ taṃ namāmi daśabalavararomam //
                <span class="ref">BuSto_69.3</span></p>
            
            
            <p id="BuSto_69.4">
               	pūrṇacandradyutiśobhitavaktraṃ tuṅganāsamaṇibhāśubhavaktram /<br />
               	buddhapaṅkajinabhāmaravaktraṃ taṃ namāmi daśabalavaravaktram //
                <span class="ref">BuSto_69.4</span></p>
            
            
            <p id="BuSto_69.5">
               	raśmisahasravicitrasumūrdhni puṣpavarṣaśatapūjitamūrdhni /<br />
               	ratnavarṣaśatapūjitamūrdhni taṃ namāmi daśabalavaramūrdhni //
                <span class="ref">BuSto_69.5</span></p>
            
            
            <p id="BuSto_69.6">
               	netrapatākavilambitaśīrṣaṃ kāñcanachatravaropitaśīrṣam /<br />
               	netravitānasuśobhitaśīrṣaṃ taṃ namāmi daśabalavaraśīrṣam //
                <span class="ref">BuSto_69.6</span></p>
            
            
            <p id="BuSto_69.7">
               	divyāmbaramukuṭaṃ maṇimukuṭaṃ candraprabhāmukuṭāmaṇimukuṭam /<br />
               	āgataśīrṣamakhaṇḍitamukuṭaṃ taṃ namāmi daśabalavaramukuṭam //
                <span class="ref">BuSto_69.7</span></p>
            
            
            <p id="BuSto_69.8">
               	cārudalāyatapaṅkajanetraṃ divyajñānavipulāyatanetram /<br />
               	dhyānamokṣaśubhasaṃskṛtanetraṃ taṃ namāmi daśabalavaranetram //
                <span class="ref">BuSto_69.8</span></p>
            
            
            <p id="BuSto_69.9">
               	śuddhakarṇaśubhaśuddhasukarṇaṃ śuddhaprajñavaraśobhitakarṇam /<br />
               	śuddhajñānavaraśuddhasukarṇaṃ taṃ namāmi daśabalavarakarṇam //
                <span class="ref">BuSto_69.9</span></p>
            
            
            <p id="BuSto_69.10">
               	śubhrakundaśaśipaṅkajadantaṃ tīkṣṇasulakṣaṇanirmaladantam /<br />
               	viśvapañcadaśapañcasudantaṃ taṃ namāmi daśabalavaradantam //
                <span class="ref">BuSto_69.10</span></p>
            
            
            <p id="BuSto_69.11">
               	uccavākyasasurāsurajihvāṃ dharmajñānakṛtapāpadajihvām /<br />
               	gandhadhūpasasurāsurajihvāṃ taṃ namāmi daśabalavarajihvām //
                <span class="ref">BuSto_69.11</span></p>
            
            
            <p id="BuSto_69.12">
               	meghasudundubhināditaghoṣaṃ satyadharmanayasuviditaghoṣam /<br />
               	divyavādiparavāditaghoṣaṃ taṃ namāmi daśabalavaraghoṣam //
                <span class="ref">BuSto_69.12</span></p>
            
            
            <p id="BuSto_69.13">
               	grīvagrīvadaśagrīvasugrīvaṃ kṣāntivīryaṃ tava grīvasugrīvam /<br />
               	hemavarṇamaṇigrīvasugrīvaṃ taṃ namāmi daśabalavaragrīvam //
                <span class="ref">BuSto_69.13</span></p>
            
            
            <p id="BuSto_69.14">
               	siṃhakāyahimakundasukāyaṃ dhyānakāyaguṇasāgarakāyam /<br />
               	aṣṭasulakṣaṇanirmalakāyaṃ taṃ namāmi daśabalavarakāyam //
                <span class="ref">BuSto_69.14</span></p>
            
            
            <p id="BuSto_69.15">
               	śvetaraktaśubhaśobhitavastraṃ nīlapītaharitāyitavastram /<br />
               	hāradhavalaśubhaśobhitavastraṃ taṃ namāmi daśabalavaravastram //
                <span class="ref">BuSto_69.15</span></p>
            
            
            <p id="BuSto_69.16">
               	hemanāgakarasaṃskṛtabāhū puṣpadānakṛtaśobhitabāhū /<br />
               	dhīravīryasumanoharabāhū taṃ (tau) namāmi daśabalavarabāhū //
                <span class="ref">BuSto_69.16</span></p>
            
            
            <p id="BuSto_69.17">
               	cāmaracakrasuśobhitahastaṃ vimalasukomalapaṅkajahastam /<br />
               	bhūtapretaśaraṇāgatahastaṃ taṃ namāmi daśabalavarahastam //
                <span class="ref">BuSto_69.17</span></p>
            
            
            <p id="BuSto_69.18">
               	rāgadveṣatanuvarjitacittaṃ kalpakoṭisamabhāvitacittam /<br />
               	śīlajñānasamabhāvitacittaṃ taṃ namāmi daśabalavaracittam //
                <span class="ref">BuSto_69.18</span></p>
            
            
            <p id="BuSto_69.19">
               	padmanābhaśubhaśobhitanābhaṃ padmayoniśubhaśobhitanābham /<br />
               	brahmajyotisuśobhitanābhaṃ taṃ namāmi daśabalavaranābham //
                <span class="ref">BuSto_69.19</span></p>
            
            
            <p id="BuSto_69.20">
               	cakrasulakṣaṇabhūṣitapādaṃ aṅkuśaśaktivirājitapādam /<br />
               	nāgayakṣagaṇavanditapādaṃ taṃ namāmi daśabalavarapādam //
                <span class="ref">BuSto_69.20</span></p>
            
            
            <p id="BuSto_69.21">
               	bhāskaradyutirājitapādaṃ devadānavagaṇavanditapādam /<br />
               	sarvadevagaṇavanditapādaṃ taṃ namāmi daśabalavarapādam //
                <span class="ref">BuSto_69.21</span></p>
            
            
            <p id="BuSto_69.22">
               	sarvadevagaṇapūjitaśīrṣaṃ sūryakoṭisamabhāvitaśīrṣam /<br />
               	divyajvālajvalitārpitaśīrṣaṃ taṃ namāmi daśabalavaraśīrṣam //
                <span class="ref">BuSto_69.22</span></p>
            
            
            <p id="BuSto_69.23">
               	puṣpadhūpaśatapūjitaśīrṣaṃ dīpagandhaśatapūjitaśīrṣam /<br />
               	mālyavastraśatapūjitaśīrṣaṃ taṃ namāmi daśabalavaraśīrṣam //
                <span class="ref">BuSto_69.23</span></p>
            
            
            <p id="BuSto_69.24">
               	tribhuvanadharmakalābhyuṣṇīṣaratnachatramukuṭādipūjitam /<br />
               	ye paṭhanti sugatastavamenaṃ te labhanti śubhamokṣapathādhigamam //
                <span class="ref">BuSto_69.24</span></p>
            
            
            <p>śrīmadāryāvalokiteśvarabhaṭṭārakasya rūpastavaṃ samāptam //</p>
            
            </div>
         
         <div id="d1e15591">
            
            <h3>Digital Sanskrit Buddhist Canon, Stotra section, text no. 70: Ṣaḍabhijñastotram</h3>
            
            
            <p id="BuSto_70.1">
               	rūpalakṣaṇasaṃpūrṇo hīnoccasamasevanaḥ /<br />
               	sandarśaya sadā dānaṃ namaste dānapāraga //
                <span class="ref">BuSto_70.1</span></p>
            
            
            <p id="BuSto_70.2">
               	śabdalakṣaṇasaṃpūrṇaḥ suśobho guṇasāgaraḥ /<br />
               	saṃśrāvaya sadā śīlaṃ namaste śīlapāraga //
                <span class="ref">BuSto_70.2</span></p>
            
            
            <p id="BuSto_70.3">
               	gandhalakṣaṇasaṃpūrṇo divyaprāṇo vināyakaḥ /<br />
               	saṃprāpaya jina kṣāntiṃ namaste kṣāntipāraga //
                <span class="ref">BuSto_70.3</span></p>
            
            
            <p id="BuSto_70.4">
               	rasalakṣaṇasaṃpūrṇaḥ sujihvo dharmadeśakaḥ /<br />
               	bhāṣasva saugataṃ dharmaṃ namaste vīryapāragaḥ //
                <span class="ref">BuSto_70.4</span></p>
            
            
            <p id="BuSto_70.5">
               	sparśalakṣaṇasaṃpūrṇaḥ aniruddho nirīhakaḥ /<br />
               	saṃsparśaya jina dhyānaṃ namaste dhyānapāraga //
                <span class="ref">BuSto_70.5</span></p>
            
            
            <p id="BuSto_70.6">
               	dharmalakṣaṇasaṃpūrṇaḥ sattveṣu samacintakaḥ /<br />
               	prajñopāyamahāprāpta namaste buddhipāraga //
                <span class="ref">BuSto_70.6</span></p>
            
            
            <p id="BuSto_70.7">
               	ṣaḍabhijñastavaṃ yo 'yaṃ trisandhyaṃ bhaktimān paṭhet /<br />
               	saṃsārabandhanaṃ hitvā sa yāti paramāṃ gatim //
                <span class="ref">BuSto_70.7</span></p>
            
            
            <p>śrīmahābuddhabhaṭṭārakasya ṣaḍabhijñastotraṃ samāptam //</p>
            
            </div>
         
         <div id="d1e15648">
            
            <h3>Digital Sanskrit Buddhist Canon, Stotra section, text no. 71: Ṣaḍgatistotram</h3>
            
            
            <p id="BuSto_71.1">
               	paṅkeruhasthāya padāmbujāya bandhūkapuṣpāruṇasundarāya /<br />
               	sarojahastāya jaṭādharāya namo 'stu tasmai karūṇāmayāya //
                <span class="ref">BuSto_71.1</span></p>
            
            
            <p id="BuSto_71.2">
               	kāputradeśodbhavamaṅgalāya jinendrarūpāya tathāgatāya /<br />
               	saṃsāraduḥkhārṇavapāragāya namo 'stu tasmai karūṇāmayāya //
                <span class="ref">BuSto_71.2</span></p>
            
            
            <p id="BuSto_71.3">
               	samantabhadrāya surārcitāya suvarṇagraiveyakabhūṣitāya /<br />
               	cūḍāmaṇiśīrṣadharāya tubhyaṃ namo 'stu tasmai karūṇāmayāya //
                <span class="ref">BuSto_71.3</span></p>
            
            
            <p id="BuSto_71.4">
               	saundaryasāndrāya vṛṣāsanāya bhaktārtihantre ca tathāgatāya /<br />
               	mahārharatnaiḥ parimaṇḍitāya namo 'stu tasmai karūṇāmayāya //
                <span class="ref">BuSto_71.4</span></p>
            
            
            <p id="BuSto_71.5">
               	satkaṇṭhakaṇṭhāya manoharāya trailokyasaṃpūjitasampadāya /<br />
               	kāruṇyasaṃpūrṇahṛdambujāya namo 'stu tasmai karūṇāmayāya //
                <span class="ref">BuSto_71.5</span></p>
            
            
            <p id="BuSto_71.6">
               	stotraṃ pracakre bhuvi śaṃkhakarma puṇyārthato yacchatarājadhīmān /<br />
               	ye ye paṭhiṣyanti narāḥ prayatnāt te te gatāḥ śrīsuraharmyaramyam //
                <span class="ref">BuSto_71.6</span></p>
            
            
            <p>śrī āryāvalokiteśvarasya ṣaḍgatistotraṃ samāptam //</p>
            
            </div>
         
         <div id="d1e15699">
            
            <h3>Digital Sanskrit Buddhist Canon, Stotra section, text no. 72: Saptabuddhastotram</h3>
            
            
            <p id="BuSto_72.1">
               	utpanno vandhumatyāṃ nṛpativarakule yo vipaśyītināmnā <br />yasyāśītisahasrāṇyamaranaragurorāyurāsīd gatānām /<br />
               	yena prāptaṃ jinatvaṃ daśabalabalinā potalāvṛkṣamūle <br />taṃ vande jñānavāri praṇamitasakalaṃ kleśavahniṃ jinendram //
                <span class="ref">BuSto_72.1</span></p>
            
            
            <p id="BuSto_72.2">
               	vaṃśe pṛthvīśvarāṇāṃ mahati puravare yaḥ prajāto 'rūṇākṣo <br />varṣāṇāmāyurāsīt sakalaguṇanidheryasya saptāyutānām /<br />
               	saṃprāptā yena bodhiḥ parahitapaṭunā puṇḍarīkasya mūle <br />taṃ vande jñānarāśiṃ śikhinamṛṣivaraṃ prāptasaṃsārapāram //
                <span class="ref">BuSto_72.2</span></p>
            
            
            <p id="BuSto_72.3">
               	yo jāto nopamāyāṃ suprathitayaśasāmanvaye pārthivānā-<br />māyuḥ ṣaṣṭisahasrādabhavadurumateryasya saṃvatsarāṇām /<br />
               	jitvā kleśānaśeṣānamṛtamadhigataṃ yena śālasya mūle <br />taṃ vande dharmarājaṃ bhuvanahitakaraṃ viśvabhūnāmadheyam //
                <span class="ref">BuSto_72.3</span></p>
            
            
            <p id="BuSto_72.4">
               	kṣemāvatyāṃ prajāto manujapatisame yo vaśī vipravaṃśe <br />āyurvarṣāyutāni pravaraguṇanidheraṣṭacatvāri caiva /<br />
               	jainendraṃ yena labdhaṃ tribhavavadhakaraṃ jñānakhaḍgeśvareṇa <br />vande 'haṃ siṃhakāyaṃ sugatamanupamaṃ kakupchandaṃ munīndram //
                <span class="ref">BuSto_72.4</span></p>
            
            
            <p id="BuSto_72.5">
               	śobhāvatyāṃ dvijānāṃ narapatimahite yo 'nvaye saṃprasūtas <br />tasyāmāyuḥ sahasrāṇyatiśayavapuṣastriṃśadevaṃ babhūva /<br />
               	buddhatvaṃ yena ratnācalavaraguruṇaudumbare prāptamāsīd <br />taṃ vande śāsitāraṃ kanakamunimṛṣiṃ dhvastamohāndhakāram //
                <span class="ref">BuSto_72.5</span></p>
            
            
            <p id="BuSto_72.6">
               	vārāṇasyāṃ kṛṣīśakṣitipatimahite vipravaṃśe 'bhijāto <br />yasyāmāyuḥ sahasrāṇyatiśayamahitaṃ viṃśatirvatsarāṇām /<br />
               	yena nyagrodhamūle tribhavajalanidhiḥ poṣito divyagatyā <br />taṃ vande vandanīyaṃ munivaramanaghaṃ kāśyapaṃ lokanātham //
                <span class="ref">BuSto_72.6</span></p>
            
            
            <p id="BuSto_72.7">
               	yo jātaḥ śrīviśāle kapilapuravare śākyarājendravaṃśe <br />yasyāsīdāyurekaṃśatamiha śaradāṃ sarvalokaikabandhoḥ /<br />
               	nirgatyāśvatthamūle namucimapi satā 'nuttarā yena bodhis <br />taṃ vande śākyasiṃhaṃ suranaranamitaṃ buddhamādityabandhum //
                <span class="ref">BuSto_72.7</span></p>
            
            
            <p id="BuSto_72.8">
               	jātiṃ vipretivaṃśe nṛpavaramahite ketumatyāṃ gṛhītvā <br />buddhatvaṃ yena labdhamatiguṇanidhinā nāgavṛkṣasya mūle /<br />
               	aṣṭāvabdāyutāni kṣapitabhagavato bhāvi yasyāgramāyur <br />vande maitreyanāthaṃ tuṣitapuravare bhāvinaṃ lokanātham //
                <span class="ref">BuSto_72.8</span></p>
            
            
            <p id="BuSto_72.9">
               	stutvā vai saptabuddhān sakalamupagatān saptasaptārkabhāso <br />maitreyaṃ ca stuvan vai tuṣitapuragataṃ bhāvinaṃ lokanātham /<br />
               	yatpuṇyaṃ saṃprasūtaṃ śubhagatiphaladaṃ dehināmeva sarvaṃ <br />chitvā saṃkleśapāśān munaya iva caran nirvṛtiṃ sa prayātu //
                <span class="ref">BuSto_72.9</span></p>
            
            
            <p>śrīsaptabuddhastotraṃ samāptam //</p>
            
            </div>
         
         <div id="d1e15825">
            
            <h3>Digital Sanskrit Buddhist Canon, Stotra section, text no. 73: Saptajinastavaḥ</h3>
            
            
            <p id="BuSto_73.1">
               	jagadguruṃ suranaralokapūjitaṃ kṛpāpaṭuṃ parahitamokṣadeśakam /<br />
               	vipaśyinaṃ tribhavamahaughasāragaṃ namāmi taṃ sugatagatiṃ tathāgatam //
                <span class="ref">BuSto_73.1</span></p>
            
            
            <p id="BuSto_73.2">
               	anantapāre bhavasāgare 'smin nimajyamānaṃ prasamīkṣya lokam /<br />
               	prakāśito yena hitāya dharmo namo 'stu tasmai śikhine jināya //
                <span class="ref">BuSto_73.2</span></p>
            
            
            <p id="BuSto_73.3">
               	vande viśvabhuvaṃ buddhaṃ candrārkādhikatejasam /<br />
               	sāgaraughamivāgāghaṃ jñānena vinayena ca //
                <span class="ref">BuSto_73.3</span></p>
            
            
            <p id="BuSto_73.4">
               	yasyenduraśmipratimairyaśobhiralaṃkṛtā bhāti vasundhareyam /<br />
               	audumbaraṃ puṣpamivādbhutaṃ taṃ vande kakupchandamahāmunīndram //
                <span class="ref">BuSto_73.4</span></p>
            
            
            <p id="BuSto_73.5">
               	visāriṇā vigatamalena cetasā virāgiṇā satatahitānukāriṇā /<br />
               	hataṃ tamo vigatamalena yena taṃ surārcitaṃ kanakamuniṃ namāmyaham //
                <span class="ref">BuSto_73.5</span></p>
            
            
            <p id="BuSto_73.6">
               	prataptacāmīkararaśmigauraṃ sahasrasūryādhikadīptatejasam /<br />
               	lokottamaṃ sarvajanābhivandyaṃ vandāmyahaṃ kāśyapanāmadheyam //
                <span class="ref">BuSto_73.6</span></p>
            
            
            <p id="BuSto_73.7">
               	vākyāṃśujālaiḥ pratibodhya lokaṃ sūryāśujālairiva padmaṣaṇḍam /<br />
               	yo nirvṛtaḥ śākyamunipradīpastasmaiḥ namaḥ paramakāruṇikāya śāstre //
                <span class="ref">BuSto_73.7</span></p>
            
            
            <p id="BuSto_73.8">
               	maitreyanāmā tuṣitālayastho yasyaikajanmāntaritā hi bodhiḥ /<br />
               	utpatsyate yaḥ sugataḥ pṛthivyāṃ sarvātmanā 'haṃ praṇato 'smi tasmai //
                <span class="ref">BuSto_73.8</span></p>
            
            
            <p id="BuSto_73.9">
               	stutvā mayā saptajinānatītānanāgataṃ cāṣṭamabodhisattvam /<br />
               	yatpuṇyamāsāditaprameyaṃ nirāmayāstena bhavantu sattvāḥ //
                <span class="ref">BuSto_73.9</span></p>
            
            
            <p>śrīsaptajinastavaḥ samāptaḥ //</p>
            
            </div>
         
         <div id="d1e15896">
            
            <h3>Digital Sanskrit Buddhist Canon, Stotra section, text no. 74: Saptākṣarastotram</h3>
            
            
            <p>om namo lokanāthāya matsyendrāya viṣṇave</p>
            
            <p id="BuSto_74.1">
               	namāmi jinanāthāya nityānityavidhāyine /<br />
               	nirambaravilāsāya nirvikalpāya te namaḥ //
                <span class="ref">BuSto_74.1</span></p>
            
            
            <p id="BuSto_74.2">
               	mokṣadātā kṛtamokṣo mokṣasaukhyapradāyakaḥ /<br />
               	merumaṇḍalamadhyasthamokṣadāya namo 'stu te //
                <span class="ref">BuSto_74.2</span></p>
            
            
            <p id="BuSto_74.3">
               	lolakandarpapāśāya lokeśāya mahātmane /<br />
               	lokarakṣāya devāya lokanāthāya te namaḥ //
                <span class="ref">BuSto_74.3</span></p>
            
            
            <p id="BuSto_74.4">
               	kanakācalamadhyasthakinnarairupapadyate /<br />
               	kīrtihetoḥ samādhyeṣā kāntidaṃ tvāmupāsmahe //
                <span class="ref">BuSto_74.4</span></p>
            
            
            <p id="BuSto_74.5">
               	nāthamantrasamujjvālanāgābharaṇadhāriṇe /<br />
               	niravadyāya buddhāya bodhidāya namo 'stu te //
                <span class="ref">BuSto_74.5</span></p>
            
            
            <p id="BuSto_74.6">
               	sthānarakṣākṛtā dhīra sthānabhraṣṭaprapālaka /<br />
               	locanā-māmakī-tārā-pāṇḍarābhyo namo namaḥ //
                <span class="ref">BuSto_74.6</span></p>
            
            
            <p id="BuSto_74.7">
               	yakṣarākṣasavetālabhujaṅgabhayahāriṇe /<br />
               	amitābhakirīṭāya siddhidāya namo 'stu te //
                <span class="ref">BuSto_74.7</span></p>
            
            
            <p id="BuSto_74.8">
               	bhikṣuromasahasrāṇi bhikṣurakṣāya te namaḥ /<br />
               	ślokāṣṭakamidaṃ puṇyaṃ kīrtitaṃ te samādhipa //
                <span class="ref">BuSto_74.8</span></p>
            
            
            <p>śrīmadāryāvalokiteśvarasya saptākṣarastotraṃ samāptam //</p>
            
            </div>
         
         <div id="d1e15962">
            
            <h3>Digital Sanskrit Buddhist Canon, Stotra section, text no. 75: Saptavidhānuttarastotram</h3>
            
            
            <p>namaḥ śrīlokanāthāya</p>
            
            
            <p id="BuSto_75.1">
               	amitaruciśiraḥsthaṃ padmapatrāyatākṣaṃ <br />duritakṛtavināśaṃ mohamāyā 'hitākṣam /<br />
               	karadhṛtakanakābjaṃ lokapālaikadakṣaṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.1</span></p>
            
            
            <p id="BuSto_75.2">
               	aruṇavaruṇaśobhābodhivijñānahetuṃ <br />maṇimayamukuṭaṃ saṃsārakāmbhodhisetum /<br />
               	kṛtamanasijanāśaṃ bodhisattvādiketuṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.2</span></p>
            
            
            <p id="BuSto_75.3">
               	sarasijakṛtavāsaṃ dūrakandarpapāśaṃ <br />suranaradanujāśaṃ pūrṇacandraprakāśam /<br />
               	sukṛtajanavilāsaṃ koṭisūryāvabhāsaṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.3</span></p>
            
            
            <p id="BuSto_75.4">
               	urasi vihitanāgaṃ mocitāśeṣarāgaṃ <br />bhavajaladhivibhāgaṃ mokṣasaukhyaikamārgam /<br />
               	pratapitakanakāṅgaṃ bodhibodhaikarāgaṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.4</span></p>
            
            
            <p id="BuSto_75.5">
               	jinavarasutarājaṃ muktimālāvirājaṃ <br />sulalitaphaṇirājaṃ kīrṇitācābhirājam /<br />
               	pramuditavalirājaṃ pālitāmartyarājaṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.5</span></p>
            
            
            <p id="BuSto_75.6">
               	dhṛtamadhukararūpaṃ kṣuptipāsāntakūpaṃ <br />sucaritahayarūpaṃ siṃhalādantabhūpam /<br />
               	agurusurabhidhūpaṃ dhāritāśeṣarūpaṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.6</span></p>
            
            
            <p id="BuSto_75.7">
               	trividhavidhṛtapāpaṃ me harantaṃ tritāpaṃ <br />pratidinamitijāpaṃ devacakre vilāpam /<br />
               	nirayabhayakalāpaṃ bhedakājñānacāpaṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.7</span></p>
            
            
            <p id="BuSto_75.8">
               	vihitaśubhajanānāṃ muktitāpodyatānāṃ <br />vigalitakaluṣāṇāṃ bhaktipūjāratānām /<br />
               	varakuśalasamūhaṃ saṃprapede svabhaktyā <br />praṇamitaśirasā 'haṃ naumi taṃ lokanātham //
                <span class="ref">BuSto_75.8</span></p>
            
            
            <p id="BuSto_75.9">
               	daśabalakṛtasiddhiṃ saṃvadhe buddhabodhiṃ <br />jananamaraṇabhītaṃ mārapāśābhinītam /<br />
               	manasi malinavṛtte pūritājñānavitte <br />praṇamitaśirasā 'haṃ naumi taṃ lokanātham //
                <span class="ref">BuSto_75.9</span></p>
            
            
            <p id="BuSto_75.10">
               	pravarasugataratnaṃ dharmakāyaṃ saṃsaṃghaṃ <br />kṣaraṇamiha prayāmi kāritānaṅgabhaṅgam /<br />
               	pramuditamanasāptaṃ bodhilābhaikayatnaṃ <br />praṇamitaśirasā 'haṃ naumi taṃ lokanātham //
                <span class="ref">BuSto_75.10</span></p>
            
            
            <p id="BuSto_75.11">
               	śrīlokanāthacaraṇāmbujabhaktipadma-<br />pīyūṣanandaracitānativistarāḍhyam /<br />
               	yatsaptadhārcanayutaṃ sarasātihṛdyaṃ <br />saukhyāvatīgamanamārgakaraṃ tu sadyaḥ //
                <span class="ref">BuSto_75.11</span></p>
            
            
            <p id="BuSto_75.12">
               	stutvā lokaguruṃ munīśvaramimaṃ sarvārthasiddhipradaṃ <br />yatpuṇyaṃ samupārjitaṃ vrajatu tatpuṇyena saukhyāvatīm /<br />
               	śrīlokeśvarapādapaṅkajarasollāsaikaharṣoditaṃ <br />lokakleśaharaṃ sudurjayavaraṃ jitvā pramuktāmalam //
                <span class="ref">BuSto_75.12</span></p>
            
            
            <p>śrīmadāryāvalokiteśvarasya saptavidhānuttararastotraṃ samāptam //</p>
            
            </div>
         
         <div id="d1e16130">
            
            <h3>Digital Sanskrit Buddhist Canon, Stotra section, text no. 76: Ṣaṭpāramitāstotram</h3>
            
            
            <p id="BuSto_76.1">
               	dānabalena samudgatabuddho dānabalādhipatā narasiṃhe /<br />
               	dānabalekṣaka śrūyati śabdaḥ kāruṇikena pure praviśantam //
                <span class="ref">BuSto_76.1</span></p>
            
            
            <p id="BuSto_76.2">
               	śīlabalena samudgatabuddho śīlabalādhipatā narasiṃhe /<br />
               	śīlabalekṣaka śrūyati śabdaḥ kāruṇikena pure praviśantam //
                <span class="ref">BuSto_76.2</span></p>
            
            
            <p id="BuSto_76.3">
               	kṣāntibalena samudgatabuddho kṣāntibalādhipatā narasiṃhe /<br />
               	kṣāntibalekṣaka śrūyati śabdaḥ kāruṇikena pure praviśantam //
                <span class="ref">BuSto_76.3</span></p>
            
            
            <p id="BuSto_76.4">
               	vīryabalena samudgatabuddho vīryabalādhipatā narasiṃhe /<br />
               	vīryabalekṣaka śruyati śabdaḥ kāruṇikena pure praviśantam //
                <span class="ref">BuSto_76.4</span></p>
            
            
            <p id="BuSto_76.5">
               	dhyānabalena samudgatabuddho dhyānabalādhipatā narasiṃhe /<br />
               	dhyānabalekṣaka śruyati śabdaḥ kāruṇikena pure praviśantam //
                <span class="ref">BuSto_76.5</span></p>
            
            
            <p id="BuSto_76.6">
               	prajñabalena samudgatabuddhaḥ prajñabalādhipatā narasiṃhe /<br />
               	prajñabalekṣaka śrūyati śabdaḥ kāruṇikena pure praviśantam //
                <span class="ref">BuSto_76.6</span></p>
            
            
            <p>śrīṣaṭpāramitāstotraṃ samāptam //</p>
            
            </div>
         
         <div id="d1e16180">
            
            <h3>Digital Sanskrit Buddhist Canon, Stotra section, text no. 77: Ṣaṭtriṃśatsaṃvarastutiḥ</h3>
            
            
            <p id="BuSto_77.1">
               	śrīsaṃvaraṃ mahāvīraṃ vārāhīṃ cāpi yoginīm /<br />
               	namāmi sarvabhāvena yoginījālanāyakam //
                <span class="ref">BuSto_77.1</span></p>
            
            
            <p id="BuSto_77.2">
               	ḍākinīṃ ca tathā lāmāṃ khaṇḍarohāṃ ca rūpiṇīm /<br />
               	caturo 'mṛtabhāṇḍāṃśca bodhicittena pūritān //
                <span class="ref">BuSto_77.2</span></p>
            
            
            <p id="BuSto_77.3">
               	pullīramalayodbhūtaṃ khaṇḍakapālasaṃvaram /<br />
               	pracaṇḍāliṅgaṇaṃ vīraṃ namāmi śirasi sthitam //
                <span class="ref">BuSto_77.3</span></p>
            
            
            <p id="BuSto_77.4">
               	jālandharātsamutpannaṃ mahākaṃkālasaṃvaram /<br />
               	caṇḍālyāliṅgaṇaṃ vīraṃ śikhādeśe sthitaṃ name //
                <span class="ref">BuSto_77.4</span></p>
            
            
            <p id="BuSto_77.5">
               	oḍiyānātsamudbhūtaṃ kaṃkālanāma saṃvaram /<br />
               	prabhāvatīsamāpannaṃ savyakarṇasthitaṃ name //
                <span class="ref">BuSto_77.5</span></p>
            
            
            <p id="BuSto_77.6">
               	arbudapīṭhamadhyasthaṃ saṃvaraṃ vikaṭadaṃṣṭriṇam /<br />
               	mahānāsāsamāpannaṃ pṛṣṭhadeśe sthitaṃ name //
                <span class="ref">BuSto_77.6</span></p>
            
            
            <p id="BuSto_77.7">
               	godāvarīsamudbhūtaṃ surāvīriṇasaṃvaram /<br />
               	saṃpuṭaṃ vīramatyākhyā vāmakarṇasthitaṃ name //
                <span class="ref">BuSto_77.7</span></p>
            
            
            <p id="BuSto_77.8">
               	rāmeśvarodbhavaṃ vīraṃ amitābhākhyasaṃvaram /<br />
               	kharvarosaṃpuṭaṃ nāthaṃ bhruvormadhyasthitaṃ name //
                <span class="ref">BuSto_77.8</span></p>
            
            
            <p id="BuSto_77.9">
               	devīkoṭodbhavaṃ nāthaṃ vajraprabhākhyasaṃvaram /<br />
               	laṅkeśvarīsamāpannaṃ namāmi netrakoṇagam //
                <span class="ref">BuSto_77.9</span></p>
            
            
            <p id="BuSto_77.10">
               	māravākhyātsamutpannaṃ vajradehākhyasaṃvaram /<br />
               	drumacchāyāsamāpannaṃ namāmi skandhadeśagam //
                <span class="ref">BuSto_77.10</span></p>
            
            
            <p id="BuSto_77.11">
               	kāmarūpodbhavaṃ vīraṃ aṅgulikākhyasaṃvaram /<br />
               	airāvatīsamāpannaṃ namāmi kakṣadeśagam //
                <span class="ref">BuSto_77.11</span></p>
            
            
            <p id="BuSto_77.12">
               	okārasthānasaṃjātaṃ vajrajaṭilasaṃvaram /<br />
               	bhairavāliṅgaṇaṃ vīraṃ tanuyugodbhavaṃ name //
                <span class="ref">BuSto_77.12</span></p>
            
            
            <p id="BuSto_77.13">
               	triśakunyadbhavaṃ nāthaṃ mahāvīrākhyasaṃvaram /<br />
               	vāyuvegāsamāpannaṃ nābhideśasthitaṃ name //
                <span class="ref">BuSto_77.13</span></p>
            
            
            <p id="BuSto_77.14">
               	kauśalāyāṃ samudbhūtaṃ vajrahūṃkārasaṃvaram /<br />
               	surābhakṣīsamāpannaṃ namāmi nāsikāgrajam //
                <span class="ref">BuSto_77.14</span></p>
            
            
            <p id="BuSto_77.15">
               	kaliṅgapīṭhasaṃjātaṃ suprabhānāma saṃvaram /<br />
               	śyāmādevī samāpannaṃ namāmi mukhabhāgajam //
                <span class="ref">BuSto_77.15</span></p>
            
            
            <p id="BuSto_77.16">
               	lampākasthānasaṃbhūtaṃ vajraprabhākhyasaṃvaram /<br />
               	subhadrāliṅgaṇaṃ vīraṃ kaṇṭhadeśodbhavaṃ name //
                <span class="ref">BuSto_77.16</span></p>
            
            
            <p id="BuSto_77.17">
               	kāñcyākhyapīṭhasaṃjātaṃ mahābhairavasaṃvaram /<br />
               	hayakarṇāsamāpannaṃ namāmi hṛdimadhyagam //
                <span class="ref">BuSto_77.17</span></p>
            
            
            <p id="BuSto_77.18">
               	himālayodbhavaṃ vīraṃ virūpākṣākhyasaṃvaram /<br />
               	khagānanāsamāpannaṃ meḍhrasthānagataṃ name //
                <span class="ref">BuSto_77.18</span></p>
            
            
            <p id="BuSto_77.19">
               	pretapuryāṃ samudbhūtaṃ mahābalākhyasaṃvaram /<br />
               	cakravegāsamāpannaṃ liṅgasthānagataṃ name //
                <span class="ref">BuSto_77.19</span></p>
            
            
            <p id="BuSto_77.20">
               	guhadeśātsamudbhūtaṃ ratnavajrākhyasaṃvaram /<br />
               	khaṇḍarohāsamāpannaṃ namāmi gudamadhyagam //
                <span class="ref">BuSto_77.20</span></p>
            
            
            <p id="BuSto_77.21">
               	saurāṣṭradeśasaṃbhūtaṃ hayagrīvākhyasaṃvaram /<br />
               	śauṇḍinyāliṅgaṇaṃ vīraṃ namāmi urumadhyagam //
                <span class="ref">BuSto_77.21</span></p>
            
            
            <p id="BuSto_77.22">
               	suvarṇadvīpasaṃjātam ākāśagarbhasaṃvaram /<br />
               	cakravarmiṇīsamāpannaṃ jaṅghāmadhyagataṃ name //
                <span class="ref">BuSto_77.22</span></p>
            
            
            <p id="BuSto_77.23">
               	nagarapīṭhamadhyasthaṃ śrīherukākhyasaṃvaram /<br />
               	suvīrāliṅgaṇaṃ vīraṃ namāmyaṅgulivartinam //
                <span class="ref">BuSto_77.23</span></p>
            
            
            <p id="BuSto_77.24">
               	sindhudeśasamudbhūtaṃ padmanṛtyākhyasaṃvaram /<br />
               	mahābalāsamāpannaṃ pādapṛṣṭhagataṃ name //
                <span class="ref">BuSto_77.24</span></p>
            
            
            <p id="BuSto_77.25">
               	marutīpīṭhasaṃjātaṃ vairocanākhyasaṃvaram /<br />
               	cakravartinīsamāpannaṃ namāmyaṅguṣṭhamadhyagam //
                <span class="ref">BuSto_77.25</span></p>
            
            
            <p id="BuSto_77.26">
               	kulatāyāḥ samudbhūtaṃ vajrasattvākhyasaṃvaram /<br />
               	mahāvīryāsamāpannaṃ jānudvayagata name //
                <span class="ref">BuSto_77.26</span></p>
            
            
            <p id="BuSto_77.27">
               	pūrvadvāre sthitaṃ vīraṃ vajracaṇḍākhyasaṃvaram /<br />
               	kākāsyāliṅgaṇaṃ vīraṃ namāmi suranāyakam //
                <span class="ref">BuSto_77.27</span></p>
            
            
            <p id="BuSto_77.28">
               	uttaradvāramadhyasthaṃ vajrānalākhyasaṃvaram /<br />
               	ulūkāsyāsamāpannaṃ namāmi yakṣanāyakam //
                <span class="ref">BuSto_77.28</span></p>
            
            
            <p id="BuSto_77.29">
               	paścimadvāramadhyasthaṃ vajroṣṇīṣākhyasaṃvaram /<br />
               	śvānāsyāsampuṭaṃ vīraṃ namāmi pannagādhipam //
                <span class="ref">BuSto_77.29</span></p>
            
            
            <p id="BuSto_77.30">
               	dakṣiṇadvāramadhyasthaṃ vajrakuṇḍalisaṃvaram /<br />
               	śūkarāsyāsamāpannaṃ namāmi yamanāyakam //
                <span class="ref">BuSto_77.30</span></p>
            
            
            <p id="BuSto_77.31">
               	āgneyadigvimātrasthaṃ vajrayakṣākhyasaṃvaram /<br />
               	yamadāḍhīsamāpannaṃ namāmi vahnināyakam //
                <span class="ref">BuSto_77.31</span></p>
            
            
            <p id="BuSto_77.32">
               	nairṛtyadigvibhāṣasthaṃ vajrakīlākhyasaṃvaram /<br />
               	yamadūtīsamāpannaṃ namāmi rākṣasādhipam //
                <span class="ref">BuSto_77.32</span></p>
            
            
            <p id="BuSto_77.33">
               	vāyavyadigvibhāgasthaṃ vajramahābalāhvayam /<br />
               	yamadaṃṣṭrīsamāpannaṃ namāmi pavanādhipam //
                <span class="ref">BuSto_77.33</span></p>
            
            
            <p id="BuSto_77.34">
               	īśānadigvibhāgasthaṃ vajrabhīṣaṇasaṃvaram /<br />
               	yamamathanīsamāpannaṃ namāmi bhūtanāyakam //
                <span class="ref">BuSto_77.34</span></p>
            
            
            <p id="BuSto_77.35">
               	etāndevān namasyāmi digvidikṣu susaṃsthitān /<br />
               	vīrān vīreśvarīḥ sarvā herukaṃ parameśvaram //
                <span class="ref">BuSto_77.35</span></p>
            
            
            <p id="BuSto_77.36">
               	sahajānandātmakaṃ devaṃ viśuddhaṃ tāṇḍavānvitam /<br />
               	ḍākinījālamadhyasthaṃ pratyātmavedyagocaram //
                <span class="ref">BuSto_77.36</span></p>
            
            
            <p id="BuSto_77.37">
               	stutvedaṃ devatīcakraṃ yanmayopārjitaṃ śubham /<br />
               	tena puṇyena loko 'stu vajraḍākaparāyaṇaḥ //
                <span class="ref">BuSto_77.37</span></p>
            
            
            <p>śrī ṣaṭtriṃśatsaṃvaragaṇacakramaṇḍalastutiḥ samāptāḥ //</p>
            
            </div>
         
         <div id="d1e16453">
            
            <h3>Digital Sanskrit Buddhist Canon, Stotra section, text no. 78: Sattvārādhanagāthā ārya
               nāgārjunakṛtā</h3>
            
            
            <p id="BuSto_78.1">
               	sattvārthameva mayi tiṣṭhati sattvaśraddhā nānyatra sā, hyahamaho 'dhigṛhītasattvaḥ
               /<br />
               	caryā 'dhamā karuṇayā rahitā bhaved yā saṃbhāvyate karuṇayaiva prahāṇamasyāḥ //
                <span class="ref">BuSto_78.1</span></p>
            
            
            <p id="BuSto_78.2">
               	sattveṣu yasya nitarāṃ karuṇāpravṛttirārādhakaḥ sa mama śāsanamarmavettā /<br />
               	śīlaṃ śrutiśca karuṇā ca sudhośca yasya nityaṃ sa eva sugatārcanakṛnnigadyate //
                <span class="ref">BuSto_78.2</span></p>
            
            
            <p id="BuSto_78.3">
               	kalyāṇakāramadhikṛtya gato 'smi siddhiṃ sattvārthameva tanumeṣa samudvahāmi /<br />
               	naivaṃ kriyeta yadi sattvahitaṃ mayā ced vyarthaṃ karomi tanupoṣaṇamannapānaiḥ //
                <span class="ref">BuSto_78.3</span></p>
            
            
            <p id="BuSto_78.4">
               	sattvān hinasti manasāpi hi yaḥ sa kasmānmāmeva saṃśrayati yo mayi nirvyapekṣaḥ /<br />
               	pūjā tu sā bhavati sattvahitekṣaṇāpi pūjyasya yā manasi tuṣṭimupādadāti //
                <span class="ref">BuSto_78.4</span></p>
            
            
            <p id="BuSto_78.5">
               	hiṃsātmikā paraviheṭhanasambhavā vā pūjā na pūjyamanugacchati saṃskṛtāpi /<br />
               	dārāḥ sutāśca vibhavaśca mahattva(cca) rājyaṃ māṃsaṃ ca śoṇitavase nayate śarīram
               //
                <span class="ref">BuSto_78.5</span></p>
            
            
            <p id="BuSto_78.6">
               	yeṣāṃ priyatvamadhikṛtya mayojjhitaṃ yat yastān viheṭhayati tena viheṭhito 'ham /<br />
               	sattvopakāraparamā hi mamāgrapūjā sattvāpakāraparayā ca parābhavaḥ syāt //
                <span class="ref">BuSto_78.6</span></p>
            
            
            <p id="BuSto_78.7">
               	sattvān prāpya mayā kṛtāni kuśalānyārādhitāstāyinaḥ <br />prāptāḥ pāramitāśca sattvasamiterevārthamātiṣṭhatā /<br />
               	sattvārthena samudyatena manasā mārasya bhagnaṃ balaṃ <br />sattvaireva tathā tathā viracitaṃ yenāsmi buddhaḥ kṛtaḥ //
                <span class="ref">BuSto_78.7</span></p>
            
            
            <p id="BuSto_78.8">
               	kasmin vastuni siddhyatāmiha kṛpā maitrī ca kvālambatāṃ <br />kvopekṣāmuditādivastuviṣayaḥ kasmin vimokṣādayaḥ /<br />
               	kasyārthe karuṇāpareṇa manasaḥ kṣāntiściraṃ bhāvitā <br />na syurjanmani janma(ni) priyavidhau mitraṃ yadi prāṇinaḥ //
                <span class="ref">BuSto_78.8</span></p>
            
            
            <p id="BuSto_78.9">
               	sattvā eva gajādibhāvagatayo dattā mayā 'nekaśaḥ <br />sattvā eva ca pātratāmupagataṃ deyaṃ mayā grāhitāḥ /<br />
               	sattvaireva vicitrabhāvagamanādasmatkṛpā vardhitā <br />sattvāneva na pālayāmi yadi cet kasyārthamarthaḥ kṛtaḥ //
                <span class="ref">BuSto_78.9</span></p>
            
            
            <p id="BuSto_78.10">
               	saṃsāre vyasanābhighātabahule na syuryadi prāṇino <br />janmāvartaviḍambanena yamalokaṃ prāpya sātmīkṛtāḥ /<br />
               	saṃsārāttaraṇaṃ ca saugatamidaṃ mahātmyamatyadbhutaṃ <br />kasyārthena samīhitaṃ yadi na me sattvā bhaveyuḥ priyāḥ //
                <span class="ref">BuSto_78.10</span></p>
            
            
            <p id="BuSto_78.11">
               	yāvaccedaṃ jvalati jagataḥ śāsanaṃ śāsanaṃ me <br />tāvat stheyaṃ parahitaparairātmavadbhirbhavadbhiḥ /<br />
               	śrutvā śrutvā mama viracitaṃ sattvahetorakhinnaiḥ <br />khedaḥ kāryo na ca tanumimaṃ muktasāraṃ bhavadbhiḥ //
                <span class="ref">BuSto_78.11</span></p>
            
            
            <p>samyaksambuddhabhāṣitā sattvārādhanagāthā samāptā //</p>
            
            </div>
         
         <div id="d1e16569">
            
            <h3>Digital Sanskrit Buddhist Canon, Stotra section, text no. 79: Śākyasiṃhastotram brahmaṇā
               kṛtam</h3>
            
            
            <p>namaḥ śākyendrāya /</p>
            
            
            <p id="BuSto_79.1">
               	namo 'stu lokādhipa śākyarāja saddharmapaṅkeruhabhāskarāya /<br />
               	kleśārivargābhihatāya tubhyaṃ saṃbodhidīpairhatamohajāla //
                <span class="ref">BuSto_79.1</span></p>
            
            
            <p id="BuSto_79.2">
               	brahmarṣirājarṣisurarṣisaṅghaiḥ prāptuṃ na yacchakyamanekaratnaiḥ /<br />
               	prāptaṃ tvayā jñānamanantadharmaṃ yenākariṣyaḥ sakalasya haityam //
                <span class="ref">BuSto_79.2</span></p>
            
            
            <p id="BuSto_79.3">
               	pravartitaṃ yena sudharmacakraṃ yasmin mahī sodadhiśailarājā /<br />
               	ānanditeva calitā hyajasraṃ namo 'stu tubhyaṃ tribhavādhipāya //
                <span class="ref">BuSto_79.3</span></p>
            
            
            <p id="BuSto_79.4">
               	yasmiṃśca vātāstriguṇena yuktā vavurnabhasto nipatanti vastrāḥ(rṣāḥ) /<br />
               	vicitrapuṣpāṇi sugandhi vāri namo 'stu tubhyaṃ jagadekanātha //
                <span class="ref">BuSto_79.4</span></p>
            
            
            <p id="BuSto_79.5">
               	ananyajeyo namucirvariṣṭhaiḥ sainyairvṛtaḥ koṭiśatapramāṇaiḥ /<br />
               	jitaṃ tvayaikena nirāyudhena namo 'stu tubhyaṃ balavartanāya //
                <span class="ref">BuSto_79.5</span></p>
            
            
            <p id="BuSto_79.6">
               	yena trilokīṃ pratipālituṃ tanmāyāsukajjājvalayan(?) prajātam /<br />
               	svabhāvato janmajarāntakāriṇe namo 'stu tubhyaṃ jagadekanātha //
                <span class="ref">BuSto_79.6</span></p>
            
            
            <p id="BuSto_79.7">
               	traidhātulokeṣu vikāsituṃ tāṃ saṃbodhicaryāmapavargasetum /<br />
               	tuṣitāyuto janma cakāra martye namo 'stu tubhyaṃ varabodhirāja //
                <span class="ref">BuSto_79.7</span></p>
            
            
            <p id="BuSto_79.8">
               	samyak pratijñāṃ pratikṛtya yena saṃpreṣyate mokṣapure janaughaḥ /<br />
               	tadarthamāyāsi ca martyaloke namo 'stu tubhyaṃ sumahatpratijña //
                <span class="ref">BuSto_79.8</span></p>
            
            
            <p id="BuSto_79.9">
               	yaścāṣṭakaṃ brahmakṛtaṃ supuṇyaṃ paṭhiṣyati śākyavarāgrataḥ sthaḥ /<br />
               	duḥkhaṃ mahāpāpabhayaṃ ca hitvā śrīśrīghane yāsyati pattane mudā //
                <span class="ref">BuSto_79.9</span></p>
            
            
            <p>brahmaṇā kṛtaṃ śrīśākyasiṃhastotraṃ samāptam //</p>
            
            </div>
         
         <div id="d1e16643">
            
            <h3>Digital Sanskrit Buddhist Canon, Stotra section, text no. 80: Śākyasiṃhastotram</h3>
            
            
            <p>chando 'mṛtoddhṛtam</p>
            
            
            <p id="BuSto_80.1">
               	namāmi taṃ bhikṣugaṇairūpetaṃ tathāgatairvṛkṣatale niṣaṇṇam /<br />
               	anantarodīritalakṣmabhājau pādau yadīyāvupajātayastāḥ //
                <span class="ref">BuSto_80.1</span></p>
            
            
            <p id="BuSto_80.2">
               	śākyendravaṃśālalitāvataṃsamaṃśādhikābhaṃ kanakādhikābham /<br />
               	namāmi buddhaṃ hyupajātisiddhaṃ sarvārthasiddhākhyakumāravaryam //
                <span class="ref">BuSto_80.2</span></p>
            
            
            <p id="BuSto_80.3">
               	namāmi nityaṃ niravadyavṛttaṃ niraṃjanaṃ nirmaladeharūpam /<br />
               	niḥśeṣasattvoddharaṇaikacittaṃ candrānanaṃ śubhrapadāravindam //
                <span class="ref">BuSto_80.3</span></p>
            
            
            <p id="BuSto_80.4">
               	śauddhodaniṃ gautamipālanīyaṃ māyāsutaṃ mārajitaṃ mahāntam /<br />
               	maheśvarādyairmahanīyamūrtimameyamāhātmyamameyadharmam //
                <span class="ref">BuSto_80.4</span></p>
            
            
            <p id="BuSto_80.5">
               	bhavodadhestīrṇamanantapuṇyaṃ bhavādidevairabhivandyapādam /<br />
               	anantabhavyākṛtibhāvanīyaṃ taṃ naumi bhavyojjvalabhūṣitāṅgam //
                <span class="ref">BuSto_80.5</span></p>
            
            
            <p id="BuSto_80.6">
               	babhāṇa vaṃśasthaviro nṛpādhipo janān pratītyāhvayatātmajaṃ mama /<br />
               	kṛtāribhaṅgaṃ jinarājamīśvaraṃ gataṃ ṣaḍabdaṃ ca viyogabhāvayoḥ //
                <span class="ref">BuSto_80.6</span></p>
            
            
            <p id="BuSto_80.7">
               	bhajasva vaṃśasthaviraṃ munīśvaraṃ mahāvane vṛkṣatale śucisthale /<br />
               	jagaddhitaṃ yajjanana jarāntakaṃ jagajjananyā varadakṣapārśvajam //
                <span class="ref">BuSto_80.7</span></p>
            
            
            <p id="BuSto_80.8">
               	śākyendravaṃśodadhicandramudgataṃ śrīśākyasiṃhaṃ caturānanaiḥ stuvan /<br />
               	prāśiṣṭa brahmā caturānanaṃ svakaṃ caturguṇaṃ puṇyamavāptamityaho //
                <span class="ref">BuSto_80.8</span></p>
            
            
            <p id="BuSto_80.9">
               	daityendravaṃśāgnirasau janārdano dvābhyāṃ vidhāyāñjalimambujāsanam /<br />
               	doṣṇāmamaṃsaccaturaścaturbhujād dvaiguṇyamāptaṃ sukṛtaṃ mayeti //
                <span class="ref">BuSto_80.9</span></p>
            
            
            <p>chando 'mṛtoddhṛtaṃ śrīśākyasiṃhastotraṃ samāptam //</p>
            
            </div>
         
         <div id="d1e16717">
            
            <h3>Digital Sanskrit Buddhist Canon, Stotra section, text no. 81: Śākyasiṃhastotram durgatipariśodhanoddhṛtam</h3>
            
            
            <p>om namaḥ śākyasiṃhāya</p>
            
            
            <p id="BuSto_81.1">
               	namaste śākyasiṃhāya dharmacakrapravartaka /<br />
               	traidhātukaṃ jagatsarvaṃ śodhayet sarvadurgatim //
                <span class="ref">BuSto_81.1</span></p>
            
            
            <p id="BuSto_81.2">
               	namaste vajroṣṇīṣāya dharmadhātusvabhāvaka /<br />
               	sarvasattvahitārthāya ātmatattvapradeśaka //
                <span class="ref">BuSto_81.2</span></p>
            
            
            <p id="BuSto_81.3">
               	namaste ratnoṣṇīṣāya samantāttattvabhāvanaiḥ /<br />
               	traidhātukaṃ sthitaṃ sarvamabhiṣekapradāyaka //
                <span class="ref">BuSto_81.3</span></p>
            
            
            <p id="BuSto_81.4">
               	namaste padmoṣṇīṣāya svabhāvapratyabhāṣaka /<br />
               	āśvāsayanyaḥ sattveṣu dharmāmṛtaṃ pravartayet //
                <span class="ref">BuSto_81.4</span></p>
            
            
            <p id="BuSto_81.5">
               	namaste viśvoṣṇīṣāya svabhāvakṛtamanusthita /<br />
               	viśvakarmakaro hyeṣa sattvānāṃ duḥkhaśāntaye //
                <span class="ref">BuSto_81.5</span></p>
            
            
            <p id="BuSto_81.6">
               	namaste tejoṣṇīṣāya traidhātukamabhāṣaka /<br />
               	sarvasattva upāyeṣu sattvadṛṣṭaṃ kariṣyate //
                <span class="ref">BuSto_81.6</span></p>
            
            
            <p id="BuSto_81.7">
               	namaste dhvajoṣṇīṣāya cintāmaṇidhvajādhara /<br />
               	dānena sarvasattvānāṃ sarvāśāparipūraka //
                <span class="ref">BuSto_81.7</span></p>
            
            
            <p id="BuSto_81.8">
               	namaste tṛṣṇoṣṇīṣāya kleśopakleśachedana /<br />
               	caturmārabalaṃ bhagnaṃ sattvānāṃ bodhiprāptaye //
                <span class="ref">BuSto_81.8</span></p>
            
            
            <p id="BuSto_81.9">
               	namaste chatroṣṇīṣāya ātapatraṃ suśobhanam /<br />
               	traidhātuka jagatsarvaṃ dharmarājatvaprāpakam //
                <span class="ref">BuSto_81.9</span></p>
            
            
            <p id="BuSto_81.10">
               	lāsyā mālā tathā gītā nṛtyā devīcatuṣṭayam /<br />
               	puṣpā dhūpā ca dīpā ca gandhādevī namo 'stu te //
                <span class="ref">BuSto_81.10</span></p>
            
            
            <p id="BuSto_81.11">
               	dvāramadhyasthitā ye ca aṃkuśapāśaphoṭakāḥ /<br />
               	śraddhābhāvavinirjñātaṃ dvārapāla namo 'stu te //
                <span class="ref">BuSto_81.11</span></p>
            
            
            <p id="BuSto_81.12">
               	vedikādau sthitā ye ca catasro dvārapālikāḥ /<br />
               	muditādau daśa sthitvā bodhisattva namostu te //
                <span class="ref">BuSto_81.12</span></p>
            
            
            <p id="BuSto_81.13">
               	brahmendrarudracandrārkā lokapālāścaturdiśam /<br />
               	agnī rākṣasavāyuśca bhūtādhipate namostu te //
                <span class="ref">BuSto_81.13</span></p>
            
            
            <p id="BuSto_81.14">
               	anena stotrarājena saṃsthito maṇḍalāgrataḥ /<br />
               	vajraghaṇṭāgharo mantrī idaṃ stotramudāharet //
                <span class="ref">BuSto_81.14</span></p>
            
            
            <p>durgatipariśodhanoddhṛtaṃ śrīśākyasiṃhastotraṃ samāptam //</p>
            
            </div>
         
         <div id="d1e16826">
            
            <h3>Digital Sanskrit Buddhist Canon, Stotra section, text no. 82: Śākyasiṃhastotram navagrahakṛtam</h3>
            
            
            <p id="BuSto_82.1">
               	praṇamāmi jinaṃ sugataṃ satataṃ tapanīyahiraṇyaśarīracchavim /<br />
               	varacakravibhūṣitapāṇitalaṃ sasurāsuramānuṣapāpaharam //
                <span class="ref">BuSto_82.1</span></p>
            
            
            <p id="BuSto_82.2">
               	praṇamāmi munīndraguruṃ lalitaṃ satatākulanirjitamārabalam /<br />
               	daśapāramitāpratibodhakaraṃ caturrāryavibodhakaraṃ sukaram //
                <span class="ref">BuSto_82.2</span></p>
            
            
            <p id="BuSto_82.3">
               	praṇamāmi hitaṅkaradevanaraṃ sanarāmarapūjitadevavaram /<br />
               	amarādikaṣaḍgatihaityakaraṃ sajarājanimṛtyubhayādiharam //
                <span class="ref">BuSto_82.3</span></p>
            
            
            <p id="BuSto_82.4">
               	praṇamāmi sukhākarabodhibharaṃ svasukhaṃ pradadau karuṇāśayataḥ /<br />
               	paraduḥkhamasahya cakāra janurgatadoṣanirākulaśākyakule //
                <span class="ref">BuSto_82.4</span></p>
            
            
            <p id="BuSto_82.5">
               	praṇamāmi ca lokahitāya gṛhaṃ vijahau pitaraṃ ramaṇīsahitam /<br />
               	hayakaṇṭhakachandakadevavṛto mudito 'bhyagamat suvane vijane //
                <span class="ref">BuSto_82.5</span></p>
            
            
            <p id="BuSto_82.6">
               	praṇamāmi tapovanasubhramitaṃ pracakāra ca yastu maharṣigaṇān /<br />
               	caturāryakabrahmavihāraparān sugatasmaraṇaikatapovratikān //
                <span class="ref">BuSto_82.6</span></p>
            
            
            <p id="BuSto_82.7">
               	praṇamāmi mahādrumamūlavare sutṛṇāsanasaṃśritavajradharam /<br />
               	śatakoṭisumārabalāstraharaṃ śatasaṃkhyatathāgataputravṛtam //
                <span class="ref">BuSto_82.7</span></p>
            
            
            <p id="BuSto_82.8">
               	praṇamāmi ca mallikapañcaśatā vaṇijaḥ pratipālanameva kṛtāḥ /<br />
               	vaṇijārpitapañcasudhānayakaṃ śubhapāyasabhojanabhakṣakṛtam //
                <span class="ref">BuSto_82.8</span></p>
            
            
            <p id="BuSto_82.9">
               	praṇamāmi suvartitadharmavaraṃ mṛgadāvavane caturāsanake /<br />
               	vidhiśakrasurāsuralokavṛtaṃ suśarīramahojjvalasarvadiśam //
                <span class="ref">BuSto_82.9</span></p>
            
            
            <p id="BuSto_82.10">
               	gurunirmitakaṃ sugatastavakaṃ paṭhanaṃ kurute kila yo manujaḥ /<br />
               	graharogabhayaṃ nahi tasya sadā sa tu yāsyati mokṣapure supure //
                <span class="ref">BuSto_82.10</span></p>
            
            
            <p>ādityādinavagrahakṛtaṃ śrīśākyasiṃhastotraṃ samāptam //</p>
            
            </div>
         
         <div id="d1e16905">
            
            <h3>Digital Sanskrit Buddhist Canon, Stotra section, text no. 83: Śākyasiṃhastotram śaṅkarakṛtam</h3>
            
            
            <p id="BuSto_83.1">
               	namāmi saugataṃ jinaṃ lasadvitānabhāsuraṃ <br />sahasrasūryarociṣaṃ śaśāṅkakoṭinirmalam /<br />
               	saromakūpamaṇḍalād galatsusūkṣmatejasaṃ <br />sahasranemicakritāṅaghripadmapāṇiśobhitam //
                <span class="ref">BuSto_83.1</span></p>
            
            
            <p id="BuSto_83.2">
               	bhajāmi lokanāyakaṃ saśokaroganāśakaṃ <br />jarāvipadbhayāntakaṃ bhavārṇavapratārakam /<br />
               	prabuddhapaṅkajāsanaṃ vibuddhabodhikānanaṃ <br />trilokalokabhāvanaṃ jagattrayaikapāvanam //
                <span class="ref">BuSto_83.2</span></p>
            
            
            <p id="BuSto_83.3">
               	namo 'stu pālabhuṃ jagaccakāra janma mānavaṃ <br />viśuddhaśākyasāgare payonidhau śaśī yathā /<br />
               	kathāsudhāmayo 'dhunā vinodayiṣyate bhavān <br />trijālamohatāmasaṃ vināśayiṣyase jvalan //
                <span class="ref">BuSto_83.3</span></p>
            
            
            <p id="BuSto_83.4">
               	sthitāya bodhimaṇḍape hitāya lokasaṃcaya <br />jitāya mārasainyakaṃ śritāya sattṛṇāsanam /<br />
               	sujātaśākyabhūpateryutāya pāramārthakai-<br />rvṛtāya bodhisaṃvarairnamo 'stu dharmarāja te //
                <span class="ref">BuSto_83.4</span></p>
            
            
            <p id="BuSto_83.5">
               	bhajāmi bhavyabhāvukaṃ bhavasya bhāvabhedakaṃ <br />subodhivaibhavodbhavaṃ subhādrikaṃ śubhāṃśikam /<br />
               	bhavaughabhārabhedituṃ babhāra bodhibhārakaṃ <br />subhadrabhānubhāsvaraṃ subhāvitaṃ śubhāvaham //
                <span class="ref">BuSto_83.5</span></p>
            
            
            <p id="BuSto_83.6">
               	jinendramūlamaṇḍape lasadvitānavistṛte <br />sahasrakalpapādape prapūrṇavatpraśobhite /<br />
               	hiraṇyaratnavedikākuśāsanasthitaṃ vibhuṃ <br />namāmi śākyasaugataṃ tathāgataṃ varaṃ sadā //
                <span class="ref">BuSto_83.6</span></p>
            
            
            <p id="BuSto_83.7">
               	paṭhanti ye jināgrato vinirmitaṃ hareṇa tat <br />supañcapañcacāmaraṃ trikālameva maṅgalam /<br />
               	sukīrtidharmasaṃyutaṃ lasanti sapta vṛddhayo <br />vrajanti te sukhāvatīṃ sukhena satsukhāvatīm //
                <span class="ref">BuSto_83.7</span></p>
            
            
            <p>śaṅkarakṛtaṃ śrīśākyasiṃhastotraṃ samāptam //</p>
            
            </div>
         
         <div id="d1e17006">
            
            <h3>Digital Sanskrit Buddhist Canon, Stotra section, text no. 84: Śākyasiṃhastotram surapatikṛtam</h3>
            
            
            <p id="BuSto_84.1">
               	naubhi śrīśākyasiṃhaṃ sakalahitakaraṃ dharmarājaṃ maheśaṃ <br />sarvajñaṃ jñānakāyaṃ trimalavirahitaṃ saugataṃ bodhirājam /<br />
               	dharmādhāraṃ munīndraṃ daśabalabalinaṃ śrīghanaṃ viśvarūpaṃ <br />saṃbuddhaṃ lokanāthaṃ sakalabhayaharaṃ saṃsthitaṃ martyaloke //
                <span class="ref">BuSto_84.1</span></p>
            
            
            <p id="BuSto_84.2">
               	yastvaṃ dharmādhimeśaṃ(peśaḥ) sakalajinasutaiḥ saṃśritaḥ śvetaketu-<br />rityākhyāṃ bodhihetustadanu ca tuṣitā cāgatā bodhirāja /<br />
               	maitreyaṃ sthāpayitvā pramuditamanasaṃ svāsane cābhiṣiñcya <br />māyāgarbhe pavitre 'śucimalarahite ratnavyūhe niveśa //
                <span class="ref">BuSto_84.2</span></p>
            
            
            <p id="BuSto_84.3">
               	garbhe sthitvā 'pi yastvaṃ sakalahitakarīṃ dharmavyākhyāṃ karoṣi <br />kāle mātuḥ sukakṣātsakalanijakaraiḥ kāśayat saṃprajātaḥ /<br />
               	lokācāraṃ ca kṛtvā vihitadaśavidhiṃ vai vivāhādi tattat <br />tyaktvā sarvāṃśca rājyaṃ sakalajanahite nirgataṃ tvāṃ name 'ham //
                <span class="ref">BuSto_84.3</span></p>
            
            
            <p id="BuSto_84.4">
               	ūrṇākośācca yasya pratidinamasakṛt dakṣiṇāvartarociḥ <br />prodyaddedīpyamānatribhuvanakuharadhvastamohāndhakāram /<br />
               	catvāriṃśatsudantodgalitakaracayairbhāpayannārakīyān <br />proddhṛtvā svargaloke suratarukalite sthāpitā yena vande //
                <span class="ref">BuSto_84.4</span></p>
            
            
            <p id="BuSto_84.5">
               	yatpāṇī cakracihnāvabhimataphaladau dānapāraṃgatatvo-<br />dyatkāntā bhūmidevī svagaṇaparivṛtā bhedayitvā 'vaniṃ tām /<br />
               	sthitvāgre pūjayitvā namucimabhigataṃ bhartsayitvā dviṣantaṃ <br />sākṣībhūtā nilīnā praṇamitaśirasā tvāṃ name 'haṃ jinendram //
                <span class="ref">BuSto_84.5</span></p>
            
            
            <p id="BuSto_84.6">
               	yasyodgrīvasya cāgre vidhiharamadhuhṛllokasaṃsthaiḥ pravīṇair <br />draṣṭuṃ naivābhiśaktyā kimu manujapure vāsitairmādṛśaiśca /<br />
               	brahmāṇḍaṃ laṅghayitvā taraṇiśaśadharau dyauśca nakṣatralokaṃ <br />ūrdhvaṃ lokottarākhye nijabhuvanavare bhāsitaṃ tvāṃ name 'ham //
                <span class="ref">BuSto_84.6</span></p>
            
            
            <p id="BuSto_84.7">
               	yadvaktraṃ paṅkajābhaṃ suradanavasanākarṇikākesarāḍhyaṃ <br />brahmāṇḍaṃ jūmbhate 'smin bhuvanagaṇavṛttaṃ saṃśritaṃ karṇikāvat /<br />
               	dṛṣṭvā saṃmūrcchito 'bhūnnamuciranucaraistrāsi sarvajñanātha <br />kṛtvā kecitprayātāḥ śaraṇamabhimataṃ śrīghanaṃ tvāṃ name 'ham //
                <span class="ref">BuSto_84.7</span></p>
            
            
            <p id="BuSto_84.8">
               	saṃkhyājñānapravīṇāstribhuvanasadane paṇḍitā ye vasanti <br />taiḥ sarvairmīlayitvā yadi tava mahimā varṇyate kalpakālam /<br />
               	pāraṃ gantuṃ samarthā nahi nikhilaguṇakṣīrasindhoḥ kathañcid <br />ekākī kiṃ samarthāstadapi mama mano bodhanārthaṃ name tvām //
                <span class="ref">BuSto_84.8</span></p>
            
            
            <p id="BuSto_84.9">
               	paṭhyante stotrametatsurapatiracitaṃ sragdharāvṛttasaṃjñaṃ <br />śakrādyā lokapālāḥ pratipadanucarāḥ saṃkariṣyanti rakṣām /<br />
               	saukhyaṃ bhuktveha loke tadanu surapateḥ kalpavṛkṣābhikīrṇe <br />sthitvā gacchanti cānte sugatasutamahīṃ sarvalaukaikagamyām //
                <span class="ref">BuSto_84.9</span></p>
            
            
            <p>surapatikṛtaṃ śrīśākyasiṃhastotraṃ samāptam //</p>
            
            </div>
         
         <div id="d1e17133">
            
            <h3>Digital Sanskrit Buddhist Canon, Stotra section, text no. 85: Śākyasiṃhastotram viṣṇukṛtam</h3>
            
            
            <p>om namaḥ sarvajñāya</p>
            
            
            <p id="BuSto_85.">
               	name śrīghana tvāṃ sadābhāvabhakto bhavāmbhodhisetuṃ lasanmokṣahetum /<br />
               	tridhātuṃ vidhātuṃ surakṣāṃ virakṣāṃ sudakṣaṃ sukakṣāṃ sujātaṃ sudāntam //
                <span class="ref">BuSto_85.</span></p>
            
            <p id="BuSto_85.2">
               	name dānaśīlakṣamādhyānavīryaṃ mahajjñānapāraṃgataṃ saugatatvam /<br />
               	caturbrahmavaihāralokoddharantaṃ catuḥsatyadharmopadeśaṃ suveśam //
                <span class="ref">BuSto_85.2</span></p>
            
            
            <p id="BuSto_85.3">
               	name bodhirājaṃ sugamye virājaṃsuramye vane devarājādigamyam /<br />
               	caturthāsanasthaṃ hitārthaṃ diśantaṃ kṛtānekasusthaṃ jagadrakṣaṇastham //
                <span class="ref">BuSto_85.3</span></p>
            
            
            <p id="BuSto_85.4">
               	caturmāralokaṃ mahadvīryavantaṃ jayantaṃ hasantaṃ trijālaṃ ca kālam /<br />
               	kṣamānaddhadehaṃ name muktagehaṃ trilokyaikanāthaṃ tathā śākyanātham //
                <span class="ref">BuSto_85.4</span></p>
            
            
            <p id="BuSto_85.5">
               	name mārasainyaṃ jitaṃ yena sarvaṃ nirastreṇa sāhāyyamuktena nūnam /<br />
               	kṣamāvarma maitrīdhanurdhāriṇā ca jagatpālituṃ bodhivṛkṣasthitena //
                <span class="ref">BuSto_85.5</span></p>
            
            
            <p id="BuSto_85.6">
               	name śītavyañjairlasaddehagehaṃ jane snehavantaṃ vane gehavantam /<br />
               	yutaṃ dvādhikaistriṃśakairlakṣaṇākhyairmahādurlabhaṃ traibhave lokapūjyam //
                <span class="ref">BuSto_85.6</span></p>
            
            
            <p id="BuSto_85.7">
               	name dharmameghāsthitaṃ supratiṣṭhaṃ kalau nāthahīne bhaveyaṃ sanāthaḥ /<br />
               	tathā pālituṃ svāṃ pratijñāṃ cakāra janiṃ śākyavaṃśe mahīpāvataṃse //
                <span class="ref">BuSto_85.7</span></p>
            
            
            <p id="BuSto_85.8">
               	name bhāgyato labhyate darśanaṃ te tathā bhāgyabhājo svayameti buddhiḥ /<br />
               	sthito dharmameghe kathaṃ darśanaṃ syād vihīnā na tatrābhigantuṃ praśaktāḥ //
                <span class="ref">BuSto_85.8</span></p>
            
            
            <p id="BuSto_85.9">
               	idānīṃ bhavatpādapadmotthitena rajaḥpuñjakena trilokaṃ pavitram /<br />
               	tathāsmācchirāṃsi pavitrāṇi satyaṃ cariṣyāmi bodhiṃ bhavacchāsanena //
                <span class="ref">BuSto_85.9</span></p>
            
            
            <p id="BuSto_85.10">
               	bhujaṅgaprayātaṃ kṛtaṃ mādhavena paṭhed yo jinasyāgratastho hi nityam /<br />
               	sadā maṅgalaṃ tasya gehe sudehe prasannāśca rakṣāṃ kariṣyanti buddhāḥ //
                <span class="ref">BuSto_85.10</span></p>
            
            
            <p id="BuSto_85.11">
               	trijālaṃ ca chitvā sukhāni prabhuktvā tathā dānaśīlādipāraṃgatāśca /<br />
               	mahābodhilabdhā jagatpālakṣodaṃ gamiṣyanti cānte sukhāvatyupākhyām //
                <span class="ref">BuSto_85.11</span></p>
            
            
            <p>śrīśākyasiṃhasya viṣṇukṛtaṃ bhujaṅgaprayātastotraṃ samāptam //</p>
            
            </div>
         
         <div id="d1e17221">
            
            <h3>Digital Sanskrit Buddhist Canon, Stotra section, text no. 86: Śākyasiṃhastotram yaśodharākṛtam</h3>
            
            
            <p id="BuSto_86.1">
               	eṣo hi bhavatastāto janmamṛtyujarāntakaḥ /<br />
               	sarvārthasiddhanāmneti śākyasiṃho 'dhunā suta //
                <span class="ref">BuSto_86.1</span></p>
            
            
            <p id="BuSto_86.2">
               	yasya chāyāmupāśritya divyātisundaro bhaveḥ /<br />
               	dvātriṃśallakṣaṇadharaṃ pitaraṃ darśayādhunā //
                <span class="ref">BuSto_86.2</span></p>
            
            
            <p id="BuSto_86.3">
               	caturaśītisāhasraṃ strīṇāṃ vihāya nirmadaḥ /<br />
               	tapovanamagād yo 'sau vandayainaṃ maharddhikam //
                <span class="ref">BuSto_86.3</span></p>
            
            
            <p id="BuSto_86.4">
               	saptaratnāni rājyaṃ ca mahaiśvaryapadaṃ varam /<br />
               	hitvā pravrajito yo 'sau taṃ darśaya jagadgurum //
                <span class="ref">BuSto_86.4</span></p>
            
            
            <p id="BuSto_86.5">
               	māyākhyāyāḥ pitāmahyā yo 'janaddakṣakukṣitaḥ /<br />
               	lumbinyāmudayāt sūrya iva taṃ pitaraṃ nama //
                <span class="ref">BuSto_86.5</span></p>
            
            
            <p id="BuSto_86.6">
               	abhayāyāḥ kuleśvaryā yena pādāmbuje natam /<br />
               	traidhātukādhipaṃ devaṃ pitaraṃ tvaṃ sadā nama //
                <span class="ref">BuSto_86.6</span></p>
            
            
            <p id="BuSto_86.7">
               	viśvāmitramupādhyāyaṃ yo 'yojayat susaṃvare /<br />
               	bālakrīḍābhiraktātmā tātamenaṃ sadā nama //
                <span class="ref">BuSto_86.7</span></p>
            
            
            <p id="BuSto_86.8">
               	jambūtarusamāsīnaṃ pañcarṣayo hatatviṣaḥ /<br />
               	nirmāninaḥ prābhajan yamenaṃ tātaṃ sadā nama //
                <span class="ref">BuSto_86.8</span></p>
            
            
            <p id="BuSto_86.9">
               	pitaraṃ bodhayitvā yo 'tyājayattu ṣaḍaṃśakam /<br />
               	dayākaraṃ jagadvandyaṃ janakaṃ praṇamātmaja //
                <span class="ref">BuSto_86.9</span></p>
            
            
            <p id="BuSto_86.10">
               	yo 'jayaddevadattādīn māninaḥ sarvavit sudhīḥ /<br />
               	sarvaphalādidaṃ vijñaṃ sudhiyaṃ janakaṃ bhaja //
                <span class="ref">BuSto_86.10</span></p>
            
            
            <p id="BuSto_86.11">
               	yātrāyāmāturaṃ jīrṇaṃ mṛtaṃ dṛṣṭivivarjitam /<br />
               	svayaṃ vijño 'pi papraccha sadā taṃ janakaṃ bhaja //
                <span class="ref">BuSto_86.11</span></p>
            
            
            <p id="BuSto_86.12">
               	kāmāgnirnāharadyasya cittaṃ pramadavāsinaḥ /<br />
               	nirañjanaṃ nirvikalpaṃ suta taṃ janakaṃ bhaja //
                <span class="ref">BuSto_86.12</span></p>
            
            
            <p id="BuSto_86.13">
               	kanakāśvaṃ samāruhya chandakena bahiryayau /<br />
               	deśānniśīthe tridaśaiḥ stūyamānaṃ mudā bhaja //
                <span class="ref">BuSto_86.13</span></p>
            
            
            <p id="BuSto_86.14">
               	hayaṃ nivartayāmāsa chandakaṃ ca tapovanāt /<br />
               	sukaṇṭhābharaṇaṃ dattvā bhaṇainaṃ vanacāriṇam //
                <span class="ref">BuSto_86.14</span></p>
            
            
            <p id="BuSto_86.15">
               	nairañjanāmupāsṛtya prākarod yastapovratam /<br />
               	jagaddhitārthaṃ ṣaḍvarṣamenaṃ bhaja tapaḥparam //
                <span class="ref">BuSto_86.15</span></p>
            
            
            <p id="BuSto_86.16">
               	bodhidrumasamāsīno jitvā māraṃ suduḥsaham /<br />
               	prālabhadbodhiratnaṃ yo darśayainaṃ tathāgatam //
                <span class="ref">BuSto_86.16</span></p>
            
            
            <p id="BuSto_86.17">
               	mṛgadāvasthitaḥ kāśyāṃ dharmacarkra pravartayan /<br />
               	brahmādibhirvṛto yo 'sau darśayainaṃ guruṃ suta //
                <span class="ref">BuSto_86.17</span></p>
            
            
            <p id="BuSto_86.18">
               	iti mātroditaṃ śrutvā rāhulaḥ so 'tivismitaḥ /<br />
               	praṇamya pitaraṃ paśyan mudamāpa smitānanaḥ //
                <span class="ref">BuSto_86.18</span></p>
            
            
            <p>śrīśākyasiṃhastotraṃ yaśodharākṛtaṃ samāptam //</p>
            
            </div>
         
         <div id="d1e17357">
            
            <h3>Digital Sanskrit Buddhist Canon, Stotra section, text no. 87: Śāradāṣṭakastotram</h3>
            
            
            <p id="BuSto_87.1">
               	śaṅkhendukundahimasannibhacārudehāṃ haṃsasthitāṃ kamalapatrasurocanīyām /<br />
               	divyāmbarābharaṇabhūṣitasaumyarūpāṃ śrīśāradāṃ bhagavatīṃ satataṃ namāmi //
                <span class="ref">BuSto_87.1</span></p>
            
            
            <p id="BuSto_87.2">
               	saṃsārasāgaramahodadhimagnasattvasantāriṇīṃ suranarārcitapādapadmām /<br />
               	hārārddhahāramaṇikuṇḍalamaṇḍitāṅgīṃ śrīśāradāṃ bhagavatīṃ satataṃ namāmi //
                <span class="ref">BuSto_87.2</span></p>
            
            
            <p id="BuSto_87.3">
               	yā bhāratīti kathitā jananī ca loke mohāndhakārabharabhagnakṛtāṃ janānām /<br />
               	saṃkīrtitā munibhirastasamastadoṣaiḥ śrīśāradāṃ bhagavatīṃ satataṃ namāmi //
                <span class="ref">BuSto_87.3</span></p>
            
            
            <p id="BuSto_87.4">
               	vīṇānuvādanaratāṃ sphaṭikākṣamālāsaṃdhāriṇīṃ kanakapustakadhāriṇīṃ ca /<br />
               	ratnaiḥ śubhaiḥ surucirāṃ kṛtahastapadmāṃ śrīśāradāṃ bhagavatīṃ satataṃ namāmi //
                <span class="ref">BuSto_87.4</span></p>
            
            
            <p id="BuSto_87.5">
               	pūjyā sadaiva jananī parivandanīyā devyā gaṇā manasi saṃparimodanīyāḥ /<br />
               	jīvārthinaḥ phalabhṛto guṇavarṇanā ca śrīśāradāṃ bhagavatīṃ satataṃ namāmi //
                <span class="ref">BuSto_87.5</span></p>
            
            
            <p id="BuSto_87.6">
               	natvā bhajejjagati yo jananīṃ prasiddhāṃ kuryātsadā bhagavatī kilapañcasaukhyam /<br />
               	saundaryarūpaguṇavittasubhogabhājaṃ śrī śāradāṃ bhagavatīṃ satataṃ namāmi //
                <span class="ref">BuSto_87.6</span></p>
            
            
            <p id="BuSto_87.7">
               	pūjopahāravalibhiḥ paripūjanīyā devyā gaṇādikamanojñasuvaktrapadmāḥ /<br />
               	yaiḥ pūjitā bhagavatī kila jāḍyahantrī śrīśāradāṃ bhagavatīṃ satataṃ namāmi //
                <span class="ref">BuSto_87.7</span></p>
            
            
            <p id="BuSto_87.8">
               	yasyāḥ prasādamavagamya sukhapradāyāstrailokyanāthauditārkasamaprabhaḥ syāt /<br />
               	dharmārthakāmaphaladāmatha mokṣadāṃ ca śrīśāradāṃ bhagavatīṃ satataṃ namāmi //
                <span class="ref">BuSto_87.8</span></p>
            
            
            <p>śrīśāradāṣṭakastotraṃ samāptam //</p>
            
            </div>
         
         <div id="d1e17421">
            
            <h3>Digital Sanskrit Buddhist Canon, Stotra section, text no. 88: Sragdharāpañcakastotram</h3>
            
            
            <p id="BuSto_88.1">
               	vande 'haṃ tattvarūpaṃ tatavitatabhavaṃ bhavyahavyasvabhāvaṃ <br />buddhānāmādibuddhaṃ kṛtavividhahitaṃ tejasāṃ sannidhānam /<br />
               	samyaksaṃbodhimūrti triguṇavilasitaṃ pañcajñānaikahetuṃ <br />nairākāraṃ nirañjaṃ gaganavadaniśaṃ nirmalaṃ cittacaityam //
                <span class="ref">BuSto_88.1</span></p>
            
            
            <p id="BuSto_88.2">
               	jyotīrūpe tvadīye vinilayatapasā dānaśīlakṣamāsu <br />vīryadhyānākhyaprajñodadhikṛtataraṇo māṇivṛnde sujātau /<br />
               	bodhiṃ prāpto 'smi cāsmin sakalapūravare cākaniṣṭhe mahimni <br />vande tvāṃ viśvarūpaṃ sphaṭikamaṇirivopāttanānāprabhedam //
                <span class="ref">BuSto_88.2</span></p>
            
            
            <p id="BuSto_88.3">
               	nānā vaidhyaṃ supūjyopakaraṇamaniśaṃ ḍhaukitaṃ sarvalokai <br />kiṃ cāhaṃ ḍhaukayiṣye tvadanunayamanāstyaktarājyādidravyaḥ /<br />
               	jātau jātau ca jātau kṛtasukṛtacayaṃ kāyavāṅmānasaistai-<br />statsarvaṃ ḍhaukayiṣye nijatanusahitaṃ saṃgṛhāṇa subuddhe //
                <span class="ref">BuSto_88.3</span></p>
            
            
            <p id="BuSto_88.4">
               	ekaṃ yugmaṃ tṛtīyaṃ yugalayugamatho pañcamaṃ ṣaṣṭhasaṃjñaṃ <br />saptāṣṭau vai navākhyaṃ daśamamatha tathaikādaśaṃ dvādaśākhyam /<br />
               	trāyodaśyaṃ caturdaśyamatha śarakamaṭhaṃ caikataḥ saṃprasūtam <br />ānantyaṃ svaṃ tadaivaṃ jagadakhilamabhūt tvāṃ name caikarūpam //
                <span class="ref">BuSto_88.4</span></p>
            
            
            <p id="BuSto_88.5">
               	eko vairocanākhyastadaparajino buddha akṣobhyasaṃjñaḥ <br />ratnādyaḥ saṃbhavo 'sau tritaya amṛtaruksaṃjñakasturyasaṃkhyaḥ /<br />
               	pañcākhyo 'moghasiddhistadanu ca jagati khyātasaṃkhyādyasaṃkhyā <br />devā daityāśca martyā bhavadavayavajāḥ sarvadā 'haṃ nato 'smi //
                <span class="ref">BuSto_88.5</span></p>
            
            
            <p>śrīśākyasiṃhabuddhakṛtaṃ sragdharāpañcakaṃ samāptam //</p>
            
            </div>
         
         <div id="d1e17495">
            
            <h3>Digital Sanskrit Buddhist Canon, Stotra section, text no. 89: Suprabhātastotram śrīharṣadevabhūpativiracitam</h3>
            
            
            <p id="BuSto_89.1">
               	stutamapi surasaṅghaiḥ siddhagandharvayakṣair <br />divi bhuvi suvicitraiḥ stotravāgbhiryatīśaiḥ /<br />
               	ahamapi kṛtaśaktirnaumi saṃbuddhamāryaṃ <br />nabhasi garuḍayāte kiṃ na yānti dvirephāḥ //
                <span class="ref">BuSto_89.1</span></p>
            
            
            <p id="BuSto_89.2">
               	kṣapitaduritapakṣaḥ kṣīṇaniḥśeṣadoṣo <br />dravitakanakavarṇaḥ phullapadmāyatākṣaḥ /<br />
               	surucirapariveṣaḥ suprabhāmaṇḍalaśrīḥ <br />daśabala tava nityaṃ suprabhātaṃ prabhātam //
                <span class="ref">BuSto_89.2</span></p>
            
            
            <p id="BuSto_89.3">
               	madanabalavijetuḥ kāpathocchedakartus <br />tribhuvanahitakartuḥ strīlatājālahartuḥ /<br />
               	samasukhaphaladāturbhetturajñānaśailaṃ <br />daśabala tava nityaṃ suprabhātaṃ prabhātam //
                <span class="ref">BuSto_89.3</span></p>
            
            
            <p id="BuSto_89.4">
               	asurasuranarāṇāṃ yo 'grajanmāgradevaḥ <br />sakalabhuvanadhātau lokasṛṣṭyaikaśabdaḥ /<br />
               	svapiti manujadhātā abjayoniḥ svayambhūr <br />daśabala tava nityaṃ suprabhātaṃ prabhātam //
                <span class="ref">BuSto_89.4</span></p>
            
            
            <p id="BuSto_89.5">
               	udayagiritaṭastho vidrumacchedatāmras <br />timiranikarahantā cakṣurekaṃ prajānām /<br />
               	ravirapi madalolaḥ sarvathā so 'pi supto <br />daśabala tava nityaṃ suprabhātaṃ prabhātam //
                <span class="ref">BuSto_89.5</span></p>
            
            
            <p id="BuSto_89.6">
               	dviradadaśanapāṇḍuḥ śītaraśmiḥ śaśāṅkas <br />tilaka iva rajanyāḥ sarvacūḍāmaṇiryaḥ /<br />
               	avigatamadarāgaḥ sarvathā so 'pi supto <br />daśabala tava nityaṃ suprabhātaṃ prabhātam //
                <span class="ref">BuSto_89.6</span></p>
            
            
            <p id="BuSto_89.7">
               	prabalabhujacatuṣkaḥ ṣoḍaśārdhārdhavaktro <br />japaniyamavidhijñaḥ sāmavedapravaktā /<br />
               	amalakamalayoniḥ so 'pi brahmā prasupto <br />daśabala tava nityaṃ suprabhātaṃ prabhātam //
                <span class="ref">BuSto_89.7</span></p>
            
            
            <p id="BuSto_89.8">
               	himagiriśikharasthaḥ sarpayajñopavītī <br />tripuradahanadakṣo vyāghracarmottarīyaḥ /<br />
               	saha girivaraputryā so 'pi suptastriśūlī <br />daśabala tava nityaṃ suprabhātaṃ prabhātam //
                <span class="ref">BuSto_89.8</span></p>
            
            
            <p id="BuSto_89.9">
               	jvalitakuliśapāṇirdurjayo dānavānāṃ <br />surapatirapi śacyā vibhrame mūḍhacetāḥ /<br />
               	aniśiniśiprasuptaḥ kāmapaṅke nimagno <br />daśabala tava nityaṃ suprabhātaṃ prabhātam //
                <span class="ref">BuSto_89.9</span></p>
            
            
            <p id="BuSto_89.10">
               	kuvalayadalanīlaḥ puṇḍarīkāyatākṣaḥ <br />suraripubalahantā viśvakṛdviśvarūpī /<br />
               	harirapi cirasupto garbhavāsairamukto <br />daśabala tava nityaṃ suprabhātaṃ prabhātam //
                <span class="ref">BuSto_89.10</span></p>
            
            
            <p id="BuSto_89.11">
               	kapilajaṭakalāpo raktatāmrāruṇākṣaḥ <br />paśupatiratikāle saṅgabhaṅgaikadakṣaḥ /<br />
               	smaraśaradalitāṅgaḥ so 'pi supto hutāśo <br />daśabala tava nityaṃ suprabhātaṃ prabhātam //
                <span class="ref">BuSto_89.11</span></p>
            
            
            <p id="BuSto_89.12">
               	humaśaśikumudābho madyapānāruṇākṣo <br />dṛḍhakaṭhinabhujāṅgo lāṅgalī śaktihastaḥ /<br />
               	bala iha śayito 'sau revatīkaṇṭhalagno <br />daśabala tava nityaṃ suprabhātaṃ prabhātam //
                <span class="ref">BuSto_89.12</span></p>
            
            
            <p id="BuSto_89.13">
               	gajamukhadaśanaikaḥ sarvato vighnahantā <br />vigalitamadavāriḥ ṣaṭpadākīrṇagaṇḍaḥ /<br />
               	gaṇapatirapi supto vāruṇīpānamatto <br />daśabala tava nityaṃ suprabhātaṃ prabhātam //
                <span class="ref">BuSto_89.13</span></p>
            
            
            <p id="BuSto_89.14">
               	atasikusumanīlo yasya śaktiḥ karāgre <br />navakamalavapuṣmān ṣaṇmukhaḥ krauñcahantā /<br />
               	trinayanatanayo 'sau nityasuptaḥ kumāro <br />daśabala tava nityaṃ suprabhātaṃ prabhātam //
                <span class="ref">BuSto_89.14</span></p>
            
            
            <p id="BuSto_89.15">
               	aśanavasanahīnā bhāvyamānā virūpā <br />alamakhilavighātaiḥ pretavaddagdhadehāḥ /<br />
               	ubhayagativihīnāste 'pi nagnāḥ prasuptā <br />daśabala tava nityaṃ suprabhātaṃ prabhātam //
                <span class="ref">BuSto_89.15</span></p>
            
            
            <p id="BuSto_89.16">
               	ṛṣaya iha mahānto vatsabhṛgvaṅgirādyāḥ <br />kratupulahavasiṣṭhā vyāsavālmīkigargāḥ /<br />
               	parayuvativilāsairmohitāste 'pi suptāḥ <br />daśabala tava nityaṃ suprabhātaṃ prabhātam //
                <span class="ref">BuSto_89.16</span></p>
            
            
            <p id="BuSto_89.17">
               	yamavaruṇakuberā yakṣadaityoragendrāḥ <br />divi bhuvi gagane vā lokapālāstathānye /<br />
               	yuvatimadakaṭākṣairvīṃkṣitāste 'pi suptā <br />daśabala tava nityaṃ suprabhātaṃ prabhātam //
                <span class="ref">BuSto_89.17</span></p>
            
            
            <p id="BuSto_89.18">
               	bhavajalanidhimagnā mohajālāvṛtāṅgā manukapilakaṇādā bhrāmitā mūḍhacittāḥ /<br />
               	samasukhaparihīnā vāliśāste 'pi suptā daśabala tava nityaṃ suprabhātaṃ prabhātam //
                <span class="ref">BuSto_89.18</span></p>
            
            
            <p id="BuSto_89.19">
               	ajñānanidrarajanītamasi prasuptā tṛṣṇāviśālaśayane viṣayopadhāne /<br />
               	kāle śubhāśubhaphalaṃ parikīryamāṇe jāgarti yaḥ satatameva namo 'stu tasmai //
                <span class="ref">BuSto_89.19</span></p>
            
            
            <p id="BuSto_89.20">
               	tīrtheṣu gokulaśatāni pibanti toyaṃ tṛptiṃ vrajanti na ca tatkṣayamabhyupaiti /<br />
               	tadvanmune kaviśatairapi saṃstutasya na kṣīyate guṇanidhirguṇasāgarasya //
                <span class="ref">BuSto_89.20</span></p>
            
            
            <p id="BuSto_89.21">
               	suprabhātaṃ tavaikasya jñānonmīlitacakṣuṣaḥ /<br />
               	ajñānatimirāndhānāṃ nityamastamito raviḥ //
                <span class="ref">BuSto_89.21</span></p>
            
            
            <p id="BuSto_89.22">
               	punaḥ prabhātaṃ punarutthito raviḥ punaḥ śaśāṅkaḥ punareva śarvarī /<br />
               	mṛtyurjarā janma tathaiva he mune gatāgataṃ mūḍhajano na buddhyate //
                <span class="ref">BuSto_89.22</span></p>
            
            
            <p id="BuSto_89.23">
               	suprabhātaṃ sunakṣatraṃ śriyā pratyabhinanditam /<br />
               	buddhaṃ dharmaṃ ca saṅghaṃ va praṇamāmi dine dine //
                <span class="ref">BuSto_89.23</span></p>
            
            
            <p id="BuSto_89.24">
               	stutvā lokaguruṃ mahāmunivaraṃ saddharmapuṇyodgamaṃ <br />nirdvandvaṃ hatarāgadveṣatimiraṃ śāntendriyaṃ nispṛham /<br />
               	yatpuṇyaṃ samupārjitaṃ khalu mayā tenaiva loko 'khilaṃ <br />pratyūṣastutiharṣito daśabale śraddhāṃ parāṃ vindatām //
                <span class="ref">BuSto_89.24</span></p>
            
            
            <p>śrīharṣadevabhūpativiracitaṃ daśabalasya suprabhātastotraṃ samāptam //</p>
            
            </div>
         
         <div id="d1e17783">
            
            <h3>Digital Sanskrit Buddhist Canon, Stotra section, text no. 90: Svayaṃbhūstavaḥ</h3>
            
            
            <p id="BuSto_90.1">
               	namaste viśvarūpāya jyotīrūpāya te namaḥ /<br />
               	namaḥ svayaṃbhave nityaṃ jagaduddhārahetave //
                <span class="ref">BuSto_90.1</span></p>
            
            
            <p id="BuSto_90.2">
               	tvaṃ buddhastvaṃ ca dharmo daśabalatanayastvaṃ tathā bodhisattva-<br />stvaṃ bhikṣuḥ śrāvakastvaṃ kuliśavaradharastvaṃ tathā dharmadhātuḥ /<br />
               	tvaṃ brahmā tvaṃ ca viṣṇuḥ pramathagaṇapatistvaṃ mahendro yamastvaṃ <br />tvaṃ pāśī tvaṃ dhaneśastvamanalapavanau nairṛtastvaṃ maheśaḥ //
                <span class="ref">BuSto_90.2</span></p>
            
            
            <p id="BuSto_90.3">
               	bhūtāḥ pretāścatiryak tvamamaramaditimārnavāstvaṃ vayaṃ ca <br />cāturyonistvameva triguṇavaratanuḥ pañcajñānaikamūrtiḥ /<br />
               	varṇāstvaṃ kālamāsā dinamapi rajanī pañcabhūtāstvameva <br />annaṃ ratnaṃ ca sarvaṃ matirati mahatī naḥ sadā tvāṃ natāḥ smaḥ //
                <span class="ref">BuSto_90.3</span></p>
            
            
            <p id="BuSto_90.4">
               	pañcajñānena buddhān sṛjasi svayamatho bodhisattvāṃśca pañca-<br />bhūtānetān guṇāṃstrīnajaharigiriśān sthāvarāñjaṅgamāṃśca /<br />
               	sarveṣāṃ cetasi stho naṭayasi sakalaṃ sarvato rakṣako 'si <br />tvaṃ bījaṃ cāṅkurastvaṃ phalamapi viṭapī sarvadā tvāṃ natāḥ smaḥ //
                <span class="ref">BuSto_90.4</span></p>
            
            
            <p id="BuSto_90.5">
               	śreṣṭhaṃ kṣatraṃ tvamasmin prabhavasi bhagavān sarvataḥ sarvadevān <br />grāmāṃstīrthāni deśān nṛpasahitanarān naigamāṃścāpi sarvān /<br />
               	dvīpeṣvanyeṣvapi tvaṃ vibhajasi sakalaṃ jyotiṣāṃ saṃvibhāgam <br />bījībhūtaikadīpo 'syakhilamapi jagadvayāpakastvāṃ natāḥ smaḥ //
                <span class="ref">BuSto_90.5</span></p>
            
            
            <p id="BuSto_90.6">
               	jyotistvadīyaṃ parito visāri sitāruṇaśyāmakapītaraktaṃ /<br />
               	dṛṣṭaṃ tataḥ sarvamidaṃ bhavantaṃ manyāmahe tvāṃ praṇatāḥ sma nityam //
                <span class="ref">BuSto_90.6</span></p>
            
            
            <p id="BuSto_90.7">
               	nutiṃ mahārājakṛtāṃ ye paṭhiṣyanti mānavāḥ /<br />
               	cakravartipadaṃ prāpya te hi muktimavāpnuyuḥ //
                <span class="ref">BuSto_90.7</span></p>
            
            
            <p>śrīcāturmahārājakṛtaṃ svayaṃbhūstavaṃ samāptam //</p>
            
            </div>
         
         <div id="d1e17866">
            
            <h3>Digital Sanskrit Buddhist Canon, Stotra section, text no. 91: Svayambhūstotram</h3>
            
            
            <p id="BuSto_91.1">
               	jagatkṛte svayaṃbhuvamanādilīnamavyayam /<br />
               	tanorvipajjarātmakṛtsvayaṃbhuvaṃ namāmyaham //
                <span class="ref">BuSto_91.1</span></p>
            
            
            <p id="BuSto_91.2">
               	sahasrapatrapaṅkajaṃ lasatsukarṇikodbhavam /<br />
               	samastakāmanāpradaṃ svayaṃbhuvaṃ namāmyaham //
                <span class="ref">BuSto_91.2</span></p>
            
            
            <p id="BuSto_91.3">
               	sahasrabhānurañjanaṃ niyutacandranandanam /<br />
               	surādilokavandanaṃ svayaṃbhuvaṃ namāmyaham //
                <span class="ref">BuSto_91.3</span></p>
            
            
            <p id="BuSto_91.4">
               	tvameva rājase guṇairbhuvi sthito virājase /<br />
               	tridhātuka vibhāvase svayaṃbhuvaṃ namāmyaham //
                <span class="ref">BuSto_91.4</span></p>
            
            
            <p id="BuSto_91.5">
               	ayaṃ ka ityayaṃ hṛdā mīmāṃsituṃ na śaktavān /<br />
               	praghāsamātramīkṣitaḥ svayaṃbhuvaṃ namāmyaham //
                <span class="ref">BuSto_91.5</span></p>
            
            
            <p id="BuSto_91.6">
               	paṭhanti ye narā mudā svayaṃbhuvaḥ stutiṃ sadā /<br />
               	trivargasiddhimāpya te labhanti muktimeva tām //
                <span class="ref">BuSto_91.6</span></p>
            
            
            <p>śrībṛhatsvayaṃbhūpurāṇoddhṛtaṃ śikhinirmitaṃ svayambhūstotraṃ samāptam //</p>
            
            </div>
         
         <div id="d1e17916">
            
            <h3>Digital Sanskrit Buddhist Canon, Stotra section, text no. 92: Vāgīśvaravarṇanāstotram</h3>
            
            
            <p id="BuSto_92.1">
               	brahmādidevamanujāsurapūjitāṅgaṃ jñānādisarvanilayaṃ guṇarājavantam /<br />
               	jñānādhipaṃ guṇamayaṃ guṇavṛddhimantaṃ vāgīśvaraṃ suraguruṃ satataṃ namāmi //
                <span class="ref">BuSto_92.1</span></p>
            
            
            <p id="BuSto_92.2">
               	vedādiśāstraracanākhilamantravijñaṃ stotraiḥ kathādibhiraśeṣasugītaśabdam /<br />
               	yaṃ kīryayanti munayo naravāṇyabhijñaṃ vāgīśvaraṃ suraguruṃ satataṃ namāmi //
                <span class="ref">BuSto_92.2</span></p>
            
            
            <p id="BuSto_92.3">
               	jñānapradhānakaśarīramacintyabuddhiṃ vācaspatiṃ divi bhuvi stutakīrtidaṃ tam /<br />
               	jñāneśvaraṃ tribhuvaneśacarācaraṃ taṃ vāgīśvaraṃ suraguruṃ satataṃ namāmi //
                <span class="ref">BuSto_92.3</span></p>
            
            
            <p id="BuSto_92.4">
               	ratnādiśilpaparikalpanapūrṇajñeyaṃ citraṃ vicitritaguṇaṃ janamānanīyam /<br />
               	sarvajñakārakadharād hṛdi brahmapuñjaṃ vāgīśvaraṃ suraguruṃ satataṃ namāmi //
                <span class="ref">BuSto_92.4</span></p>
            
            
            <p id="BuSto_92.5">
               	caryāvidhau ratipatiṃ sthiradhairyabodhiṃ dhyānādhipaṃ vividhinā sukharañjanīyam /<br />
               	vidyāpratiṣṭhitaguruṃ bhuvanetipūrṇaṃ vāgīśvaraṃ suraguruṃ satataṃ namāmi //
                <span class="ref">BuSto_92.5</span></p>
            
            
            <p id="BuSto_92.6">
               	vāṇīpatiṃ bhujacatuṣṭayabāṇacāpaṃ pustaṃ kṛpāṇamaniśaṃ kramaśo dadhānam /<br />
               	sarveṣṭadaṃ jagati yaccaṇāravindaṃ vāgīśvaraṃ suraguruṃ satataṃ namāmi //
                <span class="ref">BuSto_92.6</span></p>
            
            
            <p>śrīvāgīśvaravarṇanāstotraṃ samāptam //</p>
            
            </div>
         
         <div id="d1e17966">
            
            <h3>Digital Sanskrit Buddhist Canon, Stotra section, text no. 93: Vāgvāṇīstotram</h3>
            
            
            <p id="BuSto_93.1">
               	sarasvatīṃ namasyāmi cetanāṃ hṛdi saṃsthitām /<br />
               	kaṇṭhasthāṃ padmayoniṃ ca hrīṃkārasupriyāṃ sadā //
                <span class="ref">BuSto_93.1</span></p>
            
            
            <p id="BuSto_93.2">
               	matidāṃ varadāṃ caiva sarvakāmapradāyinīm /<br />
               	keśavasya priyāṃ devīṃ vīṇāhastāṃ varapradām //
                <span class="ref">BuSto_93.2</span></p>
            
            
            <p id="BuSto_93.3">
               	aiṃ hrīṃ mantrapriyāṃ caiva kumatidhvaṃsakāriṇīm /<br />
               	svaprakāśāṃ nirālambāmajñānatimirāpahām //
                <span class="ref">BuSto_93.3</span></p>
            
            
            <p id="BuSto_93.4">
               	mokṣapradāṃ sunityāṃ suvaradāṃ śodhanapriyām /<br />
               	ādityamaṇḍale līnāṃ praṇamāmi jinapriyām //
                <span class="ref">BuSto_93.4</span></p>
            
            
            <p id="BuSto_93.5">
               	jñānākārāṃ jagaddīpāṃ bhaktapāśavināśinīm /<br />
               	iti samyak stutā devī vāgīśena mahātmanā //
                <span class="ref">BuSto_93.5</span></p>
            
            
            <p id="BuSto_93.6">
               	ātmānaṃ darśayāmāsa śaradindusamaprabhā /<br />
               	sarasvatyuvāca varaṃ vṛṇīṣva bhadanta yatte manasi vartate //
                <span class="ref">BuSto_93.6</span></p>
            
            
            <p id="BuSto_93.7">
               	bṛhaspatiruvāca prasannā yadi me devī divyaṃ jñānaṃ pradīyatām /<br />
               	sarasvatyuvāca stotreṇānena ye bhaktyā māṃ stuvanti sadā narāḥ //
                <span class="ref">BuSto_93.7</span></p>
            
            
            <p id="BuSto_93.8">
               	labhante paramaṃ jñānaṃ mama tulyaparākramam /<br />
               	kavitvaṃ matprasādena tathā ca vipulaṃ yaśaḥ //
                <span class="ref">BuSto_93.8</span></p>
            
            
            <p id="BuSto_93.9">
               	trisandhyaṃ prayato bhūtvā yaḥ stotraṃ paṭhate naraḥ /<br />
               	tasya kaṇṭhe sadā vāsaṃ kariṣyāmi na saṃśayaḥ //
                <span class="ref">BuSto_93.9</span></p>
            
            
            <p>om aiṃ vāgvādini mama jihvāyāṃ eeṃ hrīṃ mantrasarasvati svāhā /
               bṛhaspatikṛtaṃ śrīvāgvāṇīstotraṃ samāptam //</p>
            
            </div>
         
         <div id="d1e18037">
            
            <h3>Digital Sanskrit Buddhist Canon, Stotra section, text no. 94: Vajradevīstotram ācāryanāgārjunaviracitam</h3>
            
            
            <p>om namaḥ śrīyoginīdevyai</p>
            
            
            <p id="BuSto_94.1">
               	ḍākī yā sarvabuddhā sakalabhayaharā vyāpinī viśvamātā <br />ekāsyā raktavarṇā trinayanamuditā khecarī śreṣṭhaśobhā /<br />
               	prajvālī divyadehā gagaṇakṛtapadā dvibhujā muktakeśā <br />khaṭvāṅgaṃ vāmapāṇau dahinakaratikādhāriṇī svargarupā //
                <span class="ref">BuSto_94.1</span></p>
            
            
            <p id="BuSto_94.2">
               	nagnāṅgā grīvamālyā naraśirasahitā bhūṣaṇaṃ pañcamudr <br />sattvānāṃ mārgamokṣā 'nuttaravaradā jñānasiddhipradātā (trī) /<br />
               	śrīdevī prāṇirakṣākṛtajagatahitā yoginī vajradīpti-<br />stvatpādau padmarūpau praṇamitaśirasā naumi vidyādharīśe //
                <span class="ref">BuSto_94.2</span></p>
            
            
            <p id="BuSto_94.3">
               	bhagavatī mahādevī bhavatyāḥ śaraṇaṃ vajre /<br />
               	vande pādāmbuje nityaṃ bhajāmi tvāṃ prasīda me //
                <span class="ref">BuSto_94.3</span></p>
            
            
            <p id="BuSto_94.4">
               	jananī sarvabuddhānāṃ tvameva bodhidāyinī /<br />
               	sarveṣāṃ bodhisattvānāṃ mātā hitānupālinī //
                <span class="ref">BuSto_94.4</span></p>
            
            
            <p id="BuSto_94.5">
               	sarvahitārthasaṃbhartrī sarvapāpaviśodhinī /<br />
               	duṣṭamāragaṇān kṣobhya mahānandasukhapradā //
                <span class="ref">BuSto_94.5</span></p>
            
            
            <p id="BuSto_94.6">
               	saddharmasādhanotsāhe balavīryaguṇapradā /<br />
               	niḥkleśastimitadhyānasamādhisukhadāyinī //
                <span class="ref">BuSto_94.6</span></p>
            
            
            <p id="BuSto_94.7">
               	prajñāguṇamahāratnaśrīsamṛddhipradāyinī /<br />
               	bhagavatyāḥ padāmbhoje śaraṇastho bhajāmyaham //
                <span class="ref">BuSto_94.7</span></p>
            
            
            <p id="BuSto_94.8">
               	namāmi vajravārāhīṃ sarvapāpapramocanīm /<br />
               	māravidhvaṃsinīṃ devīṃ buddhatvaphaladāyinīm //
                <span class="ref">BuSto_94.8</span></p>
            
            
            <p id="BuSto_94.9">
               	naumi śrīvajravārāhīṃ mantramūrtiṃ jineśvarīm /<br />
               	atyantavaradāṃ devīṃ ṛddhisiddhivarapradām //
                <span class="ref">BuSto_94.9</span></p>
            
            
            <p id="BuSto_94.10">
               	vairocanakulodbhūtāṃ muktakeśīṃ trilocanām /<br />
               	sandhyāsindūravarṇābhāṃ vande tvāṃ kuliśeśvarīm //
                <span class="ref">BuSto_94.10</span></p>
            
            
            <p id="BuSto_94.11">
               	pañcamudraśiraḥśobhāṃ skandhe khaṭvāṅgadhāriṇīm /<br />
               	kare vajrakaroṭasthāṃ vande vajravilāsinīm //
                <span class="ref">BuSto_94.11</span></p>
            
            
            <p id="BuSto_94.12">
               	mudrāpañcadharāṃ dehe muṇḍamālāvibhūṣitām /<br />
               	līlāhāsyamukhāmbhojāṃ vande trailokyasundarīm //
                <span class="ref">BuSto_94.12</span></p>
            
            
            <p id="BuSto_94.13">
               	bhairavādyāṃ trimukhīṃ ca vikrāntikaṇṭhacarcikām /<br />
               	vidveṣaghanaghorāṃ ca vande bhīmabhayaṅkarīm //
                <span class="ref">BuSto_94.13</span></p>
            
            
            <p id="BuSto_94.14">
               	rāgavirāgayormadhye bhāvābhāvavikhaṇḍitām /<br />
               	samudbhūtāṃ sadā devīṃ vande tāṃ jñānaḍākinīm //
                <span class="ref">BuSto_94.14</span></p>
            
            
            <p id="BuSto_94.15">
               	pañcāmṛtasurāpānapañcaśālisubhojinīm /<br />
               	gītavādyaratāṃ nityaṃ vande tvāṃ suravanditām //
                <span class="ref">BuSto_94.15</span></p>
            
            
            <p id="BuSto_94.16">
               	sadaiva sahajānandāṃ nityabhūtāṃ sarvālayām /<br />
               	raṇaccaraṇanūpuryāṃ vande nṛtyaparāyaṇām //
                <span class="ref">BuSto_94.16</span></p>
            
            
            <p id="BuSto_94.17">
               	tvāṃ devīṃ siddhidātrīṃ ca yogācārasadāratām /<br />
               	buddhanirvāṇadātrīṃ tvāṃ vande buddhasya mātaram //
                <span class="ref">BuSto_94.17</span></p>
            
            
            <p id="BuSto_94.18">
               	raktāṅgīṃ vajravārāhīṃ divyarūpasvarūpiṇīm /<br />
               	krāntimūrtidayādevīṃ namāmi vajrayoginīm //
                <span class="ref">BuSto_94.18</span></p>
            
            
            <p id="BuSto_94.19">
               	bandhūkapuṣpasaṅkāśāṃ śāntarūpāṃ jineśvarīm /<br />
               	ṛddhisiddhipradāṃ devīṃ namāmi vajrayoginīm //
                <span class="ref">BuSto_94.19</span></p>
            
            
            <p id="BuSto_94.20">
               	dvādaśavarṣasampannāṃ navanṛtyasvarūpiṇīm /<br />
               	trailokyavyāpinīṃ devīṃ namāmi vajrayoginīm //
                <span class="ref">BuSto_94.20</span></p>
            
            
            <p>śrīnāgārjunapādācāryaviracitaṃ vajradevīstotraṃ samāptam //</p>
            
            </div>
         
         <div id="d1e18202">
            
            <h3>Digital Sanskrit Buddhist Canon, Stotra section, text no. 95: Vajramahākālastotram
               ācāryanāgārjunakṛtam</h3>
            
            
            <p id="BuSto_95.1">
               	hāṃ hāṃ hāṃkāranādaiḥ kilikilitaravaiḥ bhūtavetālavṛndair <br />hu huṃkāraiḥ samantānnarapiśitamukhai raktamālākulāṅgaiḥ /<br />
               	khaṭvāṅgaskannapāṇirnarakarakadharaḥ kāmarūpī virūpī <br />piṅgākṣaḥ piṅgakeśaḥ śavagaṇanalakaḥ kṣetrapālo 'vatādvaḥ //
                <span class="ref">BuSto_95.1</span></p>
            
            
            <p id="BuSto_95.2">
               	pheṃ pheṃ pheṃkāranādaiḥ pratijanitabṛhadvahnigarbhāṅgavaktre <br />mālāṃ kaṇṭhe nidhāya prakaṭabhayavapurbhūṣitāṅgopaśobhaḥ /<br />
               	īṣadraktādharoṣṭho 'sṛkasakalavṛtāmālinā muktapāṇiḥ <br />klīṃ ḍāṃ klīṃ ḍāṃ ninādairvaradahanabhuvi kṣetrapaḥ pātu yuṣmān //
                <span class="ref">BuSto_95.2</span></p>
            
            
            <p id="BuSto_95.3">
               	kṣaṃ kṣaṃ kṣaṃ kṣāntimūrtiḥ kalakalakalakṛt kṣāntivṛddhiṃ prakurvan / <br />krāntākrāntaikaviśvaḥ kahakahakathano nīlajīmūtavarṇaḥ /<br />
               	hrīṃ śrīṃ klīṃ mantradehaḥ paca paca dahanairjātamantraḥ samantād <br />vighnānutsāryamāṇaḥ śamayatu niyataṃ śātravān kṣetrapālaḥ //
                <span class="ref">BuSto_95.3</span></p>
            
            
            <p id="BuSto_95.4">
               	hā hā hā hāṭṭahāsairatiśayabhayakṛt sarvadā 'satpaśūnāṃ <br />pāpānām, vighnahantā pratidivasamasau prāptasaṃbodhilābhaḥ /<br />
               	huṃ phaṭ huṃphaṭaninādaistribhuvanakuharaṃ pūrayan pūrṇaśaktiḥ <br />pāyācchrīkṣetrapālaḥ kapilatarajaṭājūṭakleśāṅgabhāraḥ //
                <span class="ref">BuSto_95.4</span></p>
            
            
            <p id="BuSto_95.5">
               	khaṃ khaṃ khaṃ khaṅgapāṇirlalalalalalito rūpato raktapāṇiḥ <br />raṃ raṃ raṃ raktanetro ru ru rudhirakaraścarcitaścaṇḍavegaḥ /<br />
               	kruṃ kruṃ kruṃ krodhadṛṣṭiḥ kuha kuha kuṭilaḥ kuñcitāśeṣaduṣṭaḥ <br />ḍaṃ ḍaṃ ḍaṃ ḍāmarāṅgo ḍamarukasahito rakṣatāt kṣetrapālaḥ //
                <span class="ref">BuSto_95.5</span></p>
            
            
            <p id="BuSto_95.6">
               	yaṃ yaṃ yaṃ yāti viśvaṃ yamaniyamayuto yāmino 'yāmino vā <br />vaṃ vaṃ vaṃ vātavego jhaṭiti karakadhṛt prāptalokopacāraḥ /<br />
               	bhrūṃ bhrūṃ bhrūṃ bhīṣaṇāṅgo bhṛkuṭikṛtabhayo muktivān sādhakānāṃ <br />kṣaṃ kṣaṃ kṣaṃ kṣemakārī kṣapayatu duritaṃ rakṣatāt kṣetrapālaḥ //
                <span class="ref">BuSto_95.6</span></p>
            
            
            <p id="BuSto_95.7">
               	klāṃ klāṃ klāṃ krāntimūrtistribhuvanamaniśaṃ kledayan sarvadā yaḥ <br />paṃ paṃ paṃ pāśahastaḥ paraśudhṛtakaraḥ pālayan pālanīyān /<br />
               	mudrāṇāṃ mantramūrtistvamabhimataphalado mantriṇāṃ mantratulyaḥ <br />kṣetrāṇāṃ pālako 'sau sakalajitatanuḥ pātu yuṣmāṃścirāyuḥ //
                <span class="ref">BuSto_95.7</span></p>
            
            
            <p id="BuSto_95.8">
               	klīṃ klīṃ klīṃ kṛttivāsā kṛtaripuniyamaḥ kleśitānāṃ sadeśaḥ <br />kaṃ kaṃ kaṃ kapālamālī kalikaluṣaharaḥ kālavṛndābhakāyaḥ /<br />
               	caṃ caṃ caṃ caṇḍavegaḥ pracaritasamayāḥ kālabhūtaikalokaḥ <br />saṃ saṃ saṃ saṃyatātmā samayaśubhaphalaṃ lakṣyatāṃ pātu yuṣmān //
                <span class="ref">BuSto_95.8</span></p>
            
            
            <p id="BuSto_95.9">
               	mantrāṇāṃ manrakāyo niyatayamadyutiḥ satpathe śūddhatīre <br />ācāryaḥ sādhako vā japati ca niyataṃ puṇyavān jāyate 'sau /<br />
               	āyuḥ śrīḥ kīrtilakṣmīrdhṛtibalamatulaṃ śāntipuṣṭī prabhā ca <br />sarvajñatvaṃ ca nityaṃ dinaniśamatulaṃ naśyate vighnajātam //
                <span class="ref">BuSto_95.9</span></p>
            
            
            <p>śrīvajramahākālastotraṃ samāptam //</p>
            
            </div>
         
         <div id="d1e18328">
            
            <h3>Digital Sanskrit Buddhist Canon, Stotra section, text no. 96: Vajrapāṇināmāṣṭottaraśatastotram</h3>
            
            
            <p id="BuSto_96.1">
               	vajrasattva mahāsattva mahāyāna mahātmaka /<br />
               	mahāprabha mahāśuddha mahānātha namo 'stu te //
                <span class="ref">BuSto_96.1</span></p>
            
            
            <p id="BuSto_96.2">
               	vajrarāja mahāvajra vajra sarvatathāgata /<br />
               	mahāsattva mahāvīrya mahopāya namo 'stu te //
                <span class="ref">BuSto_96.2</span></p>
            
            
            <p id="BuSto_96.3">
               	vajrarāga mahāśuddha sarvasaukhya mahāsukha /<br />
               	sukhāgryānādinidhana mahākāma namo 'stu te //
                <span class="ref">BuSto_96.3</span></p>
            
            
            <p id="BuSto_96.4">
               	vajrasādhu mahātuṣṭi sādhukāra praharṣaka /<br />
               	mahāharṣa mahāmoda suprāmodya namo 'stu te //
                <span class="ref">BuSto_96.4</span></p>
            
            
            <p id="BuSto_96.5">
               	vajraratna mahārāja svābhiṣeka mahāmate /<br />
               	sarvaratna mahāśobhavibhūṣaṇa namo 'stu te //
                <span class="ref">BuSto_96.5</span></p>
            
            
            <p id="BuSto_96.6">
               	vajrateja mahāteja vajraprabha mahādyute /<br />
               	jinaprabha mahājvāla buddhaprabha namo 'stu te //
                <span class="ref">BuSto_96.6</span></p>
            
            
            <p id="BuSto_96.7">
               	vajraketu mahāketu mahādhvaja dhanaprada /<br />
               	ākāśaketo mahāyaṣṭi tyāgadhvaja namo 'stu te //
                <span class="ref">BuSto_96.7</span></p>
            
            
            <p id="BuSto_96.8">
               	vajrahāsa mahāhāsa mahāprītipramodana /<br />
               	prītivega ratiprīte dharmaprīte namo 'stu te //
                <span class="ref">BuSto_96.8</span></p>
            
            
            <p id="BuSto_96.9">
               	vajradharma mahādharma sarvadharmasuśodhaka /<br />
               	buddhadharma sudharmāgrya rāgadharma namo 'stu te //
                <span class="ref">BuSto_96.9</span></p>
            
            
            <p id="BuSto_96.10">
               	vajratīkṣṇa mahākośa prajñājñāna mahāmate /<br />
               	pāpacchedamahākhaḍga buddhaśastra namo 'stu te //
                <span class="ref">BuSto_96.10</span></p>
            
            
            <p id="BuSto_96.11">
               	vajrahetu mahācakra buddhacakra mahānidhe /<br />
               	sarvamaṇḍaladharmāgra dharmacakra namo 'stu te //
                <span class="ref">BuSto_96.11</span></p>
            
            
            <p id="BuSto_96.12">
               	vajrabhāṣa mahābhāṣa niṣprapañca mahākṣara /<br />
               	anakṣara mahājāpa buddhavāca namo 'stu te //
                <span class="ref">BuSto_96.12</span></p>
            
            
            <p id="BuSto_96.13">
               	vajrakarma sukarmāgrya mahākarma sukarmakṛt /<br />
               	guhyapūja mahāpūja buddhapūja namo 'stu te //
                <span class="ref">BuSto_96.13</span></p>
            
            
            <p id="BuSto_96.14">
               	vajrarakṣa mahāvarma kavacāgrya mahādṛḍha /<br />
               	mahārakṣa mahāsāra buddhavīrya namo 'stu te //
                <span class="ref">BuSto_96.14</span></p>
            
            
            <p id="BuSto_96.15">
               	vajrayakṣa mahākrodha sarvaduṣṭabhayānaka /<br />
               	sarvabuddhamahopāya agrayakṣa namo 'stu te //
                <span class="ref">BuSto_96.15</span></p>
            
            
            <p id="BuSto_96.16">
               	mahāsandhi mahāmudra mahāsamayabandhaka /<br />
               	mahāmuṣṭe samudrāgrya vajramuṣṭe namo 'stu te //
                <span class="ref">BuSto_96.16</span></p>
            
            
            <p id="BuSto_96.17">
               	vandyo mānyaśca pūjyaśca satkartavyastathāgataiḥ /<br />
               	yasmādanādinidhanaṃ bodhicittaṃ tvamucyase //
                <span class="ref">BuSto_96.17</span></p>
            
            
            <p id="BuSto_96.18">
               	tvāmāsādya jināḥ sarve bodhisattvāśca śauriṇaḥ /<br />
               	saṃbhūtāḥ saṃbhaviṣyanti buddhabodhyagrahetavaḥ //
                <span class="ref">BuSto_96.18</span></p>
            
            
            <p id="BuSto_96.19">
               	namaste vajrasattvāya vajraratnāya te namaḥ /<br />
               	namaste vajradharmāya namaste vajrakarmaṇe //
                <span class="ref">BuSto_96.19</span></p>
            
            
            <p id="BuSto_96.20">
               	tvāmabhiṣṭutya nāmāgraiḥ praṇamya ca subhāvataḥ /<br />
               	yatpuṇyaṃ tena sarvo hi buddhabodhimavāpnuyāt //
                <span class="ref">BuSto_96.20</span></p>
            
            
            <p id="BuSto_96.21">
               	idamuccārayetsamyag nāmāṣṭaśatamuttamam /<br />
               	sakṛdvāraṃ subhaktisthaḥ sarvabuddhatvamāpnuyāt //
                <span class="ref">BuSto_96.21</span></p>
            
            
            <p>śrīvajrapāṇināmāṣṭottaraśatastotraṃ samāptam //</p>
            
            </div>
         
         <div id="d1e18485">
            
            <h3>Digital Sanskrit Buddhist Canon, Stotra section, text no. 97: Vajrasattvastotram</h3>
            
            
            <p>vande śrī</p>
            
            
            <p id="BuSto_97.1">
               	vajrasattvaṃ bhuvanavaraguruṃ sarvabuddhaṃ bhavantaṃ <br />nānārūpaṃ jinendraṃ timirabhayaharaṃ nirmitaṃ meruśāntam /<br />
               	dharmādhāraṃ munīnāṃ jinaguṇaśubhadaṃ maṇḍalaṃ vajradhātuṃ <br />sarvānandaikarūpaṃ paramasukhamayaṃ dehināṃ mokṣahetum //
                <span class="ref">BuSto_97.1</span></p>
            
            
            <p id="BuSto_97.2">
               	ajñānagāḍhatimirārṇavamagnasattvamohāndhakāratamavāraṇacandraraśmiḥ /<br />
               	jñānaṃ prakāśya paripūritavīryadhyānaṃ śrīvajrasattvamasamaṃ śirasā namāmi //
                <span class="ref">BuSto_97.2</span></p>
            
            
            <p id="BuSto_97.3">
               	yasmin surāsurasurendranarendravṛndāstvatpādapadmapatitā bhramarāḥ śirobhiḥ /<br />
               	tatsiddhisādhanapayodhimahānidhānaṃ śrīlokanāthacaraṇaṃ śaraṇaṃ prayāmi //
                <span class="ref">BuSto_97.3</span></p>
            
            
            <p id="BuSto_97.4">
               	buddhaṃ trailokyanāthaṃ suravaranamitaṃ pārasaṃsāratīrṇaṃ <br />dhīraṃ gāmbhīryavantaṃ sakalaguṇanidhiṃ dharmarājābhiṣiktam /<br />
               	tṛṣṇāmohāndhakāraṃ kalikaluṣaharaṃ kāmalobhādavantaṃ <br />taṃ vande śākyasiṃhaṃ praṇamitaśirasā sarvakālaṃ namāmi //
                <span class="ref">BuSto_97.4</span></p>
            
            
            <p id="BuSto_97.5">
               	hrīṃkārasaṃbhavaṃ nāthaṃ karuṇāsnigdhamānasam /<br />
               	amoghapāśanāmānaṃ lokanāthaṃ namāmyaham //
                <span class="ref">BuSto_97.5</span></p>
            
            
            <p id="BuSto_97.6">
               	māmakī locanā tārā padminī jinadhātave /<br />
               	sarvabuddhālayaṃ caityaṃ dharmadhātuṃ namāmi tam //
                <span class="ref">BuSto_97.6</span></p>
            
            
            <p id="BuSto_97.7">
               	namastāre ture vīre tuttāre bhayanāśini /<br />
               	ture sarvāture kāle svāhākāraṃ namāmyaham //
                <span class="ref">BuSto_97.7</span></p>
            
            
            <p id="BuSto_97.8">
               	saddharmapuṇḍarīkākṣaṃ sarvajñaguṇasāgaram /<br />
               	samantabhadraśāstāraṃ śākyasiṃhaṃ namāmyaham //
                <span class="ref">BuSto_97.8</span></p>
            
            
            <p>śrīvajrasattvastotraṃ samāptam //</p>
            
            </div>
         
         <div id="d1e18563">
            
            <h3>Digital Sanskrit Buddhist Canon, Stotra section, text no. 98: Vajrasattvastutiḥ</h3>
            
            
            <p>atha khalu bhagavantaḥ sarvatathāgatāḥ bhagavantaṃ mahāvajrasattvaṃ stuvanti sma-</p>
            
            
            <p id="BuSto_98.1">
               	mohavajrasvabhāvastvaṃ yamāriratibhīṣaṇaḥ /<br />
               	sarvabuddhamayaḥ śāntaḥ kāyavajra namo 'stu te //
                <span class="ref">BuSto_98.1</span></p>
            
            
            <p id="BuSto_98.2">
               	piśunavajrasvabhāvastvaṃ yamāriratibhīṣaṇaḥ /<br />
               	cittavajrapratīkāśo ratnavajra namo 'stu te //
                <span class="ref">BuSto_98.2</span></p>
            
            
            <p id="BuSto_98.3">
               	rāgavajrasvabhāvastvaṃ yamāriratibhīṣaṇaḥ /<br />
               	sarvaghoṣavarāgrāgrya vāgvajra namo 'stu te //
                <span class="ref">BuSto_98.3</span></p>
            
            
            <p id="BuSto_98.4">
               	īrṣyāvajrasvabhāvastvaṃ yamāriratibhīṣaṇaḥ /<br />
               	kāyavajrapratīkāśa saṅgapāṇe namo 'stu te //
                <span class="ref">BuSto_98.4</span></p>
            
            
            <p id="BuSto_98.5">
               	sarvabuddhasvabhāvastvaṃ sarvabuddhaikasaṃgrahaḥ /<br />
               	sarvabuddhavarāgrāgrya maṇḍaleśa namo 'stu te //
                <span class="ref">BuSto_98.5</span></p>
            
            
            <p>śrīmahāvajrasattvastutiḥ samāptā //</p>
            
            </div>
         
         <div id="d1e18608">
            
            <h3>Digital Sanskrit Buddhist Canon, Stotra section, text no. 99: Vajravilāsinīstotram
               mahāpaṇḍitavibhūticandrapādakṛtam</h3>
            
            
            <p>om namaḥ śrīvajrayoginyai</p>
            
            
            <p id="BuSto_99.1">
               	devāsuranaravanditacaraṇe bhavamagnoddharaṇārpitacaraṇe /<br />
               	tvayi rodimi nutisavyapadeśaḥ kiṃ paśyasi punaraniśamaśeṣam //
                <span class="ref">BuSto_99.1</span></p>
            
            
            <p id="BuSto_99.2">
               	mātardevi kirasi kaṇamuṣṭiṃ janayad yajñasutaḥ kimatuṣṭim /<br />
               	vajravārāhi narāhisurāṇāṃ tvaṃ śaraṇaṃ tava nāmaparāṇām //
                <span class="ref">BuSto_99.2</span></p>
            
            
            <p id="BuSto_99.3">
               	harikara(ri)śikhiphaṇitaskarabhītistvatparacitte naiva sameti /<br />
               	mātardevi nibhālaya mahyaṃ kiṃ sahase mama duḥkhamasahyam //
                <span class="ref">BuSto_99.3</span></p>
            
            
            <p id="BuSto_99.4">
               	tarjanavajrakaroṭa(vi)dhāriṇi duṣṭaṃ tuṣṭaya māranivāriṇi /<br />
               	abhinavakomalakaracaraṇāṅgi trivalisamucchadasaptavibhaṅgi //
                <span class="ref">BuSto_99.4</span></p>
            
            
            <p id="BuSto_99.5">
               	grāhyagrāhakabhāvaviśuddhe pādakarāṅgulijālapinaddhe /<br />
               	āyatapārśvāṅgulikaracaraṇe dhvastavyādhijarājanimaraṇe //
                <span class="ref">BuSto_99.5</span></p>
            
            
            <p id="BuSto_99.6">
               	udgatareṇurūrdhvagataromā vajrayogavivṛtāmṛtadhāmā /<br />
               	bālamarīcivilokanarakte jagatāṃ duḥkhanirākṛtiśakte //
                <span class="ref">BuSto_99.6</span></p>
            
            
            <p id="BuSto_99.7">
               	subhru tanūdari madhyakṛśāṅgi karṇāntāyatalocanabhṛṅgi(bhaṅgi) /<br />
               	ḍākinye (va hi) viśvamaśeṣaṃ loko vetti na te bahuveṣam //
                <span class="ref">BuSto_99.7</span></p>
            
            
            <p id="BuSto_99.8">
               	yatnamṛte jagadarthasamṛddhiścintitamātrajanepsitasiddhiḥ /<br />
               	mūḍho vetti na duṣkṛtakarma prāvṛṣīva na śilāṅkurajanma //
                <span class="ref">BuSto_99.8</span></p>
            
            
            <p id="BuSto_99.9">
               	andha ivārkaśaśāṅkādarśī pāpajano hyanubhāvasparśī /<br />
               	cintāmaṇimajñā na vidanti prajñe tvasya phalāni phalanti //
                <span class="ref">BuSto_99.9</span></p>
            
            
            <p id="BuSto_99.10">
               	cakrāṅkitakarapādamanojñe jñānānalabhasmīkṛtasaṅge /<br />
               	kāyavacanamanasā kṛtaduritaṃ rāgadveṣamohaparikari(li)tam //
                <span class="ref">BuSto_99.10</span></p>
            
            
            <p id="BuSto_99.11">
               	taddiśāmi tava devi samakṣaṃ yāvadyāmi na durgatipakṣam /<br />
               	manaḥ paramārthaṃ tanustava vedī sa bhavati naiva duritaparikhedī //
                <span class="ref">BuSto_99.11</span></p>
            
            
            <p id="BuSto_99.12">
               	lakṣaṇanikhilālakṣitagātre sakalānuvyañjanagatapātre /<br />
               	navayauvanamadamantharapiṇḍe calakuṇḍalayugamaṇḍitagaṇḍe //
                <span class="ref">BuSto_99.12</span></p>
            
            
            <p id="BuSto_99.13">
               	tuṅganitambaghanastanabhāre galakālambiniraṃśuka(ṅkuśa)hāre /<br />
               	saṃvaramadhupavicumbimukhābje tadbhujayugaparirabdhahṛdabje //
                <span class="ref">BuSto_99.13</span></p>
            
            
            <p id="BuSto_99.14">
               	nirbharasuratasukhāvikalākṣi muktaśiroruhavasananirapekṣe /<br />
               	herukarāhudaṣṭamukhacandre sasmitaracita hūṃ hūṃ kṛtamantre //
                <span class="ref">BuSto_99.14</span></p>
            
            
            <p id="BuSto_99.15">
               	patimaulisthitavidhumamṛṣantī kimu candrārkau vapu(ra)muṣantī /<br />
               	mātaste jagadanupamarūpaṃ tadvicāraya paramārtha sa(sva)rūpam //
                <span class="ref">BuSto_99.15</span></p>
            
            
            <p id="BuSto_99.16">
               	kleśadāhiṃ(ha)śamanāmṛtavacanaṃ tadvineyajanaśuddhiviracanam /<br />
               	padminīti nalināmalagandhaḥ karuṇāparajagadarthanibandhaḥ //
                <span class="ref">BuSto_99.16</span></p>
            
            
            <p id="BuSto_99.17">
               	divyasudhādhara(gata)rasapānaṃ tajjagadadvayabodhinidhānam /<br />
               	pratyaṅgasparśo 'pyanimittaṃ sahajāmbudhiviplāvitacittam //
                <span class="ref">BuSto_99.17</span></p>
            
            
            <p id="BuSto_99.18">
               	kiṃ tvaṃ mātaḥ kariṣyasi tābhiḥ ṣaṭtriṃśacchatakoṭyabalābhiḥ /<br />
               	yadyanyāṃ manute bahutātastadvihāya jhagiti dehi nu mātaḥ //
                <span class="ref">BuSto_99.18</span></p>
            
            
            <p id="BuSto_99.19">
               	nāḍīcakranirodha <span class="note">…</span> mahāsukhasaṃvara /<br />
               	devi tvaṃ śatabhāvavikalpā śūnyasamādhirapākṛtatulyā (talpā) //
                <span class="ref">BuSto_99.19</span></p>
            
            
            <p id="BuSto_99.20">
               	śūnyakṛpe sahajādvayamuktaṃ vajrāya(jrayā)namidamavadhi(vi)bhaktam /<br />
               	bhāvābhāvasamastākāśavyāpī bhavati sa tattvavikāśaḥ //
                <span class="ref">BuSto_99.20</span></p>
            
            
            <p id="BuSto_99.21">
               	udbhavanti tata eva vimokṣā bodhipakṣanikhilapratipakṣāḥ /<br />
               	buddhānāmāveṇikadharmaḥ sattvarāśiparipācitakarmaḥ //
                <span class="ref">BuSto_99.21</span></p>
            
            
            <p id="BuSto_99.22">
               	yadvā yānatrayaniryāṇaṃ dhūmādikamapi cāparimāṇam /<br />
               	tvadbhaktyā yadalambhi śubhaṃ me bhavatu mano bhavatīparamaṃ me /<br />
               	sakalakaluṣarahitaṃ guṇasindhustvatparamaṃ hyata eva na bandhuḥ //
                <span class="ref">BuSto_99.22</span></p>
            
            
            <p>guhyasamayasādhanatantre śrīvajravilāsinīstotraṃ samāptam /
               kṛtiriyaṃ mahāpaṇḍitavibhūticandrapādānām //</p>
            
            </div>
         
         <div id="d1e18780">
            
            <h3>Digital Sanskrit Buddhist Canon, Stotra section, text no. 100: Vajravilāsinīsādhanāstavaḥ</h3>
            
            
            <p id="BuSto_100.1">
               	ravivikasvarabhāsvarasundarīprabalakeśarasaṃvarakarṇikāt /<br />
               	udayamastakaśṛṅgasamullasannavasupūrṇaśaśāṅkakarāṅkitām //
                <span class="ref">BuSto_100.1</span></p>
            
            
            <p id="BuSto_100.2">
               	vividhapuṣparasāsavavedyapi drutavilambitamadhyanadaddhvaniḥ /<br />
               	alirupetya niśārdhamahotsave dhayati tadgatadhīriti vismayaḥ //
                <span class="ref">BuSto_100.2</span></p>
            
            
            <p id="BuSto_100.3">
               	udayate 'stamupaiti niśākaraḥ punarato 'pyudayācalamaulitām /<br />
               	ubhayakoṭikalāpinirīkṣaṇe na ca śaśī na vibhāti divākaraḥ //
                <span class="ref">BuSto_100.3</span></p>
            
            
            <p id="BuSto_100.4">
               	ravirudeti sarojadalāntare śikharato 'pi vidhuḥ pravilīyate /<br />
               	vrajati cordhvamasau vaḍavānalo gilati rāhuradhaḥ śaśibhāskarau //
                <span class="ref">BuSto_100.4</span></p>
            
            
            <p id="BuSto_100.5">
               	kamalinīkamalāsanalocanaprakaṭagocaragocaramīlanam /<br />
               	prathamamaṅgamidaṃ kuliśāmbujadvayanimīlanamatra tato 'param //
                <span class="ref">BuSto_100.5</span></p>
            
            
            <p id="BuSto_100.6">
               	sapadi sādhakabījanigharṣaṇāt tritayamambarameti caturthakam /<br />
               	sahajamakṣayadhāmakalāvalīkalitakālavilāpanaleliham //
                <span class="ref">BuSto_100.6</span></p>
            
            
            <p id="BuSto_100.7">
               	yadi suśikṣitavajravilāsinīgurumukhādhigamo 'dhigato bhavet /<br />
               	bhavati yasya tadottamamadhyamādhamaviniścayameti sa tattvadṛk //
                <span class="ref">BuSto_100.7</span></p>
            
            
            <p>śrīvajravilāsinīsādhanāstavaḥ samāptaḥ //</p>
            
            </div>
         
         <div id="d1e18837">
            
            <h3>Digital Sanskrit Buddhist Canon, Stotra section, text no. 101: Vajrayoginīpraṇāmaikaviśikā</h3>
            
            
            <p>om namaḥ śrīvajrayoginyai</p>
            
            
            <p id="BuSto_101.1">
               	evaṃkārasamāsīnā(ne) sahajānandarūpiṇi /<br />
               	prajñā(vi)jñānadehasthā (sthe) namaste vajrayogini //
                <span class="ref">BuSto_101.1</span></p>
            
            
            <p id="BuSto_101.2">
               	vicitrādipramo(bhe)dena caturānandadehade /<br />
               	rāgapāramitāprāpte namaste vajrayogini //
                <span class="ref">BuSto_101.2</span></p>
            
            
            <p id="BuSto_101.3">
               	śaratpūrṇendusaṃkāśe sattvajāṣṭakayogaje /<br />
               	varṇāgrabījasaṃbhūte namaste vajrayogini //
                <span class="ref">BuSto_101.3</span></p>
            
            
            <p id="BuSto_101.4">
               	bhāvābhāvadvayātīte ādyantamadhyavarjite /<br />
               	svaparatvavinirmukte namaste vajrayogini //
                <span class="ref">BuSto_101.4</span></p>
            
            
            <p id="BuSto_101.5">
               	rāgārāgayormiśraṃ(śre) saṃkalpatrayavarjitaṃ(te) /<br />
               	mahāsukhasukhakāre namaste vajrayogini //
                <span class="ref">BuSto_101.5</span></p>
            
            
            <p id="BuSto_101.6">
               	sattvārthakaraṇairyukte jātasaṃbhogarūpiṇi /<br />
               	karuṇāraktadehaste(sthe) namaste vajrayogini //
                <span class="ref">BuSto_101.6</span></p>
            
            
            <p id="BuSto_101.7">
               	bhavanirvāṇamārūḍhe rūpākāravirājite /<br />
               	kāyavākacittanetrāya(dye) namaste vajrayogini //
                <span class="ref">BuSto_101.7</span></p>
            
            
            <p id="BuSto_101.8">
               	vāme kapālakhaṭvāṅge dakṣiṇe kartidhāriṇi /<br />
               	śūnyatākaruṇāvāhi namaste vajrayogini //
                <span class="ref">BuSto_101.8</span></p>
            
            
            <p id="BuSto_101.9">
               	jinadurdāntabībhatsi(tse) sarvamāraniṣūdini /<br />
               	nirjitāśeṣasevāgre namaste vajrayogini //
                <span class="ref">BuSto_101.9</span></p>
            
            
            <p id="BuSto_101.10">
               	kalā(kalāpa)saṃyukte śmaśānāṣṭanivāsini /<br />
               	buddhanāṭarasairyukte namaste vajrayogini //
                <span class="ref">BuSto_101.10</span></p>
            
            
            <p id="BuSto_101.11">
               	sattvāśayavaśenaiva nirmitānekarūpiṇo (ṇi) /<br />
               	śyāmapītasitābhāse namaste vajrayogini //
                <span class="ref">BuSto_101.11</span></p>
            
            
            <p id="BuSto_101.12">
               	pañcabuddhajanotpanne pañcayoginitāṃ gate /<br />
               	tathā paramāṇusaṃkhyāte namaste vajrayogini //
                <span class="ref">BuSto_101.12</span></p>
            
            
            <p id="BuSto_101.13">
               	śaive śaktiriti khyāte tīrthe caṇḍīti kalpite /<br />
               	vede vedeti prakhyāte namaste vajrayogini //
                <span class="ref">BuSto_101.13</span></p>
            
            
            <p id="BuSto_101.14">
               	kulākhye kubjikākhyāte ātmaveṣavatī mate /<br />
               	viśvarūpe kriyākāre namaste vajrayogini //
                <span class="ref">BuSto_101.14</span></p>
            
            
            <p id="BuSto_101.15">
               	sattvadṛṣṭivirodhena gatā naiva vidhāyini /<br />
               	sarvākāravaropete namaste vajrayogini //
                <span class="ref">BuSto_101.15</span></p>
            
            
            <p id="BuSto_101.16">
               	nairātmyadharmagambhīrayogadṛṣṭyaikagocare /<br />
               	sadasatkalpanātīte namaste vajrayogini //
                <span class="ref">BuSto_101.16</span></p>
            
            
            <p id="BuSto_101.17">
               	śyāmapītādinirmukte varṇāvarṇavivarjite /<br />
               	prajñāpāramitāmātarnamaste vajrayogini //
                <span class="ref">BuSto_101.17</span></p>
            
            
            <p id="BuSto_101.18">
               	nirvikalpe nirālambe niṣprapañce nirālaye /<br />
               	viyadvayāpi(ni) nairātmye namaste vajrayogini //
                <span class="ref">BuSto_101.18</span></p>
            
            
            <p id="BuSto_101.19">
               	sarvaratnavidāṃ pātre janani vajrayogini /<br />
               	namaste vajravārāhi namaste vajrayogini //
                <span class="ref">BuSto_101.19</span></p>
            
            
            <p id="BuSto_101.20">
               	tvaṃ sadgurumukhakamalānnirgatā kāmarūpiṇī /<br />
               	mahā 'jñānavināśāya namaste vajrayogini //
                <span class="ref">BuSto_101.20</span></p>
            
            
            <p id="BuSto_101.21">
               	iti guṇayuktāyā māturvidhāyaikaviṃśikām /<br />
               	puṇyaṃ yadavāptaṃ tena janāḥ santu(labhantu) pūrṇatvam //
                <span class="ref">BuSto_101.21</span></p>
            
            
            <p>śrīvajrayoginīpraṇāmaikaviṃśikā samāptā //</p>
            
            </div>
         
         <div id="d1e18998">
            
            <h3>Digital Sanskrit Buddhist Canon, Stotra section, text no. 102: Vajrayoginyāḥ piṇḍārthastutiḥ
               siddhācāryavirūpādaviaracitā</h3>
            
            
            <p>om namo vajrayoginyai / om namo buddhadharmasaṃghebhyaḥ / om namo gurubuddhabodhisattvebhyaḥ
               / om namo locanādidaśavajravilāsinībhyaḥ / namo yamāntakādidaśakroḍha(dha) vīrebhyaḥ
               / vārāhī śauṇḍinī caiva caṇḍālī ḍombinī tathā /</p>
            
            
            <p id="BuSto_102.1">
               	naṭanī rajakī brāhmī kapālinī ca sāsa(śāśva) tā //
                <span class="ref">BuSto_102.1</span></p>
            
            
            <p id="BuSto_102.2">
               	amṛtā 'mṛtakuṇḍalī ca jñānajyotiḥprakāśikā /<br />
               	sarvāśāvīradevīnāmiyamekā mahāsukhā //
                <span class="ref">BuSto_102.2</span></p>
            
            
            <p id="BuSto_102.3">
               	śūnyatā gīyate cāsau parāśaktiḥ parātparā /<br />
               	amṛtordhvamanā divyā upāyā nityavāhinī //
                <span class="ref">BuSto_102.3</span></p>
            
            
            <p id="BuSto_102.4">
               	khecarī bhūcarī caiva pātālavāsinī tathā /<br />
               	pravi(ti)ṣṭhāpūraṇī nityaṃ trailokyakṣobhatī(bhiṇī) tathā //
                <span class="ref">BuSto_102.4</span></p>
            
            
            <p id="BuSto_102.5">
               	bindunādakalā devī candrasūryātmikā hi sā /<br />
               	(nityā) nairmāṇikī caiva saṃbhāgī ca mahāsukhā //
                <span class="ref">BuSto_102.5</span></p>
            
            
            <p id="BuSto_102.6">
               	bindunādakalātītā prajñāpāramitā matā /<br />
               	sarvabhāvasvabhāvā hi sarvabhāvavivarjitā //
                <span class="ref">BuSto_102.6</span></p>
            
            
            <p id="BuSto_102.7">
               	pralayotpattihīnā ca pralayotpattikāriṇī /<br />
               	śāśvatatvāt sthitā proktā śāśvatena ca varjitā //
                <span class="ref">BuSto_102.7</span></p>
            
            
            <p id="BuSto_102.8">
               	gambhīrāliṅgitodārā mahārthā svadhimuktikā /<br />
               	śūnyatātrayahīnā ca prabhāsvarasvarūpiṇī //
                <span class="ref">BuSto_102.8</span></p>
            
            
            <p id="BuSto_102.9">
               	ekārākṣararūpā ca vaṃkārākṣarasaṃgatā /<br />
               	vicitrādikṣaṇairyuktā caturānandarūpiṇī //
                <span class="ref">BuSto_102.9</span></p>
            
            
            <p id="BuSto_102.10">
               	bāhyamaṇḍalacakre 'pi sphurantī ca trikāyataḥ /<br />
               	kāyavākacittabhāveṣu kāyavākacittabhūṣaṇī //
                <span class="ref">BuSto_102.10</span></p>
            
            
            <p id="BuSto_102.11">
               	atītya kāyavākacittaiḥ samatvena ca madhyagā /<br />
               	nairātmyarūpiṇī devī tathatāyāṃ pratiṣṭhitā //
                <span class="ref">BuSto_102.11</span></p>
            
            
            <p id="BuSto_102.12">
               	kamalakuliśākrāntaśūnyatātrayarūpiṇī /<br />
               	lalanārasanāyogādavadhūtī mahāsukhā //
                <span class="ref">BuSto_102.12</span></p>
            
            
            <p id="BuSto_102.13">
               	saṃsāratāraṇī caiṣāṃ tathā tāsāṃ pratītyajā /<br />
               	yāṃ labdhvā yoginīṃ muktā bhavasaṃsārabandhanāt //
                <span class="ref">BuSto_102.13</span></p>
            
            
            <p id="BuSto_102.14">
               	ityeṣā ṛddhidā proktā siddhidā caiva yoginī /<br />
               	mokṣadvāraparā caiva satatābhyāsakāriṇām //
                <span class="ref">BuSto_102.14</span></p>
            
            
            <p id="BuSto_102.15">
               	vajravat kurute dehaṃ rasasiddhiṃ dadāti ca /<br />
               	gurupādaprasādena labdheyaṃ vajrayoginī //
                <span class="ref">BuSto_102.15</span></p>
            
            
            <p id="BuSto_102.16">
               	ya(e) tasyāḥ pāṭhamātreṇa puṇyasaṃbhāramādarāt /<br />
               	prāpnoti satataṃ yogī jñānasaṃbhārasaṃbhṛtaḥ //
                <span class="ref">BuSto_102.16</span></p>
            
            
            <p>śrīguhyasamayatantre piṇḍārthāḥ ṣoḍaśaślokāstrikāyavajrayoginyāḥ samāptāḥ /
               kṛtiriyaṃ siddhācāryaśrīvirupādānāmiti //</p>
            
            </div>
         
         <div id="d1e19120">
            
            <h3>Digital Sanskrit Buddhist Canon, Stotra section, text no. 103: Vajrayoginyāḥ stutipraṇidhānam
               siddhācāryavirūpādaviracitam</h3>
            
            
            <p id="BuSto_103.1">
               	om namaḥ śrī vajrayoginyai, namobuddhadharmasaṃghebhyaḥ, namo gurubuddhabodhisattvebhyaḥ,
               namo locanādidaśavajravilāsinībhyaḥ, namo yamāntakādidaśakrodhavīrebhyaḥ saprajñebhyaḥ
               /<br />
               	om o ā hūṃ iti kāyavākacita indriyavijñānāni, vākacittāni manovijñānāni, paracittajñānābhijñā,
               parakāyapraveśābhijñā puṇḍarīkeṣu nābhisthe raktasūrya maṇḍalaḥ //
                <span class="ref">BuSto_103.1</span></p>
            
            
            <p id="BuSto_103.2">
               	dharmodayā padmamadhye sindūrāruṇarūpiṇī /<br />
               	triśṛṅgā hi trikoṇā vā catuḥpīṭhasamanvitā //
                <span class="ref">BuSto_103.2</span></p>
            
            
            <p id="BuSto_103.3">
               	hrīṃkāraṃ madhyabhāge 'syāḥ pītavarṇaḥ prakīrtitaḥ /<br />
               	tadbhavā pītavarṇā ca avadhūtyā(tī) svayaṃ sthitā //
                <span class="ref">BuSto_103.3</span></p>
            
            
            <p id="BuSto_103.4">
               	lalanāyāṃ tu suśyāmā rasanāyāṃ ca gaurikā /<br />
               	pratyālīḍhapadā nāmnā madhye pītā manoramā //
                <span class="ref">BuSto_103.4</span></p>
            
            
            <p id="BuSto_103.5">
               	trimārge saṃsthitā devī trikāyavajrayoginī /<br />
               	seyaṃ nāmnā bhavedekā sarvasambuddhaḍākinī //
                <span class="ref">BuSto_103.5</span></p>
            
            
            <p id="BuSto_103.6">
               	trailokye divyarūpā ca sarvāśāparipūrikā /<br />
               	svakartinā kartitaṃ ca vāmahaste svamastakam //
                <span class="ref">BuSto_103.6</span></p>
            
            
            <p id="BuSto_103.7">
               	dakṣiṇe 'syā sthitā kartirjagato duḥkhacchedinī /<br />
               	asyā vāme sthitā śyāmā nāmnā sā varavarṇinī //
                <span class="ref">BuSto_103.7</span></p>
            
            
            <p id="BuSto_103.8">
               	karparaḥ savyahaste ca kartirvāme ca saṃsthitā /<br />
               	dakṣiṇe caiva pītā vai vajravairocanī sthitā //
                <span class="ref">BuSto_103.8</span></p>
            
            
            <p id="BuSto_103.9">
               	kartikā dakṣiṇe haste vāme kapāladhāriṇī /<br />
               	pratyālīḍhapadā devī nagnikā tu viśeṣataḥ //
                <span class="ref">BuSto_103.9</span></p>
            
            
            <p id="BuSto_103.10">
               	karau ca dvau tayoḥ pādau viparītau tathā sthitau /<br />
               	buddhānāṃ jananī madhyā samyaksambuddharūpiṇī //
                <span class="ref">BuSto_103.10</span></p>
            
            
            <p id="BuSto_103.11">
               	akṣayā subhagā nityaṃ hantrī ca mṛtyujanmanoḥ /<br />
               	dharmasaṃbhoganirmāṇamahāsukhasvarūpiṇī //
                <span class="ref">BuSto_103.11</span></p>
            
            
            <p id="BuSto_103.12">
               	seyaṃ tribhuvane devī rājaye candravatsadā /<br />
               	kabandhādavadhūtyāśca praviśetsvamukheṣvasṛk //
                <span class="ref">BuSto_103.12</span></p>
            
            
            <p id="BuSto_103.13">
               	lalanārasanābhyāṃ ca niḥsṛtya śirasi tathā /<br />
               	karūṇāraktarūpeṇa pibantī sarvaśāntaye //
                <span class="ref">BuSto_103.13</span></p>
            
            
            <p id="BuSto_103.14">
               	duḥkhaṃ saṃprekṣya lokānāṃ caturmāraniṣūdinī /<br />
               	daurmanasyādi kartyā ca kartantī sarvameva tat //
                <span class="ref">BuSto_103.14</span></p>
            
            
            <p id="BuSto_103.15">
               	stutā hi jinamātastvaṃ suprasīda bhavārṇave /<br />
               	svārthaṃ kartuṃ parārthaṃ ca bhavāmyahaṃ yathā kṣamaḥ //
                <span class="ref">BuSto_103.15</span></p>
            
            
            <p id="BuSto_103.16">
               	tattvayā devī kartavyamanugrahaṃ mayi sṛja /<br />
               	bālo 'hamajñarūpī ca kāyavākacittadoṣataḥ //
                <span class="ref">BuSto_103.16</span></p>
            
            
            <p id="BuSto_103.17">
               	gurubhaktiṃ na jāne 'haṃ tvadbhaktiṃ ca viśeṣataḥ /<br />
               	ityākalaya lokeśi kṛpā mayi vidhīyatām //
                <span class="ref">BuSto_103.17</span></p>
            
            
            <p id="BuSto_103.18">
               	kāyavākacetasāṃ sāmyaṃ kuru me tvaṃ prasādataḥ /<br />
               	yena muñcāmi saṃsāraṃ ṣaḍgatiṃ na viśāmyaham //
                <span class="ref">BuSto_103.18</span></p>
            
            
            <p id="BuSto_103.19">
               	yathā ca vajravaddeho yāvanmukto bhavāmyaham /<br />
               	māraiḥ sarvaiḥ parityakto yathā kāyo bhavenmama //
                <span class="ref">BuSto_103.19</span></p>
            
            
            <p id="BuSto_103.20">
               	līlayā siddhibhāgāḥ syurnirvighnaḥ sarvasiddhibhāk /<br />
               	sarvasādhanasiddhi syāt kāyaścaivājarāmaraḥ //
                <span class="ref">BuSto_103.20</span></p>
            
            
            <p id="BuSto_103.21">
               	trāsanaṃ sarvamārāṇāṃ sarvāśāparipūraṇam /<br />
               	dehi me tvaṃ varāṃ siddhiṃ hitvā caiva gamāgamam //
                <span class="ref">BuSto_103.21</span></p>
            
            
            <p id="BuSto_103.22">
               	mano vilīyatāṃ devi pañcendriyānusaṃyutam /<br />
               	siddhyecca vajrasattvāyuryauvanārogyasatsukham //
                <span class="ref">BuSto_103.22</span></p>
            
            
            <p id="BuSto_103.23">
               	tvatprasādānmahāmudrā sarveṣāmeva saṃbhavet /<br />
               	devāsuramanuṣyāśca yatra yatra ca saṃsthitāḥ /<br />
               	sukhinaste ca sarve syurbuddhatvaphalalābhinaḥ //
                <span class="ref">BuSto_103.23</span></p>
            
            
            <p>śrīguhyasamayatantre trikāyavajrayoginyāḥ stutipraṇidhānaṃ samāptam /
               kṛtiriyaṃ siddhācārya śrīvirūpādānām //</p>
            
            </div>
         
         <div id="d1e19294">
            
            <h3>Digital Sanskrit Buddhist Canon, Stotra section, text no. 104: Vasantatilakāstutiḥ</h3>
            
            
            <p id="BuSto_104.1">
               	pādaguhyagudanābhihṛcchirodhātumaṇḍalagamerupṛṣṭhagam /<br />
               	nāḍikāsamayavajrapadmagaṃ tvāṃ namāmyubhayacittaherukam //
                <span class="ref">BuSto_104.1</span></p>
            
            
            <p id="BuSto_104.2">
               	guhyakokanadakarṇikāntaravyomapañcakamahānabhaḥsthitam /<br />
               	dharmadhātutilakādvayādvayaṃ tvāṃ namāmi sahajātmaherukam //
                <span class="ref">BuSto_104.2</span></p>
            
            
            <p id="BuSto_104.3">
               	kālameghapaṭalāntarocchaladavidyudugrapaṭalādhikatviṣam /<br />
               	sattvabhājanayugapradāhikāṃ tvāṃ namāmi jagadamba herukīm //
                <span class="ref">BuSto_104.3</span></p>
            
            
            <p id="BuSto_104.4">
               	nābhicakrakuharāmburāśito vajravārijasamājasaṃbhavām /<br />
               	saudhasārarasapānalampaṭāṃ tvāṃ namāmi baḍavānalatviṣam //
                <span class="ref">BuSto_104.4</span></p>
            
            
            <p>śrīvasantatilakāstutiḥ samāptā //</p>
            
            </div>
         
         <div id="d1e19330">
            
            <h3>Digital Sanskrit Buddhist Canon, Stotra section, text no. 105: Vasudhārānāmadhāraṇīstotram</h3>
            
            
            <p>om namo</p>
            
            
            <p id="BuSto_105.1">
               	bhagavatyai āryaśrīvasudhārāyai divyarūpī surūpī ca saumyarūpī balapradā /<br />
               	vasudharī vasudhāraṇī vasuśrī śrīkarī varā //
                <span class="ref">BuSto_105.1</span></p>
            
            
            <p id="BuSto_105.2">
               	dharaṇī dhāraṇī dhātā śaraṇyā bhaktavatsalā /<br />
               	prajñāpāramitā devī prajñā śrībuddhivardhinī //
                <span class="ref">BuSto_105.2</span></p>
            
            
            <p id="BuSto_105.3">
               	vidyādharī śivā sūkṣmā śāstā sarvatra mātṛkā /<br />
               	taruṇī tāru(ra)ṇī devī vidyādāneśvareśvarī //
                <span class="ref">BuSto_105.3</span></p>
            
            
            <p id="BuSto_105.4">
               	bhūṣitā bhūtamātā ca sarvābharaṇabhūṣitā /<br />
               	durdāntatrāsanī bhītā ugrā ugraparākramā //
                <span class="ref">BuSto_105.4</span></p>
            
            
            <p id="BuSto_105.5">
               	dānapāramitā devī varṣaṇī divyarūpiṇī /<br />
               	nidhānaṃ sarvamāṅgalyā kīrtirlakṣmīryaśaḥśubhā //
                <span class="ref">BuSto_105.5</span></p>
            
            
            <p id="BuSto_105.6">
               	dahanī mālinī caṇḍī śabarī sarvamātrikā /<br />
               	kṛtāntaśāsanī raudrī kaumārī viśvarūpiṇī //
                <span class="ref">BuSto_105.6</span></p>
            
            
            <p id="BuSto_105.7">
               	vīryapāramitā devī jagadānandarocanī /<br />
               	tāpasī ugrarūpī ca ṛddhisiddhibalapradā //
                <span class="ref">BuSto_105.7</span></p>
            
            
            <p id="BuSto_105.8">
               	dhanyā puṇyā mahābhāgā ajitā jitavikramā /<br />
               	jagadekahitā vidyā saṃgrāme tāraṇī śubhā //
                <span class="ref">BuSto_105.8</span></p>
            
            
            <p id="BuSto_105.9">
               	kṣāntipāramitā devī śīlinī dhyānadhyāyino /<br />
               	padminī padmadhārī ca padmapriyā padmāsanī //
                <span class="ref">BuSto_105.9</span></p>
            
            
            <p id="BuSto_105.10">
               	śuddharūpī mahātejā hemavarṇā prabhākarī /<br />
               	cintāmaṇimahādevī prajñāpustakadhāriṇī //
                <span class="ref">BuSto_105.10</span></p>
            
            
            <p id="BuSto_105.11">
               	nidhānaṃ kūṭimāruḍhidhanyāgāradhanapriyā /<br />
               	traidhātukaṃ mahā ādi divyābharaṇabhūṣiṇī //
                <span class="ref">BuSto_105.11</span></p>
            
            
            <p id="BuSto_105.12">
               	mātarī sarvabuddhānāṃ ratnadhāte(tvī)śvareśvarī /<br />
               	śūnyatā bhāvanī devī bhāvābhāvavivarjitā //
                <span class="ref">BuSto_105.12</span></p>
            
            
            <p id="BuSto_105.13">
               	vainye(ne)ya kiṃ na vinyastā divyakleśanichedanī /<br />
               	bhī(bhe) dinī sarvamārāṇāṃ saptapātālakṣobhinī (ṇī) //
                <span class="ref">BuSto_105.13</span></p>
            
            
            <p id="BuSto_105.14">
               	brahmāṇī vedamātā ca guhyā ca guhyavāsinī /<br />
               	sarasvatī viśālākṣī caturbrahmavihāriṇī //
                <span class="ref">BuSto_105.14</span></p>
            
            
            <p id="BuSto_105.15">
               	tāthāgatī mahāramyā vajriṇī dharmadhāriṇī /<br />
               	karmadhāteśvarī vidyā viśvajvālābhamaṇḍalī //
                <span class="ref">BuSto_105.15</span></p>
            
            
            <p id="BuSto_105.16">
               	bodha(dhi)nī sarvasattvānāṃ bodhyaṅgakṛtaśekharī /<br />
               	dhyānā dhīrmuktisaṃpannā advayadvayabhāvinī //
                <span class="ref">BuSto_105.16</span></p>
            
            
            <p id="BuSto_105.17">
               	sarvārthasādhanī bhadrā strīrūpāmitavikramā /<br />
               	darśinī buddhamārgāṇāṃ naṣṭamārgapradarśinī //
                <span class="ref">BuSto_105.17</span></p>
            
            
            <p id="BuSto_105.18">
               	vāgīśvarī mahāśāntirgoptrī dhātrī dhanapradā /<br />
               	strīrūpadhāriṇī siddhā yoginī yogajeśvarī //
                <span class="ref">BuSto_105.18</span></p>
            
            
            <p id="BuSto_105.19">
               	manoharī mahākrāntiḥ saubhāgyapriyadarśinī /<br />
               	sārthavāhakṛpādṛṣṭiḥ sarvatāthāgatātmakī //
                <span class="ref">BuSto_105.19</span></p>
            
            
            <p id="BuSto_105.20">
               	namaste 'stu mahādevī sarvasattvārthadāyinī /<br />
               	namaste divyarūpī ca vasudhārā namo 'stu te //
                <span class="ref">BuSto_105.20</span></p>
            
            
            <p id="BuSto_105.21">
               	aṣṭottaraśataṃ nāma trikālaṃ yaṃ paṭhet pumān /<br />
               	prāpnoti niyataṃ siddhimīpsitārthamanorathān //
                <span class="ref">BuSto_105.21</span></p>
            
            
            <p id="BuSto_105.22">
               	yadajñānakṛtaṃ pāpam ānantaryasudāruṇam /<br />
               	tatsarvaṃ kṣapayatyāśu smaraṇāt sa(rva)bhadrakam //
                <span class="ref">BuSto_105.22</span></p>
            
            
            <p id="BuSto_105.23">
               	athavā śīlasaṃpannaḥ saptajātismaro bhavet /<br />
               	priyaścādeyavākyena rūpavān priyadarśanaḥ //
                <span class="ref">BuSto_105.23</span></p>
            
            
            <p id="BuSto_105.24">
               	viprakṣatriyakuleṣu ādeyamupajāyate /<br />
               	ante bhūmīśvaraṃ prāptaḥ paścāt prāpta(ḥ) sukhāvatīm //
                <span class="ref">BuSto_105.24</span></p>
            
            
            <p>śrīvasudhārānāmadhāraṇīstotraṃ samyaksaṃbuddhabhāṣitaṃ samāptam //</p>
            
            </div>
         
         <div id="d1e19511">
            
            <h3>Digital Sanskrit Buddhist Canon, Stotra section, text no. 106: Vasudhārāstotram</h3>
            
            
            <p id="BuSto_106.1">
               	yā samyaguktavidhibhiḥ paripathyamānā lakṣmīṃ dadāti vipulāṃ sugatopabhogān /<br />
               	tāṃ dhāraṇīṃ sakalasattvahitaikacittāṃ bhaktyā namāmi satataṃ vasudhārasaṃjñām //
                <span class="ref">BuSto_106.1</span></p>
            
            
            <p id="BuSto_106.2">
               	yā saṃsmṛtā sucirasusthataraṃ pravṛddhaṃ dāridrayaduḥkhaduritaṃ śamate narāṇām /<br />
               	tāṃ kalpavṛkṣasadṛśīṃ vasudhārasaṃjñāṃ nityaṃ namāmi śirasā jagatāṃ hitāya //
                <span class="ref">BuSto_106.2</span></p>
            
            
            <p id="BuSto_106.3">
               	ratnākarīṃ ratnanidhānakoṣāṃ vicitraratnāṃ pratibhāsavarṣām /<br />
               	ratnāvalīṃ ratnamayīṃ vicitrāṃ namāmi cāryāṃ vasudhāradhārām //
                <span class="ref">BuSto_106.3</span></p>
            
            
            <p id="BuSto_106.4">
               	tāṃ ratnapāṇisaphalāmavabhāsayā te tyāgāvataṃsadayaśekharamudvahantīm /<br />
               	hārārdhahāracalakuṇḍalabhūṣitāṅgīmāryāṃ namāmi vasuvṛṣṭikarīṃ śaraṇyām //
                <span class="ref">BuSto_106.4</span></p>
            
            
            <p>śrīvasudhārākalpoddhṛtaṃ vasudhārāstotraṃ samāptam //</p>
            
            </div>
         
         <div id="d1e19547">
            
            <h3>Digital Sanskrit Buddhist Canon, Stotra section, text no. 107: Vidyākṣarastotram</h3>
            
            
            <p id="BuSto_107.1">
               	omkārotpannaśuklābhaṃ madhyasiṃhāsanasthitam /<br />
               	bodhyaṃ trimudrayā yuktaṃ vairocanamuniṃ numaḥ //
                <span class="ref">BuSto_107.1</span></p>
            
            
            <p id="BuSto_107.2">
               	hūṃkārotpannanīlābhaṃ pūrve gajāsanasthitam /<br />
               	bhūsparśamudrayā yuktam akṣobhyaṃ śrīghana numaḥ //
                <span class="ref">BuSto_107.2</span></p>
            
            
            <p id="BuSto_107.3">
               	trāṃkārotpannahemābhaṃ dakṣiṇe 'śvamārūḍham /<br />
               	varadamudrayā yuktaṃ namāmi ratnasaṃbhavam //
                <span class="ref">BuSto_107.3</span></p>
            
            
            <p id="BuSto_107.4">
               	jhiṅkārotpannaraktābhaṃ paścime mayūrāsanam /<br />
               	dhyānamūrtidharaṃ nātham amitābhamuniṃ numaḥ //
                <span class="ref">BuSto_107.4</span></p>
            
            
            <p id="BuSto_107.5">
               	khaṅkārotpannaśyāmābham uttare garuḍāsanam /<br />
               	abhayamudrasaṃbaddhamamoghasiddhiṃ namāmyaham //
                <span class="ref">BuSto_107.5</span></p>
            
            
            <p id="BuSto_107.6">
               	rocanā māmakī caiva pāṇḍarā tāraṇī tathā /<br />
               	brahmādikoṇasaṃsthāśca caturdevyo namo namaḥ //
                <span class="ref">BuSto_107.6</span></p>
            
            
            <p id="BuSto_107.7">
               	niraṃjanaṃ nirākāraṃ pratyekajyotirūpiṇam /<br />
               	caityamadhyasthitaṃ devaṃ vajrasattvaṃ numo vayam //
                <span class="ref">BuSto_107.7</span></p>
            
            
            <p>śrī buddhabhaṭṭārakasya vidyākṣarastotraṃ samāptam //</p>
            
            </div>
         
         <div id="d1e19605">
            
            <h3>Digital Sanskrit Buddhist Canon, Stotra section, text no. 108: Advayaparamārthā nāmasaṅgītiḥ</h3>
            
            
            <p>om namaḥ śrīmahāmañjunāthāya</p>
            
            
            <p id="BuSto_108.1">
               	atha vajradharaḥ śrīmān durdāntadamakaḥ paraḥ /<br />
               	trilokavijayī vīro guhyarāṭ kuliśeśvaraḥ //
                <span class="ref">BuSto_108.1</span></p>
            
            
            <p id="BuSto_108.2">
               	vibuddhapuṇḍarīkākṣaḥ protphullakamalānanaḥ /<br />
               	prollālayan vajravaraṃ svakareṇa muhurmuhaḥ //
                <span class="ref">BuSto_108.2</span></p>
            
            
            <p id="BuSto_108.3">
               	bhṛkuṭītaraṅgapramukhairanantairvajrapāṇibhiḥ /<br />
               	durdāntadamakairvīrairvīravībhatsarupibhiḥ //
                <span class="ref">BuSto_108.3</span></p>
            
            
            <p id="BuSto_108.4">
               	ullālayadibhiḥ svakaraiḥ prasphuradvajrakoṭibhiḥ /<br />
               	prajñopāyamahākaruṇājagadarthakaraiḥ paraiḥ //
                <span class="ref">BuSto_108.4</span></p>
            
            
            <p id="BuSto_108.5">
               	hṛṣṭatuṣṭāśayairmuditaiḥ krodhavigraharupibhiḥ /<br />
               	buddhakṛtyakarairnāthaiḥ sārddhaṃ praṇatavigrahai //
                <span class="ref">BuSto_108.5</span></p>
            
            
            <p id="BuSto_108.6">
               	praṇamya nāthaṃ saṃbuddhaṃ bhagavantaṃ tathāgatam /<br />
               	kṛtāñjalipuṭo bhūtvā idamāha sthito 'grataḥ //
                <span class="ref">BuSto_108.6</span></p>
            
            
            <p id="BuSto_108.7">
               	maddhitāya mamārthāya anukampāya me vibho /<br />
               	māyājālābhisaṃbodheryathālābhi bhavāmyaham //
                <span class="ref">BuSto_108.7</span></p>
            
            
            <p id="BuSto_108.8">
               	ajñānapaṅkamagnānāṃ kleśavyākulacetasām /<br />
               	hitāya sarvasattvānāmanuttaraphalāptaye //
                <span class="ref">BuSto_108.8</span></p>
            
            
            <p id="BuSto_108.9">
               	prakāśayatu saṃbuddho bhagavān śāstā jagadguruḥ /<br />
               	mahāsamayatattvajña indriyāśayavit paraḥ //
                <span class="ref">BuSto_108.9</span></p>
            
            
            <p id="BuSto_108.10">
               	bhagavan! jñānakāyasya mahoṣṇīṣasya gīṣpateḥ /<br />
               	mañjuśrījñānasattvasya jñānamūrteḥ svayambhuvaḥ //
                <span class="ref">BuSto_108.10</span></p>
            
            
            <p id="BuSto_108.11">
               	gambhīrārthāmudārārthāṃ mahārthāmasamāṃ śivām /<br />
               	ādimadhyāntakalyāṇīṃ nāmasaṅgītimuttāmām //
                <span class="ref">BuSto_108.11</span></p>
            
            
            <p id="BuSto_108.12">
               	yātītairbhāṣitā buddhairbhāṣiṣyante hyānāgatāḥ /<br />
               	pratyutpannāśca saṃbuddhā yāṃ bhāṣante punaḥ punaḥ //
                <span class="ref">BuSto_108.12</span></p>
            
            
            <p id="BuSto_108.13">
               	māyājāle mahātantre yā cāsmin saṃpragīyate /<br />
               	mahāvajradharairhṛṣṭairameyairmantradhāribhiḥ //
                <span class="ref">BuSto_108.13</span></p>
            
            
            <p id="BuSto_108.14">
               	ahaṃ caināṃ dhārayiṣyāmyāniryāṇād dṛḍhāśayaḥ /<br />
               	yathā bhavāmyahaṃ nātha sarvasaṃbuddhaguhyadhṛk //
                <span class="ref">BuSto_108.14</span></p>
            
            
            <p id="BuSto_108.15">
               	prakāśayiṣye sattvānāṃ yathāśayaviśeṣataḥ /<br />
               	aśeṣakleśanāśāya aśeṣājñānahānaye //
                <span class="ref">BuSto_108.15</span></p>
            
            
            <p id="BuSto_108.16">
               	evamadhyeṣya guhyendro vajrapāṇistathāgatam /<br />
               	kṛtāñjaliputo bhūtvā prahvakāyaḥsthito 'grataḥ //
                <span class="ref">BuSto_108.16</span></p>
            
            
            <p>iti adhyeṣaṇājñānagāthāḥ ṣoḍaśa /</p>
            
            <p id="BuSto_108.17">
               	atha śākyamunirbhagavān saṃbuddho dvipadottamaḥ /<br />
               	nirṇamayyāyatāṃ sphītāṃ svajihvāṃ svamukhācchubhām //
                <span class="ref">BuSto_108.17</span></p>
            
            
            <p id="BuSto_108.18">
               	smitaṃ saṃdaśrya lokānāmapāyatrayaśodhanam /<br />
               	trilokābhāsakaraṇaṃ caturmārāriśāsanam //
                <span class="ref">BuSto_108.18</span></p>
            
            
            <p id="BuSto_108.19">
               	trilokamāpūrayantyā brāhma madhurayā girā /<br />
               	pratyabhāṣata guhyendraṃ vajrapāṇiṃ mahābalam //
                <span class="ref">BuSto_108.19</span></p>
            
            
            <p id="BuSto_108.20">
               	sādhu vajradhara śrīman sādhu te vajrapāṇaye /<br />
               	yastvaṃ jagaddhitārthāya mahākaruṇayānvitaḥ //
                <span class="ref">BuSto_108.20</span></p>
            
            
            <p id="BuSto_108.21">
               	mahārthāṃ nāmasaṅgītiṃ pavitrāmaghanāśinīm /<br />
               	mañjuśrījñānakāyasya mattaḥ śrotuṃ samudyataḥ //
                <span class="ref">BuSto_108.21</span></p>
            
            
            <p id="BuSto_108.22">
               	tatsādhu deśayāmyeṣaḥ ahaṃ te guhyakādhipa /<br />
               	śṛṇu tvamekāgramanāstatsādhu bhagavanniti //
                <span class="ref">BuSto_108.22</span></p>
            
            
            <p>iti prativacanajñānagāthāḥ ṣaṭ /</p>
            
            
            <p id="BuSto_108.23">
               	atha śākyamunirbhagavān sakalaṃ mantrakulaṃ mahat /<br />
               	mantravidyādharakulaṃ vyavalokya kulatrayam //
                <span class="ref">BuSto_108.23</span></p>
            
            
            <p id="BuSto_108.24">
               	lokalokottarakulaṃ lokālokakulaṃ mahat /<br />
               	mahāmudrākulaṃ cāgryaṃ mahoṣṇīṣakulaṃ mahat //
                <span class="ref">BuSto_108.24</span></p>
            
            
            <p>iti ṣaṭkulāvalokanajñānagāthe dve /</p>
            
            
            <p id="BuSto_108.25">
               	imāṃ ṣaṇmantrarājānāṃ saṃyuktāmadvayo dayām /<br />
               	anutpādadharmiṇīṃ gāthāṃ bhāṣate sma girāṃpateḥ //
                <span class="ref">BuSto_108.25</span></p>
            
            
            <p id="BuSto_108.26">
               	a ā i ī u ū e ai o au aṃ aḥ sthito hṛdi /<br />
               	jñānamūrtirahaṃ buddho buddhānāṃ tryadhvavartinām //
                <span class="ref">BuSto_108.26</span></p>
            
            
            <p id="BuSto_108.27">
               	om vajratīkṣṇaduḥkhacchedaprajñājñānamūrtaye /<br />
               	jñānakāyavāgīśvarārapacanāya te namaḥ //
                <span class="ref">BuSto_108.27</span></p>
            
            
            <p>iti māyājālābhisaṃbodhikramagāthāstisraḥ /</p>
            
            
            <p id="BuSto_108.28">
               	tadyathā bhagavān buddhaḥ saṃbuddho 'kārasambhavaḥ /<br />
               	akāraḥ sarvavarṇāgryo mahārthaḥ paramākṣaraḥ //
                <span class="ref">BuSto_108.28</span></p>
            
            
            <p id="BuSto_108.29">
               	mahāprāṇo hyanutpādo vāgadāhāravarjitaḥ /<br />
               	sarvābhilāpahetvgryaḥ sarvavāksuprabhāsvaraḥ //
                <span class="ref">BuSto_108.29</span></p>
            
            
            <p id="BuSto_108.30">
               	mahāmahamahārāgaḥ sarvasattvaratiṅkaraḥ /<br />
               	mahāmahamahādveṣaḥ sarvakleśamahāripuḥ //
                <span class="ref">BuSto_108.30</span></p>
            
            
            <p id="BuSto_108.31">
               	mahāmahamahāmoho mūḍhadhīmohasūdanaḥ /<br />
               	mahāmahamahākrodho mahākrodharipurmahān //
                <span class="ref">BuSto_108.31</span></p>
            
            
            <p id="BuSto_108.32">
               	mahāmahamahālobhaḥ sarvalobhaniṣūdanaḥ /<br />
               	mahākāmo mahāsaukhyo mahāmodo mahāratiḥ //
                <span class="ref">BuSto_108.32</span></p>
            
            
            <p id="BuSto_108.33">
               	mahārupo mahākāyo mahāvarṇo mahāvapuḥ /<br />
               	mahānāmā mahodāro mahāvipulamaṇḍalaḥ //
                <span class="ref">BuSto_108.33</span></p>
            
            
            <p id="BuSto_108.34">
               	mahāprajñāyudhadharo mahākleśāṅkuśo 'graṇīḥ /<br />
               	mahāyaśā mahākīrtirmahājyotirmahādyutiḥ //
                <span class="ref">BuSto_108.34</span></p>
            
            
            <p id="BuSto_108.35">
               	mahāmāyādharo vidvān mahāmāyārthasādhakaḥ /<br />
               	mahāmāyāratirato mahāmāyendrajālikaḥ //
                <span class="ref">BuSto_108.35</span></p>
            
            
            <p id="BuSto_108.36">
               	mahādānapatiḥ śreṣṭho mahāśīladharo 'graṇīḥ /<br />
               	mahākṣāntidharo dhīro mahāvīryaparākramaḥ //
                <span class="ref">BuSto_108.36</span></p>
            
            
            <p id="BuSto_108.37">
               	mahādhyānasamādhistho mahāprajñāśarīradhṛk /<br />
               	mahābalo mahāpāyaḥ praṇidhirjñānasāgaraḥ //
                <span class="ref">BuSto_108.37</span></p>
            
            
            <p id="BuSto_108.38">
               	mahāmaitrīmayo 'meyo mahākāruṇiko 'gradhīḥ /<br />
               	mahāprajño mahādhīmān mahopāyo mahākṛtiḥ //
                <span class="ref">BuSto_108.38</span></p>
            
            
            <p id="BuSto_108.39">
               	mahāṛddhibalopeto mahāvego mahājavaḥ /<br />
               	maharddhiko maheśākhyo mahābalaparākramaḥ //
                <span class="ref">BuSto_108.39</span></p>
            
            
            <p id="BuSto_108.40">
               	mahābhavādrisaṃbhettā mahāvajradharo dhanaḥ /<br />
               	mahākrūro mahāraudro mahābhayabhayaṅkara //
                <span class="ref">BuSto_108.40</span></p>
            
            
            <p id="BuSto_108.41">
               	mahāvidyottamo nātho mahāmantrottamo guruḥ /<br />
               	mahāyānanayāruḍho mahāyānanayottamaḥ //
                <span class="ref">BuSto_108.41</span></p>
            
            
            <p>iti vajradhātumaṇḍalajñānagāthāścaturdaśa /</p>
            
            <p id="BuSto_108.42">
               	mahāvairocano buddho mahāmaunī mahāmuniḥ /<br />
               	mahāmantranayodbhūto mahāmantranayātmakaḥ //
                <span class="ref">BuSto_108.42</span></p>
            
            
            <p id="BuSto_108.43">
               	daśapāramitāprāpto daśapāramitāśrayaḥ /<br />
               	daśapāramitāśuddhirdaśapāramitānayaḥ //
                <span class="ref">BuSto_108.43</span></p>
            
            
            <p id="BuSto_108.44">
               	daśabhūmīśvaro nātho daśabhūmipratiṣṭhitaḥ /<br />
               	daśajñānaviśuddhātmā daśajñānaviśuddhadhṛk //
                <span class="ref">BuSto_108.44</span></p>
            
            
            <p id="BuSto_108.45">
               	daśākāro daśārthārtho munīndro daśabalo vibhuḥ /<br />
               	aśeṣaviśvārthakaro daśākāravaśī mahān //
                <span class="ref">BuSto_108.45</span></p>
            
            
            <p id="BuSto_108.46">
               	anādirniṣprapañcātmā śuddhātmā tathatātmakaḥ /<br />
               	bhūtavādī yathāvādī tathākārī ananyavāk //
                <span class="ref">BuSto_108.46</span></p>
            
            
            <p id="BuSto_108.47">
               	advayo dvayavādī ca bhūtakoṭivyavasthitaḥ /<br />
               	nairātmyasiṃhanirṇādī kutīthryamṛgabhīkaraḥ //
                <span class="ref">BuSto_108.47</span></p>
            
            
            <p id="BuSto_108.48">
               	sarvatrago 'moghagatistathāgatamanojavaḥ /<br />
               	jino jitārirvijayo cakravartī mahābalaḥ //
                <span class="ref">BuSto_108.48</span></p>
            
            
            <p id="BuSto_108.49">
               	gaṇamukhyo gaṇācāryo gaṇeśo gaṇapatirvaśī /<br />
               	mahānubhāvo dhaureyo 'nanyaneyo mahānayaḥ //
                <span class="ref">BuSto_108.49</span></p>
            
            
            <p id="BuSto_108.50">
               	vāgiśo vākpatirvāgmī vācaspatiranantagoḥ /<br />
               	satyavāk satyavādī ca catuḥsatyopadeśakaḥ //
                <span class="ref">BuSto_108.50</span></p>
            
            
            <p id="BuSto_108.51">
               	avaivartiko hyanāgāmo khaḍgaḥ pratyekanāyakaḥ /<br />
               	nānāniryāṇaniryāto mahābhūtaikakāraṇaḥ //
                <span class="ref">BuSto_108.51</span></p>
            
            
            <p id="BuSto_108.52">
               	arhan kṣīṇāsravo bhikṣurvītarāgo jitendriyaḥ /<br />
               	kṣemaprāpto 'bhayaprāptaḥ śītībhūto hyānāvilaḥ //
                <span class="ref">BuSto_108.52</span></p>
            
            
            <p id="BuSto_108.53">
               	vidyācaraṇasaṃpannaḥ sugato lokavitparaḥ /<br />
               	nirmamo nirahaṅkāraḥ satyadvayanayasthitaḥ //
                <span class="ref">BuSto_108.53</span></p>
            
            
            <p id="BuSto_108.54">
               	saṃsārapārakoṭisthaḥ kṛtakṛtyaḥ sthalasthitaḥ /<br />
               	kaivalyajñānaniṣṭhiyutaḥ prajñāśastro vidāraṇaḥ //
                <span class="ref">BuSto_108.54</span></p>
            
            
            <p id="BuSto_108.55">
               	saddharmmo dharmarāḍ bhāsvān lokālokakaraḥ paraḥ /<br />
               	dharmeśvaro dharmarājaḥ śreyomārgopadeśakaḥ //
                <span class="ref">BuSto_108.55</span></p>
            
            
            <p id="BuSto_108.56">
               	siddhārthaḥ siddhasaṃkalpaḥ sarvasaṃkalpavarjitaḥ /<br />
               	nirvikalpo 'kṣayo dhāturdharmadhātuḥ paro 'vyayaḥ //
                <span class="ref">BuSto_108.56</span></p>
            
            
            <p id="BuSto_108.57">
               	puṇyavān puṇyasaṃbhāro jñānaṃ jñānākaraṃ mahat /<br />
               	jñānavān sadasajjñānī saṃbhāradvayasaṃbhṛtaḥ //
                <span class="ref">BuSto_108.57</span></p>
            
            
            <p id="BuSto_108.58">
               	śāśvato viśvarāḍ yogī dhyānaṃ dhyeyo dhiyāṃpatiḥ /<br />
               	pratyātmavedyo hyacalaḥ paramādyastrikāyadhṛk //
                <span class="ref">BuSto_108.58</span></p>
            
            
            <p id="BuSto_108.59">
               	pañcakāyātmako buddhaḥ pañcajñānātmako vibhuḥ /<br />
               	pañcabuddhātmamukuṭaḥ pañcacakṣurasaṅgadhṛk //
                <span class="ref">BuSto_108.59</span></p>
            
            
            <p id="BuSto_108.60">
               	janakaḥ sarvabuddhānāṃ buddhaputraḥ parovaraḥ /<br />
               	prajñābhavodbhavo yonirdharmayonirbhavāntakṛt //
                <span class="ref">BuSto_108.60</span></p>
            
            
            <p id="BuSto_108.61">
               	ghanaikasāro vajrātmā sadyojāto jagatpatiḥ /<br />
               	gaganodbhavaḥ svayambhūḥ prajñājñānānalo mahān //
                <span class="ref">BuSto_108.61</span></p>
            
            
            <p id="BuSto_108.62">
               	vairocano mahādīptirjñānajyotirvirocanaḥ /<br />
               	jagatpradīpo jñānolko mahātejāḥ prabhāsvaraḥ //
                <span class="ref">BuSto_108.62</span></p>
            
            
            <p id="BuSto_108.63">
               	vidyārājo 'gramantreśo mantrarājo mahārthakṛt /<br />
               	mahoṣṇīṣo 'dbhutoṣṇīṣo viśvadarśī viyatpatiḥ //
                <span class="ref">BuSto_108.63</span></p>
            
            
            <p id="BuSto_108.64">
               	sarvabuddhātmabhāvāgryo jagadānandalocanaḥ /<br />
               	viśvarupī vidhātā ca pūjyo, mānyo mahāṛṣiḥ //
                <span class="ref">BuSto_108.64</span></p>
            
            
            <p id="BuSto_108.65">
               	kulatrayadharo mantrī mahāsamayamantradhṛk /<br />
               	ratnatrayadharaḥ śreṣṭhastriyānottamadeśakaḥ //
                <span class="ref">BuSto_108.65</span></p>
            
            
            <p id="BuSto_108.66">
               	amoghapāśo vijayī vajrapāśo mahāgrahaḥ /<br />
               	vajrāṅkuśo mahāpāśaḥ vajrabhairavabhīkaraḥ //
                <span class="ref">BuSto_108.66</span></p>
            
            
            <p>iti suviśuddhadharmadhātujñānagāthāḥ pādonapañcaviṃśatiḥ /</p>
            
            
            <p id="BuSto_108.67">
               	krodharāṭ ṣaṇmukho bhīmaḥ ṣaṇṇetraḥ ṣaḍbhujo balī /<br />
               	daṃṣṭrākarālaḥ kaṅkālo halāhalaḥ śatānanaḥ //
                <span class="ref">BuSto_108.67</span></p>
            
            
            <p id="BuSto_108.68">
               	yamāntako vighnarājo vajravego bhayaṅkaraḥ /<br />
               	vighuṣṭavajro hṛdvajro māyāvajro mahodaraḥ //
                <span class="ref">BuSto_108.68</span></p>
            
            
            <p id="BuSto_108.69">
               	kuliśeśo vajrayonirvajramaṇḍo nabhopamaḥ /<br />
               	acalaikajaṭāṭopo gajacarmapaṭārdradhṛk //
                <span class="ref">BuSto_108.69</span></p>
            
            
            <p id="BuSto_108.70">
               	hāhākāro mahāghoro hīhīkāro bhayānakaḥ /<br />
               	aṭṭahāso mahāhāso vajrahāso mahāravaḥ //
                <span class="ref">BuSto_108.70</span></p>
            
            
            <p id="BuSto_108.71">
               	vajrasattvo mahāsattvo vajrarājo mahāsukhaḥ /<br />
               	vajracaṇḍo mahāmodo vajrahūṃkārahūṃkṛtiḥ //
                <span class="ref">BuSto_108.71</span></p>
            
            
            <p id="BuSto_108.72">
               	vajrabāṇāyudhadharo vajrakhaḍgo nikṛntanaḥ /<br />
               	viśvavajradharo bajrī ekavajrī raṇañjahaḥ //
                <span class="ref">BuSto_108.72</span></p>
            
            
            <p id="BuSto_108.73">
               	vajrajvālākarālākṣo vajrajvālāśiroruhaḥ /<br />
               	vajrāveśo mahāveśaḥ śatākṣo vajralocanaḥ //
                <span class="ref">BuSto_108.73</span></p>
            
            
            <p id="BuSto_108.74">
               	vajraromāṅkuratanurvajraromaikavigrahaḥ /<br />
               	vajrakoṭinakhārambho vajrasāraghanacchavi //
                <span class="ref">BuSto_108.74</span></p>
            
            
            <p id="BuSto_108.75">
               	vajramālādharaḥ śrīmān vajrābharaṇabhūṣitaḥ /<br />
               	hāhāṭṭahāso nirghoṣo vajraghoṣaḥ ṣaḍakṣaraḥ //
                <span class="ref">BuSto_108.75</span></p>
            
            
            <p id="BuSto_108.76">
               	mañjughoṣo mahānādastrailokyaikaravo mahān /<br />
               	ākāśadhātuparyantaghoṣo ghoṣavatāṃ varaḥ //
                <span class="ref">BuSto_108.76</span></p>
            
            
            <p>ityādarśajñānagāthāḥ pādena sārdhaṃ daśa /</p>
            
            <p id="BuSto_108.77">
               	tathatābhūtanairātmyabhūtakoṭiranakṣaraḥ /<br />
               	śūnyatāvādivṛṣabho gambhīrodāragarjanaḥ //
                <span class="ref">BuSto_108.77</span></p>
            
            
            <p id="BuSto_108.78">
               	dharmaśaṅkho mahāśabdo dharmagaṇḍī mahāraṇaḥ /<br />
               	apratiṣṭhitanirvāṇo daśadigdharmadundubhiḥ //
                <span class="ref">BuSto_108.78</span></p>
            
            
            <p id="BuSto_108.79">
               	arupo rupavānagryo nānārupo manomayaḥ /<br />
               	sarvarupāvabhāsaśrīraśeṣapratibimbadhṛk //
                <span class="ref">BuSto_108.79</span></p>
            
            
            <p id="BuSto_108.80">
               	apradhṛṣyo maheśākhyastraidhātukamaheśvaraḥ /<br />
               	samucchritāryamārgastho dharmaketurmahodaya //
                <span class="ref">BuSto_108.80</span></p>
            
            
            <p id="BuSto_108.81">
               	trailokyaikakumārāṅgaḥ sthaviro vṛddhaḥ prajāpati /<br />
               	dvātriṃśallakṣaṇadharaḥ kāntastrailokyasundaraḥ //
                <span class="ref">BuSto_108.81</span></p>
            
            
            <p id="BuSto_108.82">
               	lokajñānaguṇācāryo lokācāryo viśāradaḥ /<br />
               	nāthastrātā trilokāptaḥ śaraṇaṃ tāyyanuttaraḥ //
                <span class="ref">BuSto_108.82</span></p>
            
            
            <p id="BuSto_108.83">
               	gaganābhogasambhogaḥ sarvajñajñānasāgaraḥ /<br />
               	avidyāṇḍakośasaṃbhettā bhavapañjaradāraṇaḥ //
                <span class="ref">BuSto_108.83</span></p>
            
            
            <p id="BuSto_108.84">
               	śamitāśeṣasaṃkleśaḥ saṃsārārṇavapāragaḥ /<br />
               	jñānābhiṣekamukuṭaḥ samyaksaṃbuddhabhūṣaṇaḥ //
                <span class="ref">BuSto_108.84</span></p>
            
            
            <p id="BuSto_108.85">
               	triduḥkhaduḥkhaśamanastryanto 'nantastrimuktigaḥ /<br />
               	sarvāvaraṇanirmukta ākāśasamatāṃ gataḥ //
                <span class="ref">BuSto_108.85</span></p>
            
            
            <p id="BuSto_108.86">
               	sarvakleśamalātītastryadhvānadhvagatiṃ gataḥ /<br />
               	sarvasattvamahānāgo guṇaśekharaśekharaḥ //
                <span class="ref">BuSto_108.86</span></p>
            
            
            <p id="BuSto_108.87">
               	sarvopadhivinirmukto vyomavatrmani susthitaḥ /<br />
               	mahācintāmaṇidharaḥ sarvaratnottamo vibhuḥ //
                <span class="ref">BuSto_108.87</span></p>
            
            
            <p id="BuSto_108.88">
               	mahākalpataruḥ sphīto mahābhadraghaṭottamaḥ /<br />
               	sarvasattvārthakṛtkarttā hitaiṣī sattvavatsalaḥ //
                <span class="ref">BuSto_108.88</span></p>
            
            
            <p id="BuSto_108.89">
               	śubhāśubhajñaḥ kālajñaḥ samayajñaḥ samayo vibhuḥ /<br />
               	sattvendriyajño velajño vimuktitrayakovidaḥ //
                <span class="ref">BuSto_108.89</span></p>
            
            
            <p id="BuSto_108.90">
               	guṇī guṇajño dharmajñaḥ praśasto maṅgalodayaḥ /<br />
               	sarvamaṅgalamāṅgalyaḥ kīrtirlakṣmīryaśaḥ śubhaḥ //
                <span class="ref">BuSto_108.90</span></p>
            
            
            <p id="BuSto_108.91">
               	mahotsavo mahāśvāso mahānando mahāratiḥ /<br />
               	satkāraḥ satkṛtirbhūtiḥ pramodaḥ śrīryaśaspatiḥ //
                <span class="ref">BuSto_108.91</span></p>
            
            
            <p id="BuSto_108.92">
               	vareṇyo varadaḥ śreṣṭhaḥ śaraṇyaḥ śaraṇottamaḥ /<br />
               	mahābhayāriḥ pravaro niḥśeṣabhayanāśanaḥ //
                <span class="ref">BuSto_108.92</span></p>
            
            
            <p id="BuSto_108.93">
               	śikhī śikhaṇḍī jaṭilo jaṭī mauṇḍī kirīṭimān /<br />
               	pañcānanaḥ pañcaśikhaḥ pañcacīrakaśekharaḥ //
                <span class="ref">BuSto_108.93</span></p>
            
            
            <p id="BuSto_108.94">
               	mahābratadharo mauñjī brahmacārī bratottamaḥ /<br />
               	mahātapāstaponiṣṭhaḥ snātako gautamo 'graṇī //
                <span class="ref">BuSto_108.94</span></p>
            
            
            <p id="BuSto_108.95">
               	brahmavid brāhmaṇo brahmā brahmanirvāṇamāptavān /<br />
               	muktirmokṣo vimokṣāṅgo vimuktiḥ śāntatā śivaḥ //
                <span class="ref">BuSto_108.95</span></p>
            
            
            <p id="BuSto_108.96">
               	nirvāṇaṃ nirvṛtiḥ śāntiḥ śreyo niryāṇamantagaḥ /<br />
               	sukhaduḥkhāntakṛnniṣṭhā vairāgyamupadhikṣayaḥ //
                <span class="ref">BuSto_108.96</span></p>
            
            
            <p id="BuSto_108.97">
               	ajayo 'nupamo 'vyakto nirābhāso nirañjanaḥ /<br />
               	niṣkalaḥ sarvago vyāpī sūkṣmo bījamanāśravaḥ //
                <span class="ref">BuSto_108.97</span></p>
            
            
            <p id="BuSto_108.98">
               	arajo virajo vimalo vāntadoṣo nirāmayaḥ /<br />
               	suprabuddho vibuddhātmā sarvajñaḥ sarvavitparaḥ //
                <span class="ref">BuSto_108.98</span></p>
            
            
            <p id="BuSto_108.99">
               	vijñānadharmatātīto jñānamadvayarupadhṛk /<br />
               	nirvikalpo nirābhogastryadhvasaṃbuddhakāryakṛt //
                <span class="ref">BuSto_108.99</span></p>
            
            
            <p id="BuSto_108.100">
               	anādinidhano buddha ādibuddho niranvayaḥ /<br />
               	jñānaikacakṣuramalo jñānamūrtistathāgataḥ //
                <span class="ref">BuSto_108.100</span></p>
            
            
            <p id="BuSto_108.101">
               	vāgīśvaro mahāvādī vādirāḍ vādipuṅgavaḥ /<br />
               	vadatāṃvaro variṣṭho vādisiṃho 'parājitaḥ //
                <span class="ref">BuSto_108.101</span></p>
            
            
            <p id="BuSto_108.102">
               	samantadarśī prāmodyastejomālī sudarśanaḥ /<br />
               	śrīvatsaḥ suprabho dīptirbhābhāsurakaradyutiḥ //
                <span class="ref">BuSto_108.102</span></p>
            
            
            <p id="BuSto_108.103">
               	mahābhiṣagvaraḥ śreṣṭhaḥ śalyahartā niruttaraḥ /<br />
               	aśeṣabhaiṣajyataruḥ kleśavyādhirmahāripuḥ //
                <span class="ref">BuSto_108.103</span></p>
            
            
            <p id="BuSto_108.104">
               	trailokyatilakaḥ kāntaḥ śrīmān nakṣatramaṇḍalaḥ /<br />
               	daśadigvyomaparyyanto dharmadhvajamahocchrayaḥ //
                <span class="ref">BuSto_108.104</span></p>
            
            
            <p id="BuSto_108.105">
               	jagacchatraikavipulo maitrīkaruṇamaṇḍalaḥ /<br />
               	padmanṛtyeśvaraḥ śrīmān ratnacchatro mahāvibhuḥ //
                <span class="ref">BuSto_108.105</span></p>
            
            
            <p id="BuSto_108.106">
               	sarvabuddhamahārājaḥ sarvabuddhātmabhāvadhṛk /<br />
               	sarvabuddhamahāyogaḥ sarvabuddhaikaśāsanaḥ //
                <span class="ref">BuSto_108.106</span></p>
            
            
            <p id="BuSto_108.107">
               	vajraratnābhiṣekaśrīḥ sarvaratnādhipeśvaraḥ /<br />
               	sarvalokeśvarapatiḥ sarvavajradharādhipaḥ //
                <span class="ref">BuSto_108.107</span></p>
            
            
            <p id="BuSto_108.108">
               	sarvabuddhamahācittaḥ sarvabuddhamanogatiḥ /<br />
               	sarvabuddhamahākāyaḥ sarvabuddhasarasvatī //
                <span class="ref">BuSto_108.108</span></p>
            
            
            <p id="BuSto_108.109">
               	vajrasūryyamahāloko vajrenduvimalaprabhaḥ /<br />
               	virāgādimahārāgo viśvavarṇojjvalaprabhaḥ //
                <span class="ref">BuSto_108.109</span></p>
            
            
            <p id="BuSto_108.110">
               	sambuddhavajraparyaṅko buddhasaṅgītidharmadhṛk /<br />
               	buddhapadmodbhavaḥ śrīmān sarvajñajñānakoṣadhṛk //
                <span class="ref">BuSto_108.110</span></p>
            
            
            <p id="BuSto_108.111">
               	viśvamāyādharo rājā buddhavidyādharo mahān /<br />
               	vajratīkṣṇo mahākhaḍgo viśuddhaḥ paramākṣaraḥ //
                <span class="ref">BuSto_108.111</span></p>
            
            
            <p id="BuSto_108.112">
               	duḥkhacchedamahāyānavajradharmamahāyudhaḥ /<br />
               	jinajig vajragāmbhīryo vajrabuddhiryathārthavit //
                <span class="ref">BuSto_108.112</span></p>
            
            
            <p id="BuSto_108.113">
               	sarvapāramitāpūrī sarvabhūmivibhūṣaṇaḥ /<br />
               	viśuddhadharmanairātmyaḥ samyagjñānenduhṛtprabhaḥ //
                <span class="ref">BuSto_108.113</span></p>
            
            
            <p id="BuSto_108.114">
               	māyājālamahodyogaḥ sarvatantrādhipaḥ paraḥ /<br />
               	aśeṣavajraparyaṅko niḥśeṣajñānakāyadhṛk //
                <span class="ref">BuSto_108.114</span></p>
            
            
            <p id="BuSto_108.115">
               	samantabhadraḥ sumatiḥ kṣitigarbho jagaddhṛtiḥ /<br />
               	sarvabuddhamahāgarbho viśvanirmāṇacakradṛk //
                <span class="ref">BuSto_108.115</span></p>
            
            
            <p id="BuSto_108.116">
               	sarvabhāvasvabhāvāgyraḥ sarvabhāvasvabhāvadhṛk /<br />
               	anutpādadharmā viśvārthaḥ sarvadharmasvabhāvadhṛk //
                <span class="ref">BuSto_108.116</span></p>
            
            
            <p id="BuSto_108.117">
               	ekakṣaṇamahāprājñaḥ sarvadharmāvabodhadhṛk /<br />
               	sarvadharmābhisamayo bhūtāntamuniragradhīḥ //
                <span class="ref">BuSto_108.117</span></p>
            
            
            <p id="BuSto_108.118">
               	stimitaḥ suprasannātmā samyaksaṃbuddhabodhidhṛk /<br />
               	pratyakṣaḥ sarvabuddhānāṃ jñānārciḥ suprabhāsvaraḥ //
                <span class="ref">BuSto_108.118</span></p>
            
            
            <p>iti pratyavekṣaṇajñānagāthāḥ dvācatvāriṃśat /</p>
            
            <p id="BuSto_108.119">
               	iṣṭārthasādhakaḥ paraḥ sarvāpāyaviśodhakaḥ /<br />
               	sarvasattvottamo nāthaḥ sarvasattvapramocakaḥ //
                <span class="ref">BuSto_108.119</span></p>
            
            
            <p id="BuSto_108.120">
               	kleśasaṃgrāmaśūraikaḥ ajñānaripudarpahā /<br />
               	dhīśṛṅgāradharaḥ śrīmān vīrabībhatsarupadhṛk //
                <span class="ref">BuSto_108.120</span></p>
            
            
            <p id="BuSto_108.121">
               	bāhudaṇḍaśatākṣepapadanikṣepanarttanaḥ /<br />
               	śrīmacchatabhujābhogagaganābhoganarttanaḥ //
                <span class="ref">BuSto_108.121</span></p>
            
            
            <p id="BuSto_108.122">
               	ekapādatalākrāntamahīmaṇḍatale sthitaḥ /<br />
               	brahmāṇḍaśikharākrāntapādāṅguṣṭhanakhe sthitaḥ //
                <span class="ref">BuSto_108.122</span></p>
            
            
            <p id="BuSto_108.123">
               	ekārtho 'dvayadharmārthaḥ paramārtho 'vinaśvaraḥ /<br />
               	nānāvijñaptirupārthaścittavijñānasaṃtatiḥ //
                <span class="ref">BuSto_108.123</span></p>
            
            <p id="BuSto_108.124">
               	aśeṣabhāvārtharatiḥ śūnyatāratiragradhīḥ /<br />
               	bhavarāgādyatītaśca bhavatrayamahāratiḥ //
                <span class="ref">BuSto_108.124</span></p>
            
            
            <p id="BuSto_108.125">
               	śuddhaḥ śubhrābhradhavalaḥ śaraccandrāṃśusuprabhaḥ /<br />
               	bālārkamaṇḍalacchāyo mahārāganakhaprabhaḥ //
                <span class="ref">BuSto_108.125</span></p>
            
            
            <p id="BuSto_108.126">
               	indranīlāgrasaccīro mahānīlakacāgradhṛk /<br />
               	mahāmaṇimayūkhaśrīrbuddhanirvāṇabhūṣaṇaḥ //
                <span class="ref">BuSto_108.126</span></p>
            
            
            <p id="BuSto_108.127">
               	lokadhātuśatākampī ṛddhipādamahākramaḥ /<br />
               	mahāsmṛtidharastattvaścatuḥsmṛtisamādhirāṭ //
                <span class="ref">BuSto_108.127</span></p>
            
            
            <p id="BuSto_108.128">
               	bodhyaṅgakusumāmodastathāgataguṇodadhiḥ /<br />
               	aṣṭāṅgamārganayavit samyaksaṃbuddhamārgavit //
                <span class="ref">BuSto_108.128</span></p>
            
            
            <p id="BuSto_108.129">
               	sarvasattvamahāsaṅgo niḥsaṅgo gaganopamaḥ /<br />
               	sarvasattvamanojātaḥ sarvasattvamanojavaḥ //
                <span class="ref">BuSto_108.129</span></p>
            
            
            <p id="BuSto_108.130">
               	sarvasattvetdriyārthajñaḥ sarvasattvamanoharaḥ /<br />
               	pañcaskandhārthatattvajñaḥ pañcaskandhaviśuddhadhṛk //
                <span class="ref">BuSto_108.130</span></p>
            
            
            <p id="BuSto_108.131">
               	sarvaniryāṇakoṭisthaḥ sarvaniryāṇakovidaḥ /<br />
               	sarvaniryāṇamārgasthaḥ sarvaniryāṇadeśakaḥ //
                <span class="ref">BuSto_108.131</span></p>
            
            
            <p id="BuSto_108.132">
               	dvādaśāṅgabhavotkhāto dvādaśākāraśuddhadhṛk /<br />
               	catuḥsatyanayākāro aṣṭajñānāvabodhadhṛk //
                <span class="ref">BuSto_108.132</span></p>
            
            
            <p id="BuSto_108.133">
               	dvādaśākārasatyārthaḥ ṣoḍaśākāratattvavit /<br />
               	viṃśatyākārasaṃbodhirvibuddhaḥ sarvavitparaḥ //
                <span class="ref">BuSto_108.133</span></p>
            
            
            <p id="BuSto_108.134">
               	ameyabuddhanirmāṇakāyakoṭivibhāvakaḥ /<br />
               	sarvakṣaṇābhisamayaḥ sarvacittakṣaṇārthavit //
                <span class="ref">BuSto_108.134</span></p>
            
            
            <p id="BuSto_108.135">
               	nānāyānanayopāyajagadarthavibhāvakaḥ /<br />
               	yānatritayaniryāta ekayānaphale sthita //
                <span class="ref">BuSto_108.135</span></p>
            
            
            <p id="BuSto_108.136">
               	kleśadhātuviśuddhātmā karmadhātukṣayaṅkaraḥ /<br />
               	oghodadhisamuttīrṇo yogakāntāranisṛtaḥ //
                <span class="ref">BuSto_108.136</span></p>
            
            
            <p id="BuSto_108.137">
               	kleśopakleśasaṃkleśasuprahīṇasavāsanaḥ /<br />
               	prajñopāyamahākaruṇā amoghajagadarthakṛt //
                <span class="ref">BuSto_108.137</span></p>
            
            
            <p id="BuSto_108.138">
               	sarvasaṃjñāprahoṇārtho vijñānārtho nirodhakṛt /<br />
               	sarvasattvamanoviṣayaḥ sarvasattvamanogatiḥ //
                <span class="ref">BuSto_108.138</span></p>
            
            
            <p id="BuSto_108.139">
               	sarvasattvamano 'ntasthastaccittasamatāṅgataḥ /<br />
               	sarvasattvamanohlādī sarvasattvamanoratiḥ //
                <span class="ref">BuSto_108.139</span></p>
            
            
            <p id="BuSto_108.140">
               	siddhānto vibhramāpetaḥ sarvabhrāntivivarjitaḥ /<br />
               	niḥsaṃdigdhamatistryarthaḥ sarvārthastriguṇātmakaḥ //
                <span class="ref">BuSto_108.140</span></p>
            
            
            <p id="BuSto_108.141">
               	pañcaskandhārthastrikālaḥ sarvakṣaṇavibhāvakaḥ /<br />
               	ekakṣaṇābhisaṃbuddhaḥ sarvabuddhasvabhāvadhṛk //
                <span class="ref">BuSto_108.141</span></p>
            
            
            <p id="BuSto_108.142">
               	anaṅgakāyaḥ kāyāgyraḥ kāyakoṭivibhāvakaḥ /<br />
               	aśeṣarupasandarśī ratnaketurmahāmaṇiḥ //
                <span class="ref">BuSto_108.142</span></p>
            
            
            <p>iti samatājñānagāthāścaturviśatiḥ /</p>
            
            
            <p id="BuSto_108.143">
               	sarvasaṃbuddhaboddhavyo buddhabodhiranuttaraḥ /<br />
               	anakṣaro mantrayonirmahāmantra kulatrayaḥ //
                <span class="ref">BuSto_108.143</span></p>
            
            
            <p id="BuSto_108.144">
               	sarvamantrārthajanako mahābinduranakṣaraḥ /<br />
               	pañcākṣaro mahāśūnyo binduśūnyaḥ ṣaḍakṣaraḥ //
                <span class="ref">BuSto_108.144</span></p>
            
            
            <p id="BuSto_108.145">
               	sarvākāro nirākāraḥ ṣoḍaśārdhārdhabindudhṛk /<br />
               	akalaḥ kalanātīścaturthadhyānakoṭidhṛk //
                <span class="ref">BuSto_108.145</span></p>
            
            
            <p id="BuSto_108.146">
               	sarvadhyānakalābhijñaḥ samādhikulagotravit /<br />
               	samādhikāyaḥ kāyāgyraḥ sarvasaṃbhogakāyarāṭ //
                <span class="ref">BuSto_108.146</span></p>
            
            
            <p id="BuSto_108.147">
               	nirmāṇakāyaḥ kāyāgyro buddhanirmāṇavaṃśadhṛk /<br />
               	daśadigviśvanirmāṇo yathāvajjagadarthakṛt //
                <span class="ref">BuSto_108.147</span></p>
            
            
            <p id="BuSto_108.148">
               	devātidevo devendraḥ surendro dānavādhipaḥ /<br />
               	amarendraḥ suraguruḥ pramathaḥ pramatheśvaraḥ //
                <span class="ref">BuSto_108.148</span></p>
            
            
            <p id="BuSto_108.149">
               	uttīrṇabhavakāntāra ekaḥ śāstā jagadguruḥ /<br />
               	prakhyātadaśadigloko dharmadānapatirmahān //
                <span class="ref">BuSto_108.149</span></p>
            
            
            <p id="BuSto_108.150">
               	maitrīsannāhasannaddhaḥ karuṇāvarmavarmitaḥ /<br />
               	prajñākhaḍgo dhanurbāṇaḥ kleśājñānaraṇañjahaḥ //
                <span class="ref">BuSto_108.150</span></p>
            
            
            <p id="BuSto_108.151">
               	mārārirmārajidvīraścaturmārabhayāntakṛt /<br />
               	sarvamāracamūjetā sambaddho lokanāyakaḥ //
                <span class="ref">BuSto_108.151</span></p>
            
            
            <p id="BuSto_108.152">
               	vandyaḥ pūjyo 'bhivādyaśca mānanīyaśca nityaśaḥ /<br />
               	arcanīyatamo mānyo namasyaḥ paramo guruḥ //
                <span class="ref">BuSto_108.152</span></p>
            
            
            <p id="BuSto_108.153">
               	trailokyaikakramagatirvyomaparyyantavikramaḥ /<br />
               	traividyaḥ śrotriyaḥ pūtaḥ ṣaḍabhijñaḥ ṣaḍanusmṛtiḥ //
                <span class="ref">BuSto_108.153</span></p>
            
            
            <p id="BuSto_108.154">
               	bodhisattvo mahāsattvo lokātīto maharddhikaḥ /<br />
               	prajñāpāramitāniṣṭhaḥ prajñātattvatvamāgataḥ //
                <span class="ref">BuSto_108.154</span></p>
            
            
            <p id="BuSto_108.155">
               	ātmavitparavitsarvaḥ sarvīyo hyagrapudgalaḥ /<br />
               	sarvopamāmatikrānto jñeyo jñānādhipaḥ paraḥ //
                <span class="ref">BuSto_108.155</span></p>
            
            
            <p id="BuSto_108.156">
               	dharmadānapatiḥ śreṣṭhaścaturmudrārthadeśakaḥ /<br />
               	paryupāsyatamo jagatāṃ niryāṇatrayayāyinām //
                <span class="ref">BuSto_108.156</span></p>
            
            
            <p id="BuSto_108.157">
               	paramārthaviśuddhaśrīstrailokyasubhago mahān /<br />
               	sarvasampatkaraḥ śrīmān mañjuśrīḥ śrīmatāṃvaraḥ //
                <span class="ref">BuSto_108.157</span></p>
            
            
            <p>iti kṛtyānuṣṭhānajñānagāthāḥ pañcadaśa /</p>
            
            
            <p id="BuSto_108.158">
               	namaste varadavajrāgyra bhūtakoṭe namo 'stu te /<br />
               	namaste śūnyatāgarbha buddhabodhe namostu te //
                <span class="ref">BuSto_108.158</span></p>
            
            
            <p id="BuSto_108.159">
               	buddharāga namaste 'stu buddhakāma namo namaḥ /<br />
               	buddhaprīte namastubhyaṃ buddhamoda namo namaḥ //
                <span class="ref">BuSto_108.159</span></p>
            
            
            <p id="BuSto_108.160">
               	buddhasmita namastubhyaṃ buddhahāsa namo namaḥ /<br />
               	buddhavāca namastubhyaṃ buddhabhāva namo namaḥ //
                <span class="ref">BuSto_108.160</span></p>
            
            
            <p id="BuSto_108.161">
               	abhavodbhava namastubhyaṃ namaste buddhasaṃbhava /<br />
               	gaganodbhava namastubhyaṃ namaste jñānasaṃbhava //
                <span class="ref">BuSto_108.161</span></p>
            
            
            <p id="BuSto_108.162">
               	māyājāla namastubhyaṃ namaste buddhanāṭaka /<br />
               	namaste sarvasarvebhyo jñānakāya namo 'stu te //
                <span class="ref">BuSto_108.162</span></p>
            </div>
         </div>
   </body>
</html>