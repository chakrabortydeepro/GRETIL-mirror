<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Āpastambagṛhyasūtra with Haradatta's Anākulāvṛtti and Sudarśana's Gṛhyatātparyadarśanavyākhyā (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Āpastambagṛhyasūtra with Haradatta's Anākulāvṛtti and Sudarśana's Gṛhyatātparyadarśanavyākhyā</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_ApastambagRhyasUtra-comm.xml">sa_ApastambagRhyasUtra-comm.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/1_veda/5_vedang/2_grhya/apastgcu.htm">apastgcu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Apastamba-Grhyasutra,
            <br />with Haradatta's Anakula
            <br />and Sudarsana's Grhyatatparyadarsana
            <br />
            <br />Input by members of the Sansknet project
            <br />
            <br />This GRETIL version has been converted from a custom Devanagari encoding
            <br />with partly inconsistent segmentation of words and phrases.
            <br />The text is not proof-read!
            <br />
            <br />STRUCTURE OF REFERENCES (added):
            <br />ĀpGs_nn.nn = Āpastamba-Gṛhyasūtra_khaṇḍa.sūtra (paṭala-numbering ignored)
            <br />ĀpGs-Anā_nn.nn = Haradatta's Anākulāvṛtti
            <br />ĀpGs-Tāt_nn.nn = Sudarśana's Gṛhyatātparyadarśanavyākhyā
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>atha prathamaḥ paṭalaḥ</p>
         
         
         <p>prathamaḥ khaṇḍaḥ</p>
         
         
         <p>1. sāmānyaparibhāṣāḥ</p>
         
         
         <p>1 pratijñāsūtram /</p>
         
         
         <p class="bold">atha karmāṇyācārādyāni gṛhyante // ĀpGs_1.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.1:</span></p>
         
         
         <p>
            namo rudrāya yadgṛhyamāpastambena nirmitam /<br />
            kriyate haradattena tasya vṛttiranākulā //
            </p>
         
         
         <p>dviprakārāṇi karmāṇi-śrutilakṣamāni ācāralakṣamāni ca /
            tatra śrutilakṣaṇāni vyākhyātāni /
            athedānīṃ yāni karmāṇi vivāhaprabhṛtīni ācārāt prayogāt gṛhyante jñāyante, na pratyakṣaśruteḥ,
            tāni vyākhyāsyāmaḥ /
            kiṃ prayojanaṃ sūtrasya?smārtānāṃ karmaṇāṃ adhikāraḥ /
            tena</p>
         
         
         <p>udagayanādiniyamaḥ."sarvatra svayaṃ prajvalite 'gnā"(āpa.gṛ.8-5) vityevamādīni ca
            gārhyeṣveva karmasu bhavanti, na śrauteṣi /
            atrāthaśabdena</p>
         
         
         <p>
            śrautopadeśānantaraṃ smārtopadeśaṃ kariṣyāmīti vadan tadapekṣāmasya darśayati /<br />
            tatra yāḥ paribhāṣāḥ"sa trayāṇāṃ varmānāṃ'(āpa.pari1-2) "mantrāntaiḥ karmādīn sannipātayet"(āpa.pari.2-1.)"raudra,
            rākṣasa'(āpa.pari2-9)"tadidaṃ sa4vaprāyaścitta'mityevamādyāstā ihāpi bhavanti(idaṃkāryāṇi)
            //
            </p>
         
         
         
         
         
         <p><span class="bold">ĀpGs-Tāt_1.1:</span></p>
         
         
         <p>
            yo varṇairijyate nityaiḥ karmabhiścoditairnijaiḥ /<br />
            tebhyo '(1) pavargado yaśca taṃ namāmyadvayaṃ harim(2) //1//
            </p>
         
         
         <p>
            āpastambamuniṃ vande mandadhīhitakāmyayā /<br />
            yo 'nuṣṭheyapadārtānāṃ kramakalpayat //2//
            </p>
         
         
         <p>
            yatkṛtaṃ vedavadbhāṣyamādriyante vipaścitaḥ /<br />
            sa kapardī ciraṃ jīyādvedavedārthatattvavit //3//
            </p>
         
         
         <p>
            sudarśanāryaḥ(3)kurute gṛhyatātparyanirṇayam(4) /<br />
            kevalaṃ vaidikaśraddhāprerito mandadhīrapi //4//
            </p>
         
         
         <p>athaśabda ānantaryārthaḥ /
            tadartha pūrvavṛttamucyate /
            iha hi yajñā ekaviṃśatibhedāḥ /
            tatra ca sapta pākayajñasaṃsthāḥ-</p>
         
         
         <p>aupāsanahomo, vaiśvadevaṃ, pārvaṇa, maṣṭakā, māsiśrāddhaṃ, sarpabaliṃ, rīśānabaliriti
            /
            sapta ca haviryajñasaṃsthāḥ-agnihotraṃ, darśapūrṇamāsā, vāgrayaṇaṃ, cāturmāsyāni,
            nirūḍhapaśubandhas, sautrāmaṇiḥ, piṇḍapitṛyajñādayo darvīhomā iti /
            (5)saptaiva ca somasaṃsthāḥ-agniṣṭomo,'tyāgniṣṭoma, ukthya, ṣyoḍaśī, vājapeyo, 'tirātro
            'ptoryāma iti /
            ete ca nityāḥ niyatapradikālīnajīvananimittakā ityarthaḥ /
            kuta ete ca nityāḥ?'jāyamāno vai brāhmaṇastribhiṛṇavā jāyate brahmacaryeṇarṣibhyo
            yajñena'devebhyaḥ prajayā pitṛbhyaḥ,(tai.saṃ.6-3-10) ityatra 'yajñena'ityakavacanaṃ
            'yajñaṃ vyākhyāsyāmaḥ'(āpa.pari.1-1) itivat jātyabhiprāyaṃ manyamānasya bhagavato
            vasiṣṭhasya 'naiyamikaṃhyetadṛṇatrayaṃ saṃstutam'(va.saṃ.11-47) iti</p>
         
         
         <p>vacanena eṣāmavaśyānuṣṭheyatvāvagamāt /</p>
         
         
         <p>tathā 'sāyaṃ prātarata ūrdhvam'(āpa.gṛ.7-19.) 'yāvajjīvamagnihotraṃ juhoti,''vasante
            jyotiṣṭomena yajeta'(āpa.śrau.10-2-5) ityevamādibhiḥ, 'aharahaḥ pravṛjyante'(tai.brā.2-1-3.),
            ardhamāser'dhamāse pravṛjyate'(tai.bāra.3-2-8), 'punarbhakṣyo 'sya somapīthobhavati';
            (tai.brā.3-2-3). ityevamādibhiḥ, (1) karmaṇyorambhanyāyena ca prayogābhyāsāvagamāt
            /</p>
         
         
         <p>tathaiva somasyeṣaṭyādeścākaraṇe aindrāgnaśuvibhraṣṭeṣṭyādi prāyaścittavidhānena pratyavāyotpattyavagamāt
            /
            tathaiva 'sa etāṃśṭaturhotṝnātmasparaṇānapaśyat'(tai.brā.2-3-7) iti agnihotrādisomāntānāmātmaniṣkrayaṇārthatvāvagamāt
            /
            na tu sauryādivat(2) kovalaṃ kāmyāḥ uktahetūnāṃ sarveṣāmanupapattaiḥ /
            yata evaite nityāṃ ata eva 'anāhitāgnitāsteyam'(manu.11-65). ityanāhitāgnitāyā upapātakagaṇe
            pāṭhaḥ /
            ata eva nityādhikāravidhiprayuktamādhānam /
            kāmyasiddhistu nitayānuṣṭānenaiva guṇaphalādhikāravidhayā prāsaṅgikī bhavatu /</p>
         
         
         <p>mīmāṃsakamatyā tu yadyapi kāmyādhikāravidhigrayuktamādhānaṃ, kāmyānuṣṭhānaina ca nityasiddhiḥ
            (3) prasaṅgāt;tathāpi kalpasūtrakāraṇāṃ prakriyayā sādhikāratvena (4)prayuktisaktiyogyatayā
            anyato 'prayuktau nityādhikāravidhiprayuktirapyupapannā /
            yathā(5) vivaraṇamate svavidhiprayuktamadhyayanamiti /
            tasmāt mandamadhyamotkṛṣṭabuddhibhi (6) ssarvairapi traivarṇikairete 'vaśyaṃ kartavyāḥ
            /
            te ca nānāsādhanakā nānāśākhāntarasthāṅgakā mīmāṃsānyāyasahasranirdhāryavacanavyaktikā
            mandabuddhibhiridānīntanair(7) durśānā- ajñāne cānuṣṭhātumaśaktāḥ kathañcana pratyaveyuritu
            kṛpāviṣṭacetaskatayā sūtrakāreṇa'yajñaṃ vyākhyāsyāmaḥ'(āpa.pari.1-1) iti paribhāṣāyāmekaviṃśatiyajñān
            sāmānyataḥ (8)</p>
         
         
         <p>saṃkṣepataśca vyākhāyāya tāvanmātreṇānuṣṭhānānupayogāt 'athāto darśapūrṇamāsau'(āpa.śrau.1-1)
            ityārabhya śrautā haviryajñāssomasaṃsthāḥ (9)</p>
         
         
         <p>kṣāmavatyādayo naimittikāḥ prasaṅgāt kāmyāśca(10) viśeṣato vyākhyātāḥ //</p>
         
         
         <p>atha anantaram /
            <span class="it">ācārāt</span>-āṅ ityupasargasya avicchedo vyāptirabhipretor'thaḥ /
            cāraḥ caraṇaṃ ka4masu pravartanam, 'piṇḍapitṛyajñena caranti'(āpa.śrau.1-7-2) ityādau
            darśanāt /
            tena yatsarveṣu deśeṣu sarveṣu koleṣu ca sarvaistraividyavṛddhaiśśiṣṭairlaukikaprayojanābhāve
            'pyavicchinnamavi(1)gānenādriyamāṇaṃ, ataeva mūlāntarāsambhāvāt svamūlabhūtavedānumāneliṅgabhūtaṃ
            karmasu pravartanaṃ sa ācāraḥ /
            tasmādācārāt anumitairvedaiḥ yāni aupāsanahomādīni pākayajñaśabdavācyāni pāṇigrahaṇādīni
            ca yaśeṣvadhikāriṣyamāṇadehasaṃskārārthāni<span class="it">karmāṇi gṛhyante</span>jñāyante kartavyatvena tāni vyākhyāsyāma iti śeṣaḥ /
            yata eva ācārānumeyavedāvagamyāni gārhyaaṇi karmāṇi ata eva tebhyaḥ prathamamanuṣṭheyebhyo
            'pi pūrva śrautānāṃ vyākhāyānaṃ kṛtam;pratyaśrutivihiteṣu jijñāsāyāḥ prathamabhāvitvāt,
            anumitavedārthajijñāsāyā(2) ścaramabhāvitvāt, jijñāsāśāntrthatvācca vyākhyānasyeti
            /</p>
         
         
         <p>atra ca ācārādityācāreṇopalakṣya gārhyaaṇi karmāṇi vadannevaṃ jñāpayati- iha sākṣādanibaddhānāmapi
            yeṣāṃ 'jamadagnīnāṃ tu pañcāvattam'; (āpa.śrau.2-18-2) ityādīnāṃ padārthānāmācāraḥ
            kṛtsnadeśādivyāptassyāt te 'pi vedamūlā evoti /</p>
         
         
         <p>kṛtsnadeśādivyāptiścādhikapaunaruktyādibhiśśraute darśanena gṛhyāntarairrdhamaśāstraiḥ
            nyāyabalena sampradāyavidvākhyātṛvacanairvā niścetavyā /</p>
         
         
         <p>
            idaṃ cādhikārasūtram /<br />
            yānyaṅgānyuttaratra'purastādudagvopakramaḥ'(āpa.gṛ1-5) ityādīni vakṣyante teṣāṃ gārhyakarmārthatāṃ,
            śrautānāṃ sārvatrikāṇāmapi svato 'nidamarthatāṃ ca jñāpayitum /<br />
            etacca(3) samānopadeśātideśayorabhāvāt //
            </p>
         
         
         <p>
            kecit-karmāṇītyetadgṛhye vakṣyamāṇānyasmaccaraṇārthānyeva, na tudharmaśabdādhikṛtadharmaśāstroktavatsarvārtāni
            /<br />
            tathā śrautānantaraṃ gārhyaadhikāraḥ śrautoktasārvatrikadharmāmāmiha prāptyartha iti
            //
            </p>
         
         
         <p>2 udagayanādikālavidhiḥ /</p>
         
         
         <p class="bold">udagayanapūrvapakṣāhaḥpuṇyāheṣu kāryāṇi // ĀpGs_1.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.2:</span>
            udagayanādividhānaṃ dakṣiṇāyanādipratiṣedhārtham /
            samuñcayaścodagayanādīnāṃ na vikalpaḥ /
            <span class="it">puṇyāhāḥ</span>devanakṣatrāṇi jyotiśśāstre prasiddhāni yamanakṣatrāṇi ca tadvihitāni /
            </p>
         
         
         
         
         <p><span class="bold">ĀpGs-Tāt_1.2:</span>
            udagayanādayaḥ prasiddhāḥ /
            puṇyāhāstvahno navadhā vibhaktasyāyu jo bhāgāḥ- prātassaṅgava(1) madhyāhṇasāyaṃśabdavācyāḥ
            puṇyanakṣatrāparaparyāyāḥ pañca /
            'samānasyāhnaḥ pañca puṇyāni nakṣatrāṇi'(tai,brā.2-5.6) 'mitrasya saṅgavaḥ /
            tatpuṇyaṃ tejassvyahaḥ'; (tai.brā.1-5-6) ityādiśruteḥ /
            yugmāstvaślīlāḥ, 'catvāryaślīlāni'(tai.brā.1-5-6) iti śruteḥ /</p>
         
         
         <p>kecit-kṛttikādiviśākhāntāni devanakṣatrāṇi puṇyāhāḥ, 'yānyeva devanaśratrāṇi /
            teṣu kurvīta yatkārī syāt /
            puṇyāha eva kurute'; (tai.brā.1-5-2) iti śruteḥ /</p>
         
         
         <p>udagayanetyādirayaṃ samāso dvandvaḥ /
            teṣu kāryāṇi /
            gārhyaaṇīti śeṣaḥ /
            eṣāṃ samuccayaḥ na vikalpaḥ /
            etacca sāmānyavidhānaṃ tatra tatra viśeṣavidhānenāpodyate niyamyate ca /
            evamudagayanādīnāṃ vidāne satyapi kvacidaniyamaḥ pratibhāsate /
            'sarva ṛtavo vivāhasya'; (āpa.gṛ.2-12.) iti vacanāt yadā dakṣiṇāyane 'pi vivāhassyāttadā
            samāvartanaṃ tatkālasamīpakāla eva /
            itarathā udagayanasamāvṛttasya śaradi vivāhe sati bahukālavyavadhāne, 'anāśramī na
            tiṣṭheta dinamekamapi dvijaḥ'; /
            (dakṣasaṃ.a.1) iti niṣedhātikramaprasaṅgāt /</p>
         
         
         <p>kiñca āśvalāyanagṛhye 'udagayana āpūryamāṇapakṣe kalyāṇe nakṣatre caulakarmopanayanagodānavivāhāḥ'(āśva.gṛ.1-5)
            ityatra caulavikāratvādeva godānasya udagayanaprāptau punastatra tadvidhiḥ tadvikārāntare
            samāvartane udagayananiyamānivṛttyartha iti gamyate /
            tathā baudhāyanīye samāvartanasya caulavikāratvādeva āpūryamāṇapakṣaprāptau punastatra
            tadvidhi(2) rudagayanāniyamārta iti gamyate /
            tathā gṛhanirmāṇapraveśayoḥ jyotiśśāstre dakṣiṇāyanasyāpi vidhānāt avigītaśiṣṭācārācca
            udagayanāniyamaḥ /
            tathā aparapakṣe 'pyāpañcamyāḥ</p>
         
         
         <p>jyotiśśāstrādannaprīśana(3)gṛhanirmāmapraveśān rātrāvapyācaranti /
            tathaiva yadā puṇyāhāḥ jyautiṣoktadoṣopahatāḥ tadā aślīleṣvapi /
            tathaiva yadā puṇyāhā- jyotiṣoktadoṣopahatāḥ tadā aślīleṣvapi taduktaguṇayukteṣi(4)
            avigānena karmāṇyācaranti /
            jyotśśāstramapi (1)</p>
         
         
         <p>
            vedāṅgatvādagṛhyamāṇakāraṇatvāt, śiṣṭaparigṛhītatvācca kalpasūtrādivadādaraṇīyameva
            /<br />
            nirṇaye ti śiṣṭāḥ pramāṇaṃ sarvatra //
            </p>
         
         
         <p>3 yajñopavītaprādakṣiṇyādividhiḥ /</p>
         
         
         <p class="bold">yajñopavītinā // ĀpGs_1.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.3:</span>
            kāryāṇi ityanuvartate //</p>
         
         
         
         
         
         <p><span class="bold">ĀpGs-Tāt_1.3:</span>
            kāryāṇīti sambandhaḥ /
            
            <p>
               nanu yajñopavītaṃ pākayajñeṣu 'prāgapavarmāṇi'(āpa.pa.215) ityādinā siddham /<br />
               vivāhādihomeṣu japādiṣu ca 'home japyakarmaṇi'(āpa.dha.1-151) ityādinā /<br />
               ato 'traitadvidhirrvyathaḥ /<br />
               satyam;yatrāprāpti(2)rhemantapratyavarohaṇādiṣu tatrāyaṃ vidhissārtha eva //
               </p>
         </p>
         
         
         <p class="bold">pradakṣiṇam // ĀpGs_1.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.4:</span>
            pradakṣiṇaṃ ca tāni kartavyāni dakṣinaṃ pāṇiṃ pratigataṃ pradakṣiṇam /
            udāharaṇaṃ paristaraṇādi /
            nanu-tadidamubhayamavidheyaṃ, pūrvameva śrauteṣu vihitatvāt 'daivānī'ti(āpa.pa.2-35)
            tatrocyate, iha mānuṣeṣu jātakarmādiṣvapyetayoḥ pravṛttiriṣyate93)tadarthamayamārambhaḥ
            /
            </p>
         
         
         
         
         <p><span class="bold">ĀpGs-Tāt_1.4:</span>
            kāryāṇītyeva sambandhaḥ /
            idaṃ tu prādakṣiṇyaṃ pākayajñeṣu tatkoṭiṣu ca vivāhādiṣu paribhāṣāsiddhamapi(4)</p>
         
         
         <p>
            tadvatiriktagārhyaratha vidhīyate /<br />
            'tatāpavargaḥ'(āpa..gṛ.1-6) iti cetthameva //
            </p>
         
         
         <p class="bold">purastādudagvopakramaḥ // ĀpGs_1.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.5:</span></p>
         
         
         <p>
            aniyame niyamārthamidaṃ vacanam /<br />
            dakṣiṇataḥ paścādvopakrāmo mābhūditi /<br />
            paristaraṇādyevodāharaṇam //
            </p>
         
         
         
         
         
         <p><span class="bold">ĀpGs-Tāt_1.5:</span></p>
         
         
         <p>
            kārya iti śeṣaḥ /<br />
            ayaṃ tu sarveṣvapi yajñāyajñarūpagārhyeṣvaprāptatvādvidhīyate //
            </p>
         
         
         <p class="bold">tathāpavargaḥ // ĀpGs_1.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.6:</span>
            teṣāmapavargo 'pi tathā pratyetavyaḥ /
            purastādudagvetyarthaḥ /
            apavargaḥ parisamāptiḥ /
            na cātra upakrāmāpavargayoḥ samānabhidaṃ niyamanaṃ kriyate-purastādupakrānte tatraiva
            samāpyaṃ udagārabhyaṃ ca tatraiveti /
            kiṃ tarhi yathāsaṃbhavaṃ pravṛttiḥ tadyathā paristaraṇasya purastādupakrāntasya tatraivāpavargāsambavādudagapavargaḥ
            /
            tatrāpavargavidherānarthakyaṃ, śrauteṣveva paribhāṣitatvāt"prāgapavargāṇyudagapavargāṇi
            ve"ti (āpa.pa.2-15) /</p>
         
         
         <p>ucyate /
            
            <p>
               yadyapavargavidhiḥ punariha nārabhyate, apareṇāgniṃ dve kuṭī kṛtve'(āpa.gṛ.19-14).
               tyatra dakṣiṇāpavargatā prāpnoti, atropakramasyodaggatatvaniyamāt /<br />
               ato vipratiṣedhe apavargabalīyastvaṃ yathā syādityayamārambhaḥ /<br />
               anyathā pradakṣiṇaparibhāṣayā sāmānyaparibhāṣā bādhyate kiñciddaivāni karmāṇīti tatra
               viśeṣitam /<br />
               atra mānuṣeṣu karmādiṣvapi prāpyartho 'pavarganiyamaḥ //
               </p>
         </p>
         
         
         
         
         
         <p><span class="bold">ĀpGs-Tāt_1.6:</span>
            purastādudagvā kriyāparisamāptiḥ kāryetyartaḥ /
            nanu-'purastādudagvopakramaḥ'iti vidhereva samantapariṣekādāvarthasiddhatvānnārabdhavyaṃ
            'tatāpavargaḥ, iti /
            naḥ anārabhyamāṇo 'smin sūtre prācīlekhotpavanāderudīcīlekhā(1) kuṭīkaraṇādeścāpavargaḥ
            pratyak dakṣiṇā ca syāt /</p>
         
         
         <p>atastadvādhanāyedamārabdhavyameva /</p>
         
         
         <p>kecit- prācīnānāṃ lekhānāmudagupakramaḥ, udīcīnānāṃ ca prāgapavargaḥ, agniparistaraṇavadubhayāvidhyasambhavāt
            (2) iti //</p>
         
         
         <p>4 pitryāṇāmaparapakṣādividhiḥ /</p>
         
         
         <p class="bold">aparapakṣe pitryāṇi // ĀpGs_1.7 //</p>
         
         
         <p class="bold">prācīnāvītinā // ĀpGs_1.8 //</p>
         
         
         <p class="bold">prasavyam // ĀpGs_1.9 //</p>
         
         
         <p class="bold">dakṣiṇato 'pavargaḥ // ĀpGs_1.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.10:</span>
            pitṛdaivatyakarmāṇyaparapakṣe kāryāṇi /
            "māsiśrāddhasyāparapakṣe"(ā.pa.gṛ.21.1).'yā mādhyāḥ paurṇamāsyā upariṣṭādyaṣṭaketi';
            (āpa.gṛ.21-10) tatrāparapakṣa upadiṣṭaḥ /
            idaṃ tu niyamanaṃ yāni gayāśrāddhādīni deśaviśeṣeṇa pātraviśeṣeṇa kāmyānyupadiṣṭāni
            asmābhiśca parigṛhītānipārvaṇe nātonyānītyatra teṣavaparapakṣaprāptyartha ca /
            tena pūrvapakṣe mṛtasyāparapakṣa ekoddiṣṭaṃ kartavyaṃ na tvekādaśe 'hani /</p>
         
         
         <p>anuṣṭhānañcai(tve) kādaśe 'hani /
            māsiśrāddhasyāparapakṣavidheḥ prayojanaṃ tatraiva vakṣyāmaḥ /</p>
         
         
         <p>ayaṃ cāparapakṣavidhiḥ kṛtsnasyodagayanāderapavādo na pūrvasmādudagvā yathāyogam /
            udāharaṇaṃ paristaraṇādi /
            tadidaṃ prācīnāvītyāditrayamavidheyam /
            śrauteṣveva paribhāṣitatvāt;ucyate-'yajñopavītinā pradakṣiṇaṃ''tathāpavarga'ityetāḥ
            paribhāṣā aviśeṣeṇātra prakaraṇe paṭhitāḥ sāmānyaparibhāṣāyā bādhitatvāt pitryeṣvapi
            prāpnuvanti tadvādhārthamidam /</p>
         
         
         <p>atra ca yeṣāṃ pitryāṇāṃ svātantryeṇa svakole pravṛttiḥ teṣāmevāyaṃ prācīnāvītavidhiḥ
            natvanyatrāṅgatvena prayujyamānānām /
            tena daiveṣi mānuṣeṣu ca karmasu"pitaraḥ pitāmahā"ityatra yajñopavītameva bhavati
            /</p>
         
         
         <p><span class="it">apara āha</span>-"tasmādabhyātānā vaiśvadevā"(tai.saṃ.3-4-6). iti darśanāt"pitaraḥ pitāmahā"ityasyāpi
            pitryatvādeva prācīnāvītasyāprasaṅgaḥ iti /
            
            <p>
               tathā"aparapakṣe pitryāṇī"tyasminnadhikāre (1) abhihitaṃ prācīnāvītamaviśeṣeṇa pitrye
               karmāṇi sāṅge pravartate /<br />
               tena pitrye ājyabhāgante karmaṇi jayādau ca prācīnāvītameva bhavati //
               </p>
         </p>
         
         
         
         
         
         <p><span class="bold">ĀpGs-Tāt_1.10:</span>
            kāryāṇītyeva /
            ayaṃ ca vidhissvatantrapitryoddeśena /
            (2) aṅgānāṃ tu sahaprayojyānāṃ mukhyakālatvena kālavidhyapekṣābhāvāt /
            eṣa ca na pūrvapakṣamātrāpavādaḥ /
            kiṃ tarhi?sarvāpavādārtha vidhyantaram /
            āḥ!kuta etadjñāyate ? /
            'na ca naktaṃ śrāddhaṃ kurvīta'(āpa.dha.2-17-23) iti jñāpanāt /
            (3) yadi hyayaṃ pūrvapakṣamātrāpavādassyāt, tata udagayanādīnāṃ trayāṇāmapavādābhāvādrātrāvaprasakteḥ
            pratiṣedho na syāt, (4) asti ca pratiṣedhaḥ, ityato jñāyate vidhyantarameveti /
            prayojanaṃ tvaviśeṣeṇa dakṣiṇāyane 'pyaparapakṣe 'hni kāmyaśrāddhāni kartavyānīti
            /
            māsiśrāddhaṃ tu 'māsi māsi kāryam'(āpa. dharma.2-16-4) iti (5) vīpsayā dakṣiṇāyane
            'pi siddhameva /</p>
         
         
         <p>nanvasmin sati 'māsiśrāddhasyāparapakṣe'(āpa.gṛ.21-1.) iti vidhiḥ kimarthaḥ? /
            niyamārthaḥ /
            tathā hi-aparapakṣa eva māsiśrāddham, na punardaaivānmānuṣādvā(1) vighātādaparapakṣe
            'tikrānte"sarvo 'parapakṣaḥ pūrṇamāsasya"itayādivat pūrvapakṣe 'pi kartavyam /
            kintu prārabdhasmārtanityakarmavyāpattau prāyaścittameva /
            tacca 'bhūrbhuvassuvassvāhā'ityeko homassarvaprāyaścittākhyaḥ /
            'yadyavijñātā sarvavyāpadvā bhūrbhuvassvariti sarvā anudrutyāhavanīya eva juhuyāt'(ai.brā
            24-34). iti bahvṛcaśruteḥ /
            ayaṃ cātraupāsane, naimittikaikavidhiparaśrutisthāhavanīyaśabdasya nyāyato nimittavatkarmārtāgnimātrapradarśanārtatvāt
            /
            upavāsaśca kāryaḥ /</p>
         
         
         <p>vedoditānāṃ nityānāṃ karmaṇāṃ samatikrame /</p>
         
         
         <p>snātakavratalope ca prāyaścittamabhojanam //</p>
         
         
         <p>(manu.11-203)</p>
         
         
         <p>iti manuvacanāt /
            (2) ātaminoḥ prāṇāyāmaśca, 'niyamātikrame cānyasmin'(āpa.dha.2-12-18.) iti vacanāt
            /
            etoṣāṃ samuccayaṃ eva na vikalpaḥ, 'ekasmin doṣe śrūyamāṇāni prāyaścittāni samabhyuccīyeran'(āpa.śrau.
            9-1-2) iti darśitatvāt /</p>
         
         
         <p>prasaṅgādanyeṣāṃ lope 'pi prāyaścittamucyate /
            evamanyeṣāmapi prārabdhānāṃ prāyascittaṃ pākayajñānāṃ vyāpattau, gaumakāle 'pyatikrānte
            /</p>
         
         
         <p>gauṇakāle ti sa4vaprāyaścittapūrvakaṃ te 'nuṣṭheyāḥ /
            aupāsanahomasya tu bahukālātikrame aṣṭabhyo homakālebhyaḥ pūrva pratyekaṃ sarvaprāyaścittapūrvakaṃ
            (3) atātā homāḥ kartavyāḥ /
            atropavāsaprāṇāyāmayorācārī na dṛśyate /
            ūrdhva tu dhāryamāṇe 'pyagnau 'anugato manthyaḥ'(āpa.gṛ.5-17)</p>
         
         
         <p>
            ityādyagnyutpattiprāyaścitte bhavataḥ, 'caturātramahūyamāno 'gnirlaukikassampadyate'iti
            vacanāt /<br />
            yadi punarālasyādinotsannāgnireva cirakālaṃ varteta tadā smṛtyantaratastatkālānurūpaṃ
            kṛcchrādikaṃ homadravyadānaṃ ca veditavyam /<br />
            svakālaṃ anārabdhānāṃ tu pākayajñānāṃ sarvaprāyaścittaṃ hutvā'rambhaḥ kartavyaḥ //
            </p>
         
         
         <p>(4) kecit- pākayajñānāṃ (5) svakāleṣvanārambhe ārabdhānāṃ cākaraṇe gauṇakālātikrame
            ca caturgṛhītenājyena sagraheṇa saptahotrā juhvati /
            yadyapi 'saptahotrā yajñavibhraṣṭaṃ yājayeccaturgṛhātenājyena'(āpa.śrau.14-14-11)
            iti śrauto darvīhomaḥ yajñavibhreṣe yuktaḥ, tathāpi 'eṣā vā anāhitāgneriṣṭiryaccaturhotāraḥ'(āpa.śrau.14-13-2.)
            ityupakramya 'āhitāgnestān pratiyādubhayoritarān'(āpa.śrau.14-15-5)</p>
         
         
         <p>
            ityupasaṃhārāt, gārhye vibhreṣe āhatya prāyaścittavidhānenāpekṣitatvācca tadvibhreṣe
            'pi yukta evoti /<br />
            tattu kapardisvāminoktam //
            </p>
         
         
         <p>jātakarmādīnāṃ tu (1) svakālātikrame sarvaprāyaścittapūrvakaṃ tadanuṣṭhānam /
            karmāṅgānāṃ tu lope sarvaprāyaścittaṃ prāṇāyāmaśca /
            anuṣṭhānaṃ cārādupakārakāṇāmākarmasamāpteḥ /
            dravyasaṃskārāṇāṃ tu dravyopayogāt pūrvameva sambhavatām /
            pākayajñeṣvāgnihotrika(2) vidhau copanayane cāṅgavyāpattau 'muvassvāhā'iti tatta(3)
            tkarmāṅgāgnau homaḥ /
            
            <p>
               'anājñātam'iti tisṛbhiśca homo japo vā /<br />
               bhuvaranājñātavidhyarthayorvikalpo vā, 'brāhmaṇāvekṣo vidhiḥ '(āpa.gṛ.2-10) iti 'śrutitassaṃskāraḥ
               '(āpa.dharma.2-1-09) iti śrautaprāyaścittaprāptyarthatvāt /<br />
               nanu-'bhavaḥ '; iti dakṣiṇāgnau 'anājñātaṃ'iti cāhavanīye /<br />
               satyam, iha tayoragnyorabhāvāt naimittikānāmapyaṅgatvenetarāṅgavat pradhānāgnau homasya
               yuktatvācca //
               </p>
         </p>
         
         
         <p>(4) kecit sarveṣu gārhyakarmasu tadaṅgeṣu ca bhreṣe'anuktamanyato grāhyam 'iti nyāyna
            gṛhyāntaroktāni prāyaścittānyāhuḥ, taccintyam //</p>
         
         
         <p>alaṃ prāsaṅgīkena /
            prakṛtamucyate /
            yattu 'aparapakṣasyāparāhṇaśśreyāni'(āpa.dharma.2-16-50) iti, tadaparāhṇavidhānārthamanuvādaḥ,
            yathā pātnīvate 'sarvatrānuvaṣaṭkāro dvidaivatyartugrahādityasāvitrapātnīvatavarjam'(āpa.śrau.12-14-2)
            ityanuvaṭkārābhāve prāpte 'pi 'api vopāṃśvanuvaṣaṭkuryāt"(āpa.śrau.13-14-9,10) iti
            /
            'sarveṣvevāparapakṣasyāhassu'(āpa.dharma.2-16-7) iti tvaharviśeṣaṇārtham /</p>
         
         
         <p>aparapakṣasyāhassveva māsiśrāddhaṃ, na pūrvapakṣasyāhassu vikalapenāpyabhimatamiti
            /
            itarathā āśaucādatikrānte 'parapakṣe-</p>
         
         
         <p>daivāt pitṝṇāṃ śrāddhe tu āśaucaṃ jāyate yadi /</p>
         
         
         <p>āśauce 'tha vyatīte vai tebhyaśśrāddhaṃ pradīyate //</p>
         
         
         <p>iti smṛtyantarāt kadācit pūrvapakṣasyāhassvapi vikalpenedaṃ syāt /
            nityaśrāddhaṃ tu 'evaṃ saṃvatsaram'(āpa.dha.2-18-13) iti</p>
         
         
         <p>atyanta(4) saṃyoge dvitīyābalāt pūrvapakṣe 'pi //7//</p>
         
         
         <p>pitryāṇi kāryāṇīti śeṣaḥ /
            idaṃtu vāsovinyāsabhedavidhānaṃ svatantrāsvatantrasarvapitryārtham, 'prācīnāvītinā
            pitryāṇi'ityanena vākyena aviśeṣāvagamāt, uddeśye pitryamātre labdhe adhikāprakṛta(1)
            svātantryavivakṣāyāṃ vākyabhedāpatteḥ, aṅgeṣvapi prācīnāvīte vidheye 'aparapakṣe pitryāṇi'itivadanapekṣitatvābhāvācca
            /
            
            <p>
               tena yāni svatantrāṇi yathā pradhānāhutayaḥ, yāni cāsvatantrāṇi yathā dvitāyanimārjanādīni,
               tāni sarvāṇyeva prācīnāvītinā kāryāṇi /<br />
               itthameva 'yajñopavītinā'ityapi /<br />
               tena pitryāṅgānyapi daivānyāghārādīni yajñopavītinaiva /<br />
               itarāṅgānāṃ tu pātraprayogādīnāṃ tattatpradhānavadeva //
               </p>
         </p>
         
         
         <p>kecit- aṅgānāṃ pradhānadharmatā nyāyyeti pitryāṅgāni daivānyapi prācīnāvītinā, daivāṅgāni
            pitryāṇyati yajñopavītineti, taccintyaṃme // 8 //</p>
         
         
         <p>tathaiva śeṣaḥ //9//</p>
         
         
         <p>pitryeṣu kārya iti śeṣaḥ /
            atra 'prācīnāvītī'(āpa.pari.2.16)ityādiparibhāṣayā eṣāṃ trayāṇāmapi siddhatvāt</p>
         
         
         <p>apākayajñanityaṣoḍaśaśrāddhādyartho vidhiḥ //10//</p>
         
         
         <p class="bold">nimittāvekṣāṇi naimittikāni // ĀpGs_1.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.11:</span>
            prācīnāvītinā prasavyaṃ dakṣiṇato 'pavarga iti pūrvasūtreṇa sambandhaḥ /
            nimittāni yāni naimittikāni karmāni tāni nimittamavekṣya tadanantarameva kartavyāni,
            na tatra udagayanādyapekṣā /
            
            <p>
               "agārasthūṇāviroṇa"(āpa.gṛ.23-9) ityudāharaṇāni /<br />
               tatrāmāvāsyāyāṃ niśaśāyāmiti vacanāt tāvānutkarṣaḥ /<br />
               gṛhapraveśanaṃ naimittikamiti kecit /<br />
               netyanye //8//
               </p>
         </p>
         
         
         
         
         
         <p><span class="bold">ĀpGs-Tāt_1.11:</span></p>
         
         
         <p>
            naimittikānyāgrayaṇātithyasīmantādīni nimittāvekṣāṇi /<br />
            nimittāni vrīhipākādīnyevānuṣṭhāne 'vekṣante nodagayanādīnītyarthaḥ /<br />
            atrāpi sambhavata- pūrvapakṣādernāpavāda- //11//
            </p>
         
         
         <p>evaṃ prayogānuvandhaṃ kālādikamukttvā idānīṃ sarvagārhyapradhānahomānāṃ sādhāraṇatantranāmānaṃ
            prācyodācyāṅgasamudāyaṃ prayojyabhedamāha-'agnimidhvā'; ityādi 'mantra sannāmaḥ'(āpa.gṛ.2-8.)
            ityantena /</p>
         
         
         <p>2. agnimukhanirūpaṇam -
            1 paristaraṇādi /</p>
         
         
         <p class="bold">agnimidhvā prāgagrairdarbhairagniṃ paristṛṇāti // ĀpGs_1.12 //</p>
         
         
         <p class="bold">prāgudagagrairvā // ĀpGs_1.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.13:</span>
            uktāḥ pākayajñaparibhāṣāḥ atha teṣāṃ sādhāraṇatantraṃ vakṣyate-agnimidhveti /
            tadagnerupasamādhānamityucyate /
            etacca karmāṅgam /
            kiṃ punaratrāgniḥ? patnīsambandheṣvaupāsanam /
            anya laukikaḥ kecijjātakarmaprabhṛti"parigrahamagnericchanti /
            anye punaḥ upanayanaprabhṛti /
            apare"yatrāntyāṃ samidhamādadhyāt taṃ vāparigṛhṇīyā"diti /
            yatra tu psiddhau'gnirnāsti tatra śrautriyāgārādāharaṇaṃ mathanaṃ vā /
            "yatra kvacīgni"mityayaṃ tu deśasaṃskāraḥ sarvatra bhavati yadi syādasskṛto deśaḥ
            /
            agnimidhveti prakṛte punaragnigrahaṇaṃ yeṣu tantraṃ na pravartate tatrāpi paristaraṇaṃ
            yathā syāditi-agniṃ-paristṛṇāti sarvaveti /
            
            <p>
               upasamādhānaṃ tu tatrārthasiddham /<br />
               prāgudagagrairvā /<br />
               atha vā na sarvataḥ prāgaggaireva paristaraṇaṃ kiṃ tarhi prāgagrairudagagraiśca /<br />
               tatrodagagrāḥ paścātpurastācca //9//
               </p>
         </p>
         
         
         
         
         
         <p><span class="bold">ĀpGs-Tāt_1.13:</span>
            atra ca agnipadārthaviśeṣapratipattyartha smārteṣvagnirnirūpyate /
            tatra yājñavalkyavacanam /</p>
         
         
         <p>karma smārta vivāgāgnau kurvīta pratyahaṃ gṛhī /
            (yā.smṛ.2-97) iti /
            asyārtha---gṛhī gṛhasthaḥ sapatnīkaḥ smārta karma vivāgāgnau
            aupāsanāgnau kūrvīta /
            yasya karmaṇāḥ prayoge saṃkalpāvaghātānvārambhadravyatyāgānumatyādipadārthadvārā patnyāssahatvaṃ
            tat karma svaupāsane kurvīta ityetat /
            atha vā yasya agnisādhyasya karmaṇaḥ phalaṃ sākṣāt karmāntarapraṇālyā vā jāyāpatigāmyanyataragāmi
            vā bhavati tatkarma gṛhī svaupāsane kuryāt,'kurvīta'ityātmanepadaśravaṇāditi /</p>
         
         
         <p>evaṃ ca smārtāni pākayajñasīmantādīni aupāsanāgnau kartavyāni /
            gṛhapraveśo 'pi tatkarmajanyavāstuśānteḥ jāyāpatyāyurādyarthatvādaupāsana eva /
            tathā pitrādermātāmahādeśca sapiṇḍīkaraṇamapyaupāsane /
            sapiṇḍīkaraṇaphalasya pretatvanivṛttyā pitṛtvaprāptirūpasyābhyudayikamāsiśrāddhādau
            sampradānārthatvāt, tatphalasya ca jāyāpatigāmitvāditi /</p>
         
         
         <p>ata eva sapiṇḍīkaraṇaṃ sarvairapi putrairna kartavyam, ekenāpi kṛtputṛtayā sampradānatvasiddheḥ
            /
            ato yatra patnyāssahatvaṃ kriyāphalaṃ vā jāyāpatigāmi tatkarma (1-ṭa.ṭha-svaipāsane.)
            aupāsana eva /
            yadi tu putro 'nagniranupanītādiḥ saṃvatsare pūrṇe 'vaśyaṃ kartavyatvāt sapiṇḍīkaraṇaṃ
            karoti, tadā śrotriyāgārādāhṛte 'gnau;vodhāyanena 'atha vā śrotriyāgārādeva tamaupāsanam'(bau.gṛ.6-2)
            ityaupāsanasaṃstavāt, ācārācca /</p>
         
         
         <p>anupanūto 'pi putraśśrāddhādhikāryeva, arhatyanupanīto 'pi vināpyagniṃ vinā'padam
            //</p>
         
         
         <p>(manu. 2-172)</p>
         
         
         <p>iti vacanāt, ''na vabrahmābhivyāhārayodanyatra svadhāninayanāt'(gau.dha.2-5) iti gautamavacanasthasvadhāśabdasya
            sakalīrdhvadaihikapradarśanārthatvācca /</p>
         
         
         <p>bhrātā vā bhrātṛputro vā sapiṇḍaśśaṣya eva vā /</p>
         
         
         <p>sapiṇḍīkaraṇaṃ kṛtvā kuryādabhyudayaṃ tataḥ //</p>
         
         
         <p>iti vacanāt yadā bhrātṛputrādiḥ karoti tadā yathoktasahatvaphalabhāgitvayorabhāvāt
            śrotriyāgarādāhṛtāgnāveva //</p>
         
         
         <p>anye tu-bhrātrādigatapitṛtvaprāptirapi putragatapūtatvādiphalavat patigāmi phalamityaupāsane;tacchintyam
            //</p>
         
         
         <p>tathā jātakarmacaulopākaraṇasamāpanagodānasamāvartanānyapi /
            tathomanayanamapi /
            ācāryakaraṇasidhdyartha mupanayanamiti mate 'pi nācāryasyaupāsane /
            
            <p>
               tasya nityadhāryatvāt 'tryahametamāgniṃ dhārayanti'(āpa.gṛ.11-19) iti sūtravirodhāt
               /<br />
               vivāhopyasmin, nirmanthye vā, asabhbhavādvivāhajanyaupāsanasya /<br />
               sambhave 'pi prathamaupāsanasya, na tasmin dvitīyādivivāhaḥ ;'yāṃ kāmayeta rāṣṭramasyai
               prajā ,syāditi tasyā aupāsane'iti pratiṇāryamaupāsanabhedāvagamāt, baudhāyanīye agnidvayasaṃsargavidhānāt,
               āṭārāṭṭa /<br />
               karmārthasyaupāsanasya saṃskṛte deśe, anupasamāhitasyānyasya vāgneḥ, 'yatra kva ṭāgnim'(āpa.dha.2-1-13.)
               iti dharmaśāstroktavidhinā agnipratiṣṭhāpanaṃ kartavyam //
               </p>
         </p>
         
         
         <p>kecit- idaṃ nāgnyaṅgaṃ, karmāṅgameveti pratikarma kāryam, ukhāyāṃ cāgnerdhāraṇamiti
            //</p>
         
         
         <p>atha sūtraṃ vyākhyāyate /
            <span class="it">agnimiddhvā</span>indhītetyarthaḥ /
            
            <p>
               yadyapyarthaprāptamagnerindhanaṃ tathāpyetadvacanāt iddhamapi punarindhīta /<br />
               atra vidhyarthe liṅgādaugrāhye ktvāgrahaṇamindhanasya paristaraṇapūrvakālatāniyamārtham
               /<br />
               tena indhanānantaraṃ paristaraṇameva kārya, na tu tayordhye 'vaśyakāryamapi mūtranirasanādi
               karmārthasaṃbhāropakalpanaṃ ca //
               </p>
         </p>
         
         
         <p>nanvekasmin sūtre indhanaparistaraṇayorvidhāne vākyabhedassyāt;satyam, na tu sūtre
            vākyabhedo doṣaḥ ;sūcanāt sūtramiti mirvacanāt /</p>
         
         
         <p>ityameva vyākhyānaṃ prayojanaṃ ca sarvatra tkāgrahaṇeṣu /
            <span class="it">prāgagrairdarbhairagniṃ paristṛṇāti</span> /
            sarvāsu dikṣu prāgagraiḥ kuśairagniṃ paristṛṇāti //12//</p>
         
         
         <p>atha vā prāgagrairudaggraiśca darbhairagniṃ paristṛṇāti /
            dakṣiṇata uttaraśca prāgagraiḥ, paścāt purastāccodagagraiḥ , 'udagagrāḥ paścātpurastācca'(āpa.śrau.2-14-15)
            iti śraute darśanāt /
            
            <p>
               etān kuśān dakṣiṇānuttarān karoti , uttarāścādharān;baudhāyanabharadvājagṛhyābhyā
               muktatvāt /<br />
               dakṣiṇataḥ pakṣa upariṣṭādbhavatyadhasyāduttaraḥ'iti /<br />
               atra 'agnimiddhvā'iti prakṛte 'pyagnau, 'agnim'iti punarvacanaṃ niyamārtham-agnimeva
               paristṛṇāti nānyadaṅgapīti /<br />
               tena uttareṇa pūrveṇa vā nihitamudakaṃ bahireva bhavati //
               </p>
         </p>
         
         
         <p>kecit-itantrakeṣvapi karmasvāgniḥ paristīrya eveti niyamārthamiti //13//</p>
         
         
         <p class="bold">dakṣiṇāgraiḥ pitryeṣu // ĀpGs_1.14 //</p>
         
         
         <p class="bold">dakṣiṇāprāgagrairvā // ĀpGs_1.15 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.15:</span></p>
         
         
         <p>tatra dakṣiṇāgrāḥ paścāt purastācca //10//</p>
         
         
         
         
         
         <p><span class="bold">ĀpGs-Tāt_1.15:</span></p>
         
         
         <p>pitryeṣu māsiśrāddhādiṣu karmasu sarvāsu dikṣu dakṣiṇāgraiḥ paristṛṇāti // 14 //</p>
         
         
         <p>
            yajvā dakṣiṇāgraiḥ prāgagraiśca darbhaiḥ /<br />
            paścātpirastācca dakṣiṇāgraiḥ, uttarato dakṣṇataśca prāgagraiḥ /<br />
            uttarānuttarān dakṣiṇāṃścādhārān kuryāt /<br />
            tathā prāgupakramya prasavyaṃ paristṛṇāti //15//
            </p>
         
         
         <p>2 pātraprayogaḥ /</p>
         
         
         <p class="bold">uttareṇāgniṃ darbhāntsaṃstīrya dvandvaṃ nyañci pātrāṇi prayunakti devasaṃyuktāni //
            ĀpGs_1.16 /</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.16:</span>
            paristaraṇānantaraṃ agneruttarataḥ pātraprayogārta darbhān prāgagrān saṃstṛṇāti /
            prathitaṃ staraṇam /
            <span class="it">prayunakti</span> sādayati /
            <span class="it">nyañci</span> nyagbhūtāni /
            sarvāṇi ca dravyāṇi prayojanavanti pātragrahaṇena gṛhyante /
            tenopanayanādau mokhalādīnāmapi sādanaṃ bhavati /
            tatra yāni devasaṃyuktāni tāni dvandvaṃ prayunakti /
            dve dve ityarthaḥ /
            pārvaṇādīni devakarmāṇi /
            agnigrahaṇamanarthakamavikṛtatvāt agnimidhveti /
            jñāpakārtha caitat jñāpayati-agniparistaraṇe vihito 'yaṃ pātraprayoge nānuvartate
            iti /
            kadā punarasau ?darbhāgraviśeṣastantrābhāve pravṛttiśca /
            tena pitryeṣvapi prāgagrāṇāmeva saṃstaraṇaṃ agneścottarataḥ tantrābhāve ca pātraprayogābhāvāt
            /
            adikārāttvāgnipratipattāveva /
            tadapyubhayaṃ pratittvyaṃ syāt</p>
         
         
         <p>adhikārādevaḥ //11//</p>
         
         
         
         
         
         <p><span class="bold">ĀpGs-Tāt_1.16:</span>
            agneruttarato 'dūreṇa darbhān saṃstūṇāti /
            ete ca prāgagrāḥ, baudhāyanagṛhyāt /
            prathitaṃ ca staraṇaṃ, samupasargāt /
            udakca staramāpavargaḥ /
            pitryeṣvapyagneruttarata eva prāgagraiḥ, 'uttarata upacāro vihāraḥ,(āpa.pa.2.10) iti
            siddhe 'pīhāpyuttareṇeti vacanāt, prakṛte 'pyagnau'agnim ityadhikaśabdasya adhikārtaparatvasya
            yuktatvāt, paristaraṇavadviśeṣasyānukteśca /
            apavargastu dakṣiṇata eva /
            <span class="it">devasyuktāni</span>devakarmasaṃyuktāni /</p>
         
         
         <p><span class="it">pātrāṇi</span>darvyādīni /
            <span class="it">dvandvaṃ,</span>dve dve /
            <span class="it">nyañci</span> adhobilāni /
            <span class="it">prayunakti</span> sādayati /</p>
         
         
         <p>
            nanu-uttaratra 'manuṣyasaṃyuktāni''pitṛsaṃyuktāni'iti viśeṣaṇenaiva siddhatvāt 'devasaṃyuktāni'iti
            vyartham /<br />
            na;daivāni hi karmāṇi dvividhāni-puruṣārtharūpāṇi manuṣyasaṃskārakāṇi ca /<br />
            tatrobhayatrāpi devapātrāṇāṃ darvyādīnāṃ dvandvatāsidhdyarthatvāt //16//
            </p>
         
         
         <p>tatra manuṣyasskārakarmārtheṣu keṣucit pātreṣvapavādamāha-</p>
         
         
         <p class="bold">sakṛdeva manuṣyasaṃyuktāni // ĀpGs_1.17 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.17:</span>
            yāni manuṣyasaṃyuktāni pātrāṇi tāni sakṛdeva prayunakti, na dvandvam /
            manuṣyakarmāṇi vivāhādīni /
            
            <p>
               evakāraḥ ktiyābhyāvṛttipratiṣedhārthaḥ /<br />
               pātra bāhulyāt dvābhyāṃ bāhubhyāṃ sādanāśaktāvapyupāyena sakṛdeva sādanamiti /<br />
               kecit mekhalādīnāmeva manuṣyasaṃyuktānāṃ sakṛt prayogamicchanti, na homārthānām /<br />
               vayaṃ tu manuṣyasaṃyuktāni manuṣyakarmasaṃyuktānītyavocāma //12//
               </p>
         </p>
         
         
         
         
         
         <p><span class="bold">ĀpGs-Tāt_1.17:</span>
            <span class="it">manuṣyasaṃyuktāni</span> manuṣyadvārā saṃyuktāni aśmavāsomekhalādīni sakṛdeva kriyābhyāvṛttiparihāreṇa prayunakti,
            pātrabahutve 'pyupāyena /</p>
         
         
         <p>kecit-manuṣyasaṃskārakarmasu darvyādīnyapi sakṛdeveti //17//</p>
         
         
         <p class="bold">ekaikaśaḥ pitṛsaṃyuktāni // ĀpGs_1.18 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.18:</span></p>
         
         
         <p>yānipitṛkarmasyuktāni tānyekaikaśaḥ prayunakti ekamokamityarthaḥ //13//</p>
         
         
         
         
         
         <p><span class="bold">ĀpGs-Tāt_1.18:</span></p>
         
         
         <p>pitṛkarmārthāni darvyādīni svadhāpātrādīni ca ekamokaṃ prayunakti //18//</p>
         
         
         <p>3 pavitrasaṃskāraḥ /</p>
         
         
         <p class="bold">pavitrayossaṃkāra āyāmataḥ parīmāṇaṃ prokṣaṇīsaṃskāraḥ pātraprokṣa iti darśapūrṇamāsavattūṣṇīm
            // ĀpGs_1.19 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.19:</span>
            pavitrayossaṃmkāraḥ tṛṇaṃ kāṣṭhaṃ ve tyevamādiḥ /
            tayorāyāmato yat parimāṇaṃ dīrghapramāṇaṃ prādeśamātrā (āpa.śrau.1-11-9.) vityetat
            /
            prokṣaṇāsaṃskāraḥ"pavitrāntarhitāyāmāgnihotrahavaṇyā"(āpa.śrau.1-11-9) mityādi /
            tatrāgnihotrahavaṇyā ihābhāvāt pātrāntaraṃ prāpayate /</p>
         
         
         <p>uttānāni pātrāṇi ityādi pātraprokṣaṇam /
            tadetat padārthacatuṣṭayaṃ darśayati /
            darśapūrmamāsayerivātrāpi kartavyam /
            tūṣṇīmiti mantrapratiṣedhaḥ /</p>
         
         
         <p>yathā prokṣaṇe pātrāṇāmuktā kriyā visraṃsanañcedhmasyatadantarbhāvādeva siddham /
            idaṃ tu vacanaṃ niyamārtham-pavitrayorevāyāmata- parimāṇaṃ yathā syāt</p>
         
         
         <p>idhmasya darbhāgrayoścājye pratyasyamānayor mā bhūditi /
            
            <p>
               kathaṃ punastatra prasaṅgaḥ ?etadeva jñāpayati-bhavatyatrāpi darśapūrṇamāsavattūṣṇīṃ
               saṃskāra iti /<br />
               āyāmagrahaṇamāyāmaparimāṇasyaiva pavitrayorniyamena ya vā saṃkhyāparīmāṇaṃ dārśapūrṇamāsikamevedhmasya
               bhavati /<br />
               tenātrāvidyamāneṣvanūyājeṣu na ekaviṃśātidāruridhmo bhavati /<br />
               upahomāstvanūyājārthe bhavanti //14//
               </p>
         </p>
         
         
         
         
         
         <p><span class="bold">ĀpGs-Tāt_1.19:</span>
            pavitrayossaṃskāro darśapūrmamāsābhyāṃ tulyaṃ mantravarja kāryaḥ /
            samāvapracchinnāgrau darbhau prādeśamātrau pavitre kurute, tṛṇaṃ kāṣṭhaṃ vāntardhāya
            chinatti, na nakhena /
            tato.pa upaspṛśet /
            
            <p>
               'gaudrarākṣasa'(āpa.pa.2-9) iti vacanāt /<br />
               tatastayormūlādārabhyā'grādadbhirmārjanam /<br />
               tayoścāyāmataḥ parimāṇaṃ darśapūrṇamāsavadeva /<br />
               yadyapi 'pavitrayossaṃskāro darśapūrṇamāsavat'iti vacanādeva tadvadāyāmataḥ parimāṇaṃ
               prāptam, tathāpi yadāyāmataḥ parmāmaṃ prādeśamātrāviti tadeva tadvat, na tviha pṛthutvenāpi
               sāmyamityevamartha 'āyāmataḥ parimāṇam'iti punarvacanam //
               </p>
         </p>
         
         
         <p>kecit -pavitrayorevāyāmataḥ parimāṇaṃ darśapūrṇamāsavat, na tvidhmasya darbhāgrayoścājye
            pratyasyamānayoriti niyamārtha punarvacanam /
            evaṃ bruvataiva sūtrakāreṇa darśapūrṇamāsavattūṣṇīmidhmasya darbhāgrayośca saṃskāra-
            prasiddha vadabhyanujñātaḥ /
            tathaiva cācāraḥ /
            tena khādiraḥ pālāso vā śulvasannaddha idhmo visrasya triḥ prokṣitavyaḥ /
            pārvaṇe ca pūrvadyussannaddhavyaḥ /
            darbhāgre ca 'tṛṇaṃ kāṣṭaṃ vā '(āpa.śrau.1-11-7.) ityādividhivā saṃskṛtyājye pratyasitavye
            /
            atra ca yadyapyayamarthaḥ 'āyāmataḥ'iti vā 'parimāṇaṃ'iti vānyatareṇa siddhaḥ tathāpi
            niyamāntarārthamevamuktam /</p>
         
         
         <p>
            āyāmata eva yatparimāṇaṃ tadeva pavitrayoḥ darśapūrṇamāsavat, na saṃkhyātaḥ parimāṇam
            /<br />
            tenedhmasya saṃkhyāparimāṇaṃ dārśapūrṇamāsikameva 'ekaviṃśatidārumidhmam'; (āpa.1-5.6)
            iti āyāmasyaiva pavitrayorniyamitatvāt /<br />
            yadyapyanūyājābhāvādekaviṃśatyā na kāryam;tathāpyetadvalāttatsthāne jayādayaḥ kalpyāḥ-
            ityāyuktaṃ bhūyiṣṭhaṃ ca pūrvavyākhyānenānyathāsiddhe 'pi sūtre kalpayanti //
            </p>
         
         
         <p>prokṣaṇīsaṃskāro 'pi darśapūrṇamāsavattūṣṇīm /
            udagagrābhyāṃ pavitrābhyāṃ antarhitāyāṃ vekaṅkatyāṃ snucyapa ānīya tābhyāṃ trirutpūya
            prokṣet /</p>
         
         
         <p>
            pātraperokṣaṇamapi tadvattūṣṇīm /<br />
            uttānāni pātrāṇi kṛtvedhmaṃ ca visrasya tābhissapavitreṇa pāṇinā triḥ prokṣet //19//
            </p>
         
         
         <p>4 praṇītāpraṇayanam /</p>
         
         
         <p class="bold">apareṇāgniṃ pavitrāntarhite pātre 'pa ānīyodagagrābhyāṃ pavitrābhyāṃ trirutpūya samaṃ
            prāṇairhṛtvottareṇāgniṃ darbheṣu sādayitvā darbhaiḥ pracchādya // ĀpGs_1.20 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.20:</span>
            pātraprokṣaṇānantaramapareṇāgniṃ praṇītārthepāno pavitraṃ nidhāya tasminnudagagre
            pavitre antardhāyāpa ānīyya pavitrābhyāṃ udagagrābhyāṃ trirutpunāti prāgapavargam
            /
            agnigrahaṇaṃ pātrādhikārāt /
            aṅguṣṭhopakanīṣṭhobhyāmuttānābhyāṃ pāṇibhyāmiti kalpāntare dṛṣṭo viśeṣaḥ /
            utpūya tā apassamaṃ prāṇairharati /
            mukhena tulyamityarthaḥ /
            
            <p>
               hṛtvottareṇāgniṃ darbheṣu saṃstīrṇeṣu sādayati /<br />
               agnigrahaṇaṃ pātrairvyavadhānaṃ mā bhūditi /<br />
               sādayitvā darbhaiḥ pracchādayati /<br />
               sarvañcaitat pavitrahastaḥ karoti //15//
               </p>
         </p>
         
         
         
         
         
         <p><span class="bold">ĀpGs-Tāt_1.20:</span>
            agneradūreṇa paścāt pavitrāntarhite kasmiṃścit pātre 'pa ānīyodagagrābhyāṃ pavitrābhyāṃ
            trirutpunāti /
            atra prakṛtayorapi pavitrayoḥ punargrahaṇāt pāṇyoḥ prāgagratvamācārasiddhaṃ 'āṅguṣṭhopakaniśṭhikābhyāmuttānābhyāṃ
            pāṇibhyām'(āśva.gṛ.1-3-3.) ityāśvalāyanoktaṃ ca jñāpitam /
            tatastā apassamaṃ prāṇairhṛtvā prāmasthānabhyāṃ mukanāsikābhyāṃ samamudūdhṛtya uttareṇāgniṃ
            punastīrṇeṣu darbheṣu sādayati, 'darbhāṣu'iti vacanāt /</p>
         
         
         <p>
            anye pūrvastīrṇeṣu /<br />
            tato darbhaiḥ pracchādayetac /<br />
            atra 'apareṇāgnim'ityagnigrahaṇaṃ pātrāṇāmapareṇa mā bhūditi /<br />
            'uttareṇāgnim'iti tu pātravyavadānanivṛttyartam //20//
            </p>
         
         
         <p>5 brahmavaraṇam /</p>
         
         
         <p class="bold">brāhmaṇaṃ dakṣiṇato darbheṣu niṣādya // ĀpGs_1.21 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.21:</span>
            prakṛtatvādagneḥ dakṣiṇata- /
            tatrāpareṇāgniṃ dakṣiṇātirkamya tūṣṇīṃ tṛmaṃ nirasyopaveśanamicchanti /
            agreṇāgniṃ parityānye /</p>
         
         
         <p>'hautrabrahmatve svaṃ kurvan brahmāsanamupaviśya ci(cha)tramuttarāsaṅgaṃ kamaṇḍaluṃ
            vā tatra kṛtvādhānyat kuryā (khā0sū01-1-26.) diti kalpāntaram /</p>
         
         
         <p>
            kṛtākṛtamājyahomeṣu paristam /<br />
            tathājyabhāgau vā brahmā vedā(tyā)śvalāyanaḥ //13//
            </p>
         
         
         
         
         
         <p><span class="bold">ĀpGs-Tāt_1.21:</span>
            agnimidhveti prakṛtatvāt agnerdakṣiṇato darbheṣu kaṃcidbrahmaṇamupaveśayet /
            na tu darśapūrmamāsavadbrahmāṇaṃ, samānavidhānavacanānām</p>
         
         
         <p>
            codanāliṅgāni vinātra tadīyasya brahmamaḥ prāptyabhāvāt, 'brāhmaṇaṃ dakṣiṇato darbheṣu
            niṣādya'iti kṛtsnavidhānācca /<br />
            tenātra brahmadharbhāvaraṇatṛṇanirasanādayo na kartavyāḥ /<br />
            pitṛbhūtartvikpakṣe 'pi yaḥ piturbrahmā sa evātra niṣādyata iti niyamo nāsti //
            </p>
         
         
         <p>anye tu-śraute brahmā dakṣiṇenāgniṃ darbeṣu niviṣṭo dṛṣṭa- /
            tatheva bahvṛcānāṃ chandogānāṃ ca gṛhye brahmetyeva coditaḥ /
            ato 'trāpi 'brāhmaṇaṃ dakṣiṇata'; iti lakṣaṇayā brahmaiva codyate /
            tena sambhavanto brahmadharmā ihāpīti /
            tanna, svagṛhyasthasya brāhmaṇaśabdasya śrutyartatyāgena paragṛhyāllakṣaṇāśrayaṇasyāyuktatvāt
            /
            
            <p>
               na ca dakṣiṇato niṣaditasya brāhmamamātrasya brahmatvaṃ sūtrakārasyeṣṭam /<br />
               yadi hi tathā syāt, 'yaṃ brāhmaṇaṃ vidyāṃ vidvāṃsaṃ yaśo narcchet" (āpa.śrau.14-13-7).
               ityatrālpairevāśraraiḥ 'brahmaṇe varaṃ dadāti'iti brūyāt, na punastriguṇaiḥ 'yo dakṣiṇata
               āste tasmai varaṃ dadāti"(āpa.śrau.14-13-9.) iti /<br />
               sambhavatāṃ dharmāṇāṃ prāptau mantrāṇāmapi prāptirdurvārā /<br />
               'brāhmaṇaṃ dakṣiṇato niṣādya'; ityatrānuktānāṃ mantrādīnāṃ parisaṃkhyeyaṃ ceti vadatāṃ
               coktirītyā svārtaparatve sambhavati doṣatrayayuktaparisaṃkhyāśrayaṇaṃ nirhetukam //21//
               </p>
         </p>
         
         
         <p>6 ājyasaṃskāraḥ /</p>
         
         
         <p class="bold">ājyaṃ vilāpyāpareṇāgniṃ pavitrāntarhitāyāmājyasthālyāmājyaṃ nirūpyodīco 'ṅgārānnirūhya
            teṣvadhiśritya jvalatāvadyutya dve darbhāgre pratyasya triḥ paryagni kṛtvodagudvāsyāṅgārān
            pratyūhyodagagrābhyāṃ pavitrābhyāṃ punarāhāraṃ trirutpūya paritre anuprahṛtya // ĀpGs_1.22
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_1.22:</span>
            athājyasaṃskāra- tatra vilāpanamājyasya yasminkasmiṃścidagnau bhavati uttaratrājyagrahaṇāt
            /
            <span class="it">nirvāpaḥ</span>ānayanam /</p>
         
         
         <p>punarājyagrahaṇamanāghāre 'pi karmaṇi saṃskāraḥ ājyasya yathā syāt /
            ājyaṃ sarvatra nirupya juhotīti /
            <span class="it">nirūhaṇaṃ</span>pṛthakkaraṇam /
            udagvacanaṃ putryeṣvapi yathā syāt /
            etonodvāsanaṃ vyākhyātam /
            <span class="it">avadyotanaṃ</span>jvalatā tṛṇenāvadīpanam /
            tatra dve darbhāgre pavitravatsaṃskṛtyājye pratyasyati prakṣipati /
            dve grahaṇamekaṃ ve tyasyāgnihotradṛṣṭasya vikalpasya pratiṣedhārtham /
            tenāgnihotrike 'pi tantre dve eva darbhāgre bhavataḥ /
            tatastadājyaṃ triḥ pradakṣiṇaṃ paryagni karoti ājyasya sarvato 'gniṃ trirāvartayati
            tṛṇenolmukena vā /
            tatra pitryeṣvapi pradakṣiṇaṃ paryagnikaraṇamicchanti /
            <span class="it">udvāsanaṃ</span> nirharaṇam /
            <span class="it">pratyūhana</span> māgnimā saṃsajainam /
            <span class="it">punarāhāraṃ</span> punarāhṛtyāhṛtya /
            trīṇyetāni utpavanāni pratyagapavargāṇi /
            anupraharaṇamagnaiḥ prakaraṇāt</p>
         
         
         <p>"visrasyādbhissaṃspṛśye"ti kalpāntarāt //</p>
         
         
         <p>iti śrīharadattaviracitāyāṃ gṛhyasūtravṛttāvanākulāyāṃ prathamaḥ khaṇḍaḥ //</p>
         
         
         
         
         
         <p><span class="bold">ĀpGs-Tāt_1.22:</span></p>
         
         
         <p>
            yadyapi 'sarpirājyaṃ pratīyāt'(āpa.pa.2-25) iti paribhāṣāsiddhaṃ vilāpanaṃ, tathāpi
            vilīnamapyājyaṃ homārthe 'gnau karmārtha punarvilāpayet /<br />
            tato 'gneḥ paścāt sthāpitāyāṃ pavitrāntarhitāyāmājyasthālyāṃ tadājyamānayet /<br />
            'ājyaṃ vilāpya'iti prakṛte 'pi punarājyagrahaṇamājyasyaiva nirvāpādayaḥ na punaḥ 'dadhna
            evāñjalinā juhoti"(āpa.gṛ.22-10) ityatra(2) paśuprabhavasya homadravyatve 'pi yadīyatadīyanyāyāddadhno
            bhaveyurityevamartham //
            </p>
         
         
         <p>kecit-- atantrake 'pi karmaṇyājyaṃ nirvāpādibhissaṃskāryamityevamarthamiti //</p>
         
         
         <p>
            adrimityagnereva paścāt na brāhmaṇasyeti /<br />
            kecit-anyasminnagnau vilapanaṃ, homārthāgnereva paścānnirvāpa ityevamarthamiti //
            </p>
         
         
         <p>athāṅrārānudīco <span class="it">nirūhya</span>nirrvatya, teṣvaṅgāreṣu ājyadhiśritya, jvalatā tṛṇenāvadyutya adhogāminyā dīptyā dyotayitvā,
            dve darbhāgre aniyatāyāme tṛṇādyantardhāya chitvādbhissaṃspṛśya te yugapadājye prakṣipet
            'dve'ityadhikaśabdāt, ācārācca /
            atholmukamādāyājye pradakṣiṇaṃ triḥ paryagni kṛtvā samantato 'gnimāvartya tadudagavatārayet
            /
            atra nirūhaṇodvāsanayorudagapavargasya 'tathāpavargaḥ'(āpa.gṛ.1-6) iti siddhasya punarvidhānametayornityamudagevāpavargaḥ
            na tu daive vikalpenāpi prāgapavargaḥ, nāpi pitrye dakṣiṇato 'pavarga iti niyamārtham
            /
            tathaiva pitryeṣvetayormadhyasthaṃ paryagnikaraṇamapi sandaṃśanyāyāddaivavatpradakṣiṇameva
            /
            itthameva śiṣṭācāraḥ /
            tato 'ṅgārān pūrva nirūḍhān<span class="it">pratyūhya</span> punarāyatanasthāgninā saṃyojya /
            atrājyasaṃskārakāṇāṃ aṅgārāṇāṃ prayūhanavidhānāt 'apṛvṛtte karmaṇi'(āpa.pari.4-21)
            iti na laukikatvam /
            avadeyotanaparyagnikaraṇāgnayostu yadā āyatanasthādupādānaṃ tadā tayoragnayerapavṛttakarmatvena
            laukikatvāt ttyāgaḥ /
            yadā tu nirūḍhāt tadā tadā tasminneva kṣepaḥ /
            atha pūrvavadudagagrābhyāṃ pavitrābhyāṃ<span class="it">punarāhāraṃ trirutpūya</span>punarāhṛtyāhṛtya trirutpūya /
            
            <p>
               atra purastādārabhya paścānnītvā purastāt parisamāptiḥ /<br />
               kecit- āṅo balādviparītamāhuḥ //
               </p>
         </p>
         
         
         <p>tataste <span class="it">pavitre anuprahṛtya</span>īcārānukūlaṃ prahṛtya, yadi granthissyāt tadā visrasyādbhisasaṃspṛśya prāgagre agnau
            praharedityarthaḥ //22//</p>
         
         
         <p>itiśrīsudarśanācāryakṛte gṛhyatātparyadarśane prathamaḥ khaṇḍaḥ</p>
         
         
         <p>ityāpastambīye gṛhyapraśne prathamaḥ khaṇḍaḥ //</p>
         
         
         <p>dvitīyaḥ khaṇḍaḥ
            7 darvīsaṃskāraḥ /</p>
         
         
         <p class="bold">yena juhoti tadagnau pratitapya darbhaiḥ saṃmṛjya punaḥ pratitapya prokṣya nidhāya
            darbhānadbhissaṃspṛśyāgnau praharati // ĀpGs_2.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.1:</span>
            saṃmārjanaṃ sugvat /
            <span class="it">pratitapanaṃ</span>nyagbhūtasya tapanam /
            agnigrahaṇamanardhakam , anyatra pratitapanasyāsambhavāt /
            tatkriyate darśapūrṇamāsayossammārjane ye dharmāsteṣāmiha prāptyarthamāhavanīye gārhapatye
            vā coditaṃ yatpratitapanaṃ tadasminnagnau bhavatīti /
            agnimātraṃ bhidyate /</p>
         
         
         <p>anyat samānaṃ"suvamagrairityādi (āpa.śrau.2-44) /
            agnau praharatīti punaragnigrahaṇaṃ suksaṃmārjanadharmā iha pravartanta iti /
            pākayajñeṣu ca darvyā homaḥ, kalpāntare dṛṣṭatvāddarśanācca /
            yajayaṃ samāvartane darvyāmādāyājyenābhyānāyannityanyapare vākye darvīṃ prāptāṃ darśayati
            /
            yaccāyaṃ sakṛdupahatyeti upaghātaṃ sthālīpākāddarśayati tadapi nādarvyāmupapadyate
            /
            tatrājyahomeṣvekā darvī /
            sthālīpākeṣu dve homārtha cāvadānārtha ca /</p>
         
         
         <p>ubhayorapi sammārjanam /
            avadānasya homārthatvāt yathāgnihotre sruvasya /
            tatra darvīmagnau pratitapyeti vaktavyam /
            yena juhotīti kimucyate ?</p>
         
         
         <p>"madhyamenāntamena vā palāśaparṇeme"tyatrāpi yathā syāt, agnihotre āgnihotrike ca
            tantre yathā syāditi /
            yadyevamañjalerapi prasaṅgaḥ /</p>
         
         
         <p>
            vivāhasarpayajñādiṣu jñāpakāt siddham /<br />
            yadayamaupakārye pārvaṇavaditi yatnaṃ karoti tat jñāpayati-añjalihomā adharmagrāhakāḥ
            yāvaduktadharmāṇa iti /<br />
            tena sādanādi trayamañjalerna bhavati //1//
            </p>
         
         
         
         
         
         <p><span class="bold">ĀpGs-Tāt_2.1:</span>
            yena pātreṇa darvyā sruveṇāñjalinā vā juhoti tadagnau pratitapyetyādi vyaktārtham
            /
            darvyāśca homapātratvaṃ 'darvyāmādhāyājyenābhyānāyan'(āpa.gṛ.12-9) ityanyapare vākye
            siddhavaddarśanāt, ācārācca /
            bodhāyanenatu 'niṛtigṛhītā darvī'iti</p>
         
         
         <p>darvīnindā snuvavidhānārthā, na tu darvyā niṣedhārthā /
            ato darvīsnuvayorvikalpaḥ /
            tatra kevalājyahomeṣu ekaiva darvī sruvo vā, upastaraṇādyabhāvāt /
            carvādihomeṣu tu dve darvyau sruvau vā upastaraṇādyartha homārtha ca /
            upastaraṇādyarthasyāpi saṃskāraḥ, upastaraṇādi pradānāntasya homapadārthatvāt, śraute
            sruvasyāpi saṃskāradarśanāt, ācārācca /
            darvyādīnāṃ trayāṇāṃ tantravaddhomeṣveva saṃskāraḥ, atantrakeṣu tantrāntargatadharmānupapatte-
            /
            tena 'anugato 'pi vottarayā juhuyāt'(āpa.gṛ.5-20)'sarṣapān phalīkaraṇamiśrān'(āpa.gṛ.15-6)
            ityādiṣu na darvyādīnāṃ saṃskāra- /
            atrāgnau pratitapyāgnau praharatītyarthasddhāgnigrahaṇamevanāmāyaṃ kṛtsnavidhiriti
            jñāpayitum /
            tena 'sruvamagre'(tai.brā.3.3-1)</p>
         
         
         <p>ityādyaiṣṭikasruksaṃmārjanadharmāṇāmihānupapattiprasaṅga eva /</p>
         
         
         <p>kecit-āgnau pratitapyāgnau praharatīti prayojanāntaraśūnyādagnigrahaṇādaiṣṭikasruksammārgadharmā
            ihāpi bhavantīti /</p>
         
         
         <p>pratitapanaṃ tvasminnevāgnau /
            iha ca sammārgadarbhāṇāmagnāveva praharaṇam, na punarvaikalpikam /
            tathā 'yena juhotī'tyatra sāmānyavacanam</p>
         
         
         <p>'madhyamenāntamena vā palāśaparṇena'(āpa.gṛ.22-4) ityādyatantrake 'pi karmaṇi āgnihotrike
            ca vidhau homārthapātrasyāpi saṃskāro yathā syādityevamartham /
            añjalestvapūpahome avadānaprāptyarthema 'pārvaṇavat"(āpa.gṛ.22-1) iti yantenāñjalihomā
            apūrvā yāvaduktadharmāṇa iti</p>
         
         
         <p>jñāpanānna saṃskāra iti //1//</p>
         
         
         <p class="bold">śamyāḥ paridhyarthe vivāhopanayasamāvartanasīmantacaulagodānaprāyaścitteṣu // ĀpGs_2.2
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.2:</span>
            atha paridhīn paridadhāti /
            darśapūrṇamāsavatsarva tūṣṇīṃ tata ādhārasamidhau /
            kuta etat?prasiddhavadabhyānujñānācchamyāḥ paridhyartha iti<span class="it">paridhyarthe</span>paridhikārya ityartha- /
            <span class="it">śamyāḥ</span>lokaprasiddhāḥ yuraprāntayoḥ chidraiṣu kīlarūpāḥ kāṣṭhāviśeṣā- /
            tāsāṃ sahedhmena sannahanam /</p>
         
         
         <p><span class="it">prāyaścittaṃ</span>adbhutotpātaprāyaścittam /
            vivāhe ca hṛdayasaṃsargārthe sarvatra śamyāḥ /
            vivāhādibhyo 'nyatra sarvatra pārvaṇādiṣu paridhaya eva /</p>
         
         
         <p>
            caulagrahaṇamanarthakaṃ sīmantātideśāt siddham /<br />
            jñāpakārthantu, etat jñāpayati-vivāhādiṣviha saṃkīrtteṣveva samyāḥ, na tairatidiṣṭeṣu
            iti /<br />
            tena sīmantādatidiṣṭe puṃsavane paridhaya eva /<br />
            pārvaṇādiṣu ca pakkahomeṣu tathā"evamata ūrdhva"miti vaivāhikena sthālīpākāditi darśanāt
            prasaṅgaḥ // 2 //
            </p>
         
         
         
         
         
         <p><span class="bold">ĀpGs-Tāt_2.2:</span>
            vivāhādiṣu karmasu<span class="it">paridhyarthe</span>paridhānāṃ kārye paridhīnāṃ sthāna iti yāvat,<span class="it">śamyāḥ</span> yugakīlakā bhavanti /
            tāśca palāśādīnāmanyatamena kḷptāḥ paridhisthaulyāyāmāḥ, tatsthānāpannatvāt /
            yuktaṃ caitat, yasmādevaividheviṣayai vārtikakārapādairuktam--</p>
         
         
         <p>
            'sambhavantī khalevālī khādirī kinnu bdhyate /<br />
            iti //
            </p>
         
         
         <p>atra vivāhaśabdena sthālīpākavarjitaḥ sāṅgo vivāho gṛhyate /
            tadvarjanakāraṇaṃ pārvaṇainetyatra vakṣyāmaḥ /
            
            <p>
               sīmante śamyāvidhānādeva tadvikāre caule caulavikāre ca godāne samyāprāptāvapi tayorgrahaṇaṃ
               sīmantavikāre 'pi puṃsavane tāsāṃ nivṛttyartham /<br />
               prāyaścittaṃ ca 'agārasthūṇāvirohaṇe'(āpa.gṛ.23-9) ityādinā vihitam /<br />
               atra ca 'palāśakārrṣmaya'(āpa.śrau1-5-8)ityādisūtroktaguṇayuktāṃstrīn paridhīn saṃspṛṣṭān
               /<br />
               'paridhīn paridadhāri'(tai.brā.3-3-7) ityādi vidhānāt tūṣṇīṃ paridadhyāditi sūtrakārasyābhiprāya-,
               'śamyā- paridhyarthe'iti siddhavatparidhīnaṅgīkṛtya tatsthāne samyāvidhānāt, ācārācca
               //2//
               </p>
         </p>
         
         
         <p>8 agneḥ pūrva pariṣecanam /</p>
         
         
         <p class="bold">agniṃ pariṣiñcatyadite 'numanyasve ti dakṣiṇataḥ pracīna manumate 'numanyasveti paścādudīcīnaṃ
            sarasvate 'numanyasve tyuttarataḥ prācīnaṃ deva savitaḥ prasuve ti samantam // ĀpGs_2.3
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.3:</span>
            pariṣecanamudakena paryukṣaṇam /
            agnigrahaṇaṃ paridhyadhikārādbahīḥparidhirmābhūditi /
            prācīnamudīcānamityucyate prāgudagvā(gcā) yataṃ pariṣecanakarma yathā#aditi /
            tathāpavargastu paribhāṣāsiddha eva /
            'deva savitaḥ prasuve't etāvān mantraḥ kalpāntareṣu bhūyassu tathā darśanāt /</p>
         
         
         <p>bodhāyanīye ca vispaṣṭametat 'anvamaṃsthāḥ prāsāvīrit mantrāntān sannamayatī'(bau.gṛ.1-4.7)
            ti /
            chandogānāmeva tvayaṃ mantrādiḥ /
            <span class="it">samantaṃ</span> sama ityarthaḥ /
            tatra purastādupakramya pradakṣiṇaṃ sarvatra pratimantramudakadānam //3//</p>
         
         
         
         
         
         <p><span class="bold">ĀpGs-Tāt_2.3:</span>
            agnimevodakena pariṣiñcati na paridhyāṅgamapi /
            tadvidhimāha-<span class="it">ādite 'numanyasvetyādinā /
               prācīnaṃ</span> prāgāyatam /</p>
         
         
         <p><span class="it">udīcānamudagāyatam /
               samantaṃ</span>sarvataḥ /
            atra 'deva savitaḥ prasuva'ityetāvāneva mantraḥ, narca ādipradeśaḥ /
            tathā nottare pariṣecane 'prāsāvī'riti prasuvapadasyohaḥ /
            vaiśvadevakāṇḍe ekāgnividhāvevamovāmnātānāṃ 'adite 'nimanyasva'ityādānāmaṣṭānāṃ yajuṣāṃ
            pūrvottarapariṣecanastheṣvaṣṭasu vyāpāreṣu śrutisthānābhyāṃ viniyogāt, vājapeyaprakaraṇasthāyā
            ṛcaḥ svato 'trāpi viniyogāyogyatvāt, ādipradeśe samudāyalakṣaṇāpatteḥ, yaju prāye
            mantrāṣṭake ṛco 'pratītatvāt, ūhapakṣe ārṣapāṭhabādhaprasaṅgāt, 'tasmādṛcaṃ nohet'iti
            bahvṛcaśrutivipratiṣiddhasya grahaṇaprasaṅgāt, asmadīyānāmācārācca /
            vispaṣṭaṃ caitat bodhāyanānāṃ, 'śranvamaṃsthāḥ prāsāvīriti mantrāntān sannamayati'(bau.gṛ.1-4-37)
            iti /
            
            <p>
               evaṃ cottarapariṣecane 'anvamaṃsthāḥ prāsāvīḥ 'iti pūrvamantrebhyo viśeṣamātrasya
               pāṭhaḥ na punarabahaḥ /<br />
               yathāgnau 'etenaiva traiṣṭubhenachandasāhariṣṭakāmupadadhe'; iti /<br />
               sannāmaśabdaścātra gauṇaḥ /<br />
               ata evaite mantrāḥ vaiśvadevakāṇḍamupākṛtya prāgutsarjanādadhyetavyāḥ, brāhmayajñapārāyaṇayośca
               //3//
               </p>
         </p>
         
         
         <p class="bold">paitṛkeṣu samantameva tūṣṇīm // ĀpGs_2.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.4:</span></p>
         
         
         <p>
            akriyamāṇa evakāre samantapariṣecane mantrapratiṣedhārthametat syāt /<br />
            evakārāttu dakṣiṇataḥ prācīnamityāde- trayasya nivṛttiḥ //4//
            </p>
         
         
         
         
         
         <p><span class="bold">ĀpGs-Tāt_2.4:</span></p>
         
         
         <p>
            paitṛkeṣu karmasu samantameva pariṣiñcati, na dakṣiṇata- prācīnam'ityādi /<br />
            tacca tūṣṇīm //4//
            </p>
         
         
         <p>9 idhmādhānaṃ, āghārahomaśca /</p>
         
         
         <p class="bold">idhmamādhāyāghārāvāghārayati darśapūrṇamāsavattūṣṇīm // ĀpGs_2.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.5:</span>
            idhma iti samudāyasyopadeśāt pañcadaśādārumidhmaṃ sakṛdevādadhāti /
            'abhighārye'ti kalpāntaraṃ darśapūrṇamāsavadittyuttaraṃ paridhisandhimanvavahṛtya
            dakṣiṇaṃ paridhisandhimanvavahṛtyetyevamāditā vidhāne tūṣṇīmiti mantroccāraṇapratiṣaidha-
            /
            tena"prajāpatiṃ manasā jhyāya"nnityaitadapi na bhavati /
            manasā mantroccāraṇaṃ tatra vidhīyata iti kṛtvā kāmyānāmādhārakalpānāmihāpravṛttiḥ
            prakṛtiviṣayatvātteṣām /
            kecit sruveṇa pūrvamāghāramicchanti /
            
            <p>
               anye punaḥ ubhāvapi darvyaiva vedopabhṛtorabhāvāt upayamanamapi na bhavati /<br />
               āsīna eva cotaramapyādhāraṃ juhoti /<br />
               na cābhiprāṇiti /<br />
               atra pramāṇamupariṣṭādvakṣyāmaḥ //4//
               </p>
         </p>
         
         
         
         
         
         <p><span class="bold">ĀpGs-Tāt_2.5:</span>
            idhmamagnāvādadhāti /
            sa ca khādiraḥ pālāśo vā pañcadaśasaṅkhyākor'thalakṣaṇasthaulyāyāmaḥ, idhmanāmadheyāt,
            śraute darśanācca /</p>
         
         
         <p>
            yugapaccādhānam, 'idhmam'ityekavacanena samudāyasya vivakṣitatvāt /<br />
            tacca tūṣṇīm, mantrasyāvidhānāt //
            </p>
         
         
         <p>anye-'tūṣṇām'ityārabhyedamekaṃ sūtraṃ ka-tvā hiraṇyakeśināṃ yomantraḥ 'ayaṃ ta idhmaḥ
            iti , saḥ 'anuktamanyato grāhyam 'iti nyāyena nopasaṃhartavya iti vyācakṣate /
            teṣāṃ paitṛkeṣu samantapariṣecanaṃ samantrakaṃ syāt /</p>
         
         
         <p>kecit-gṛhyāntarāt, idhmo 'bhidhāryādheyaḥ iti //</p>
         
         
         <p><span class="it">āghārau</span>āghāranāmakau homau dvau /
            <span class="it">āghārayati</span> dīrghadhārayā juhoti, darśapūrṇamāsavat /
            'uttaraṃ paridhisandhimanvavahṛtya... dakṣiṇāprāñcaṃ ṛjuṃ santataṃ jyotiṣmatyāghāramāghārayan
            sarvāṇīdhmakāṣṭhāni saṃsparśayakti (āpa.śrau.2-12-7) 'dakṣiṇaṃ paridhisandhimanvavahṛtya'(āpa.śrau.2-13-11)</p>
         
         
         <p>'prāñcamudañcam'(āpa.śrau.2-14-1) ityādi 'ṛjū prāñcau hotavyau tiryañcau vā vyatiṣaktāvavyātiṣaktau
            vā '(āpa.śrau.2-12-8) iti vaikalpikāstraya āghārapakṣā eva darśapūrṇamāsābhyāṃ tulyaṃ
            kartavyāḥ;na punardvitīyāghārasya 'pūrvordhe madhye paścārdhe vā juhuyāt'; (āpa.śrau.2-14-8)
            ityanāghārapakṣo 'pi /
            imau ca dvāvapyāsīnodarvyā tūṣṇīmāghārayati, durvīhomānāmapūrvatvenaiṣṭikāghāradharmāṇāṃ
            mantrāṇāṃ cāprāptauḥ /
            tūṣṇīmiti 'tūṣṇīṃ pañcājyāhutīrhutvā'(āpa.gṛ.22-4) itivat svāhākārasyāpi nivṛttyartham
            /
            ata ubhayorapyāghārayoḥ prajāpatirdevatā 'yattūṣṇīṃ /
            tatprājāpatyam /
            (tai.brā.2-1-4) iti śrute- /
            kathaṃ punarimāvajuhoticodanau darvīhomau ?ucyate-yadyapi juhotītyevaṃ na codanāsti.
            tathāpyāghārayatīti dīrghadhā eguṇakajuhoticodanārthatvāt, yājñikaprasiddheśca darvīhomāveva
            /
            kiñca athājyabhāgau juhoti'(āpa.gṛ.2-6) ityājyabhāgau spaṣṭameva darvīhomau;tatsāhacaryādāghārāvapi
            tathā /
            yathā aṃśoranārabhyādhītasya viniyogasannidheraṅāve 'pyadābhyasāhacaryāt somaniyogasambandhaḥ
            /</p>
         
         
         <p>evaṃ vā vyākhyānam-ādhārāvāghārayati /
            'purastādudagvopakrama-'(āpa.ga.1-5) ityetasmātparatvena prabalāṃ 'tathāpavargaḥ'(āpa.gṛ.1-6)</p>
         
         
         <p>iti gārhyaparibhāṣāmanusṛtya prāgapavargābhyāmudagapavargābhyāṃ vā dīrghadhārābhyāṃ
            juhoti, na tu koṇadigapavargābhyām /
            nāpyaiṣṭikāghāradharmā mantrāśca, apūrvatvādeva /
            jevate tu darśapūrṇamāsavat prathamasya prajāpatiḥ, dvitīyasyendra ityartha- /
            tūṣṇīmiti pūrvavadeva /</p>
         
         
         <p>anye tu āghārāviti nāmadheyaṃ 'māsamāgnihotraṃ juhoti'itivat aiṣṭikāghāradharmātideśakam
            /
            atra sruveṇa dhruvāyā ājyamādāya āsīno 'nyamāghāramāghārayan (āpa.śrau.2-12-7) 'juhvehīti
            juhūmādatte'(āpa.śrau.2-13-2) ityādiṣu sarveṣu āghāradharmeṣu tanmantreṣu ca prāpteṣu
            'āghārāvāghārayati'iti parisaṅkhyātham /
            āghārayatīti dīrghadhārādharmakāveva homaukuryāt, nānyadharmakāviti /
            'tūṣṇī'miti tudharmāvāntarabhedānāṃ mantrāṇāṃ nivṛttyartham /
            darśapūrṇamāsavaditi tvanartakamevetyāhuḥ /
            tanna;darvīhomayorapūrvayoḥ viśeṣataścāṅgabhūtayoḥ-</p>
         
         
         <p>dharmātideśānapekṣatvāt, svataśca nāmno dharmalakṣaṇāyā ayuktatvāt, āghārayatītyatra
            ca sati gatyantare parisaṅkhyāyā anyāyyatvāt, āghāravyatiriktadharmaparisaṅkhyāne
            cātideśavaiphalyāt, parisaṅkhyāyāśca mantraparisaṅkhyāne 'pi sāmarthyāt tūṣṇīṃpadasya
            vaiyarthyāpatteḥ 'darśapūrṇamāsavad'iti padaṃ vyarthamiti svenaivoktatvāt, 'āghārāvāghārayati'ti
            ca padayoratideśaparisaṅkhyārthatve homavidhāyakaśabdābhāvāt, tadbhāvāya ca parisaṅkhyātyāge
            sarveṣāmāghāradharmāṇāṃ śṣṭācāraviruddhānuṣṭhānāpātāt, ājyabhāgādīnāmapītthamatideśe
            abhyupeye tatrāpyaiṣṭikājyabhāgādidharmāṇāṃ sarveṣāmanuṣṭhānaprasaṅgācca /
            tasmāt pūrve eva vyākhyāne suṣṭhu /</p>
         
         
         <p>yato 'pūrvāvevāghārau, yataśca 'samidabhāvaśca, agnihotravarjam (āpa.pa.3-8,9) iti
            paribhāṣā, ata eva āghārasamidho rnivṛttiḥ /</p>
         
         
         <p>
            anye kurvanti /<br />
            tasmin pakṣe paridhinidhānānantaram;śraute tathā dṛṣṭatvāt /<br />
            anūyājasamit anuyādābhāvādeva nivṛttā /<br />
            tenedhmasannahanaṃ paridhibhissahāṣṭādaśadhā, viśātidhā vā na punarekaviṃśatidhā //5//
            </p>
         
         
         <p>10 ājyabhāgahomau /</p>
         
         
         <p class="bold">athājyabhāgau juhotyagnaye svāhetyuttarārdhapūrvārdhe somāya svāheti dakṣiṇārdhapūrvārdhe
            samaṃ pūrveṇa // ĀpGs_2.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.6:</span>
            agreruttarabhāga uttarārdhaḥ, pūrvabhāgaḥ pūrvādhaḥ tayorantarālaṃ<span class="it">uttarārdhapūrvārdhaḥ</span> /
            samamitni deśataḥ /
            samaṃ tau hotavyau na viṣamāvityarthaḥ /
            upadeśādāghārānantarye siddhe atheti vacanaṃ sambodhanārtham /
            kiṃ siddhaṃ bhavati ?āghārayorājyabhāgayośca sādharmya siddhaṃ bhavati /
            tena jeyotiṣmatyagnau homaḥ /
            āghārayoḥ prasiddho dharmaḥ /
            tasyājyabhāgayorapi pravṛttiḥ /</p>
         
         
         <p>tathā ājvabhāgayoḥ prasiddho dharmaḥ āsīnahomo 'pyucchvāsābhāvaśca /
            tasyāghārayorapi pravṛttiḥ /
            tena yaduktamuttarasminnapyāghāre sthānābhiprāṇane na bhavata iti tadupapannaṃ bhavati
            /
            <span class="it">ājyabhāgā</span>vitihomayossaṃjñā /
            prayojanamagnerupasamādhānādyājyabhāgānta ityevamādayaḥ //6//</p>
         
         
         
         
         
         <p><span class="bold">ĀpGs-Tāt_2.6:</span>
            itha āghārānantaraṃ arthakṛtyamapyakṛtvā'jyabhāganāmakāvapūrvau homau juhoti /
            tatra prathamamagnaye svāheti mantreṇāgneru<span class="it">ttarārdhapūrvārdhe, </span> prāgudījyāmitrtaḥ /
            dvitīyaṃ somāya svāheti<span class="it">dakṣiṇārdhapūrvordhe</span>, dakṣiṇapūrvasyāmityarthaḥ /
            <span class="it">samaṃ pūrveṇa</span> āghārasambhedamavadhiṃ kṛtvākṣṇayā rajvā yāvatyantare pūrvo hutaḥ tāvatyantara evottaraṃ
            juhoti, na punassannikṛṣṭaṃ viprakṛṣṭaṃ vā //6//</p>
         
         
         <p>11 pradhānahomānantaraṃ jayādīnāṃ vidhānam /</p>
         
         
         <p class="bold">yathopadeśaṃ pradhānāhutīrhutvā jayābhyātānānrāṣṭrabhṛtaḥ prājāpatyāṃ vyāhṛtīrvihṛtāḥ
            sauviṣṭakṛtīmittyupajuhoti | yadasya karmaṇo 'tyarīricaṃ yadvā nyūnamihākaram | agniṣṭatsviṣṭakṛdvidvāntsarvasviṣṭaṃ
            suhutaṃ karotu svāheti // ĀpGs_2.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.7:</span>
            <span class="it">yathopadeśamiti</span> /
            yasmin yasmin karmaṇi yā- pradhānāhutaya ityupadśyante, yathā"anvārabdhāyāmuttarā
            āhutī" (āpa.gṛ.142)rititāstā ityartaḥ /
            <span class="it">jayāḥ</span> "cittañca cittiśca"(tai.saṃ.3-4-4) ityevamādayaḥ /
            <span class="it">abhyātānāḥ</span> "agnirbhūtānāṃ (tai.saṃ.3-4-5) ityādaya- /
            <span class="it">rāṣṭrabhṛta-</span> "ṛtāṣāḍṛtadhāme"(tai.saṃ.3-4-7) tyādayaḥ /
            prajāpate na tvadetānītyeṣā<span class="it">prājāpatyā</span> /</p>
         
         
         <p><span class="it">vyāhṛtayaḥ</span> prasiddhāḥ /
            vidṛtavacanaṃ samastanivṛttyartham /
            eteṣāmanupadeśaḥ siddhattvāt /
            sauviṣṭakṛtī aprasiddhattvāt paṭhitā /</p>
         
         
         <p>nanveṣāpi sūtre paṭhitā -"yadasya karmaṇo 'tyarīricaṃ yadvānyūnamihākaram /
            agniṣṭatsviṣṭakṛdvidvāntsarva sviṣṭaṃ suhutaṃ karotu svāhe"ti sarvaprāyaścitteṣu,
            (āpa.śrau.3-12-9) evaṃ tarhi etat jñāpayati pākayajñavidhirayaṃ anyeṣāmapi keṣāñcit
            sādhāraṇa iti /
            dṛśyate ca kālagireyāṇāmanena pravṛtti- vivāhādiṣu"karmasu"ye homāścoditāḥ teṣvetasya
            prāptyartha teṣāṃ kālopadeśārtamidam /
            jayādīnāṃ purastādājyabhāgayoścopariṣṭhāt pradhānāhutaya iti nārthaḥ /
            etadarthenānena tatraivobhayorapyupadiṣṭatvāt /
            'agnerupasamādhānādyajyabhāgānta uttarāhutīrhutvā'iti"sthālīpākājjuhoti"ityatideśāt
            tatra prāptiḥ /
            pārvaṇe tu tathā āgneyasthālīpākavidhau vakṣyāmaḥ /</p>
         
         
         <p>atha yeṣvā 'jyabhāgānta'iti vā 'jayādi pratipadyata'iti vā vacanaṃ nāsti yathā paṇyaphalīkaraṇahome
            tatra prāptyarthemidamucyate /
            vivāhādiṣu tatra vidhānamanarthakaṃ, ājyabhāgānte jayādi pratipadyata iti vacanāt
            paṇyahomādayo 'pūrvā yāvaduktadharmāṇaḥ /
            idaṃ tarhi prayodanaṃ kavyāntaroktāni nityāni naimittikānikāmyāni vā yadyasmadādibhiranuṣṭhīyante
            tadā teṣvapi etasya tantrasya pravṛttiryathā syāditi /
            nanvetadapi pārvaṇātideśadarśanāt siddhamācārādyānigṛhyante iti;satyaṃ pakvahomeṣu
            siddhaṃ, na tvājyahomeṣu 'kūśmāṇḍairghṛtami'tyādiṣu, tasyāpakvaviṣayatvāt /
            vivāhādiṣu tantravidhānaniyamārtha yasmin gṛhamedhacoditāsteṣu atrāgnerupasamādhānādyājyabhāgānta
            iti jayādipratipadyata iti vā vacanaṃ tatraiva tantrapravṛttiḥ iti /
            tena paṇyahomādayo yāvaduktadharmāṇa iti siddham /
            pradhānāhutigrahaṇaṃ jayāderājyabhāgāntasya ca tatra prasidhdyartham /</p>
         
         
         <p><span class="it">upajuhotīti</span> upaśabda ānantaryārthaḥ /
            
            <p>
               tena pradhānāhutyanantaramupahomāḥ /<br />
               teneśānayajñe pariṣecanānte baliharaṇaṃ bhavati /<br />
               śrāddhe vānupadeśanaṃ sthālīpāke ca bahirranupraharaṇaṃ sauviṣṭakṛtīmityucyate sviṣṭakṛddevateti
               jñāpanārtham /<br />
               tenājyahomasviṣṭakṛt pakvahomeṣu bhavati //7//
               </p>
         </p>
         
         
         
         
         
         <p><span class="bold">ĀpGs-Tāt_2.7:</span>
            yathopadeśaṃ yena havirādinā vivāhādiṣu pradhānāhutaya upadiṣṭāstena tena vidhānena
            tā hutvā /
            <span class="it">jayāḥ</span>cittaṃ ca svāhe(tai.saṃ.#ra-4-4) ti trayodaśa /
            agnirbhūtānāmadhipatissamāvatvasminniti(tai.saṃ.3-4-7)<span class="it">rāṣṭrabhṛto</span> dvāviṃśatiḥ /
            tatra ṛtāṣāḍityanudrutya 'tasmai svāhe'tyantena prathamāhutiṃ juhoti /
            'tābhyassvāhā'ityetāvataivottrām /
            evamuttre pañca paryāyāḥ /
            tatra 'nāma sa idaṃ brahmā'ityanuṣaṅgaḥ /
            'tābhyaḥ svāhā'iti ca /
            'bhuvanasya pate... svastibhisvāhā'iti trayodaśī /
            'parameṣṭhī'tyādayaḥ pūrvavaccatvāraḥ paryāyāḥ /
            'sano bhuvanasya pate..... yaccha svāhā'iti dvāviṃśī /
            'prajāpate na tvetāni'iti ṛkprājāpatyā /
            prājāpatyayarcā valmīkavapāyāmavanayet'(tai.brā.3-7-2) iti śruteḥ /
            sūtrakāreṇa'prajāpate na tvadetānī'ti prājāpatyayarcā valmīkavapāyāmavanīya'; (āpa.śrau.9-2-4)
            iti vyākhyātatvāt /
            <span class="it">vyāhṛtī vihṛtāḥ</span> 'bhūḥ svāhā, bhuvaḥ svāhā suvaḥ svāhā'iti /
            <span class="it">sauviṣṭakṛtī</span> 'yadasya '; karmaṇaḥ iti ṛk /
            ātra cāsyāḥ sviṣṭakṛddevatāktvaṃ liṅgādeva sugamam /
            devatājñānasya karmāṅgatvamapi"yo ha vā aviditārṣeyacchandodevatābrāhmaṇena mantreṇa
            yājayati vādhyāpayati vā sthāṇumṛcchati"ityādiśruteḥ, aviditvā ṝṣiṃ chando daivataṃ
            yogameva ca /</p>
         
         
         <p>yo 'dhyāpayejjapedvāpi pāpīyān jāyate tu saḥ //</p>
         
         
         <p>iti smṛteśca siddham /
            ato yatrarṣe yādijñānānāṃ naivaṃvidhiḥ tatra tāni pākṣikāṇīti gamyate /
            evametā jayādikā</p>
         
         
         <p>
            aṣṭapañcāśadāhutīḥ pradhānahomānantaramupajuhot /<br />
            yatrāpi sarpabalāyādau pārvaṇātidiṣṭaḥ sviṣṭakṛta tatrāpi pradhānāhutyanantaramevaitāḥ
            /<br />
            tataḥ sviṣṭakṛt; ktvāpratyatyāt, upopasargācca //
            </p>
         
         
         <p>kecit-sviṣṭakṛto 'nantaraṃ jayādayaḥ 'agniḥ sviṣṭakadvitīya- (āpa.gṛ.7-7) iti sviṣṭakṛta-
            pradhānatulyadharmatvajñāpanāditi /</p>
         
         
         <p>nanu-yadyatyaiva sarvapradhānahomānantara sādhāraṇyena jayādaya upadiṣṭāḥ kimartha
            tatra tatra 'jayādi pratipadyate'iti vacanam ? ucyate-yatraitadvacanaṃ nāsti pārvaṇādau
            na tatra jayādaya ityevamartham /
            evaṃ tarhyatra sādhāraṇavidhānamevānarthakam /
            na ;kevalaṃ jayādivijhyarthatvāt /
            anyathā vivāhādā veteṣvanvārambho 'pi syāt /
            kiñca asminnasatitatra tatra 'jayābhyātānāni'tyādimantrasannāma ityante gururgranthaḥ
            punaḥ punaḥ paṭhitavyassyāt /
            tasmādanvārambhādinivṛttyarta granthalāghavārtha cedaṃ sādhāraṇavidhānam /</p>
         
         
         <p>kecit- yatrājyabhāgāntaṃ purastāttantraṃ tatra sarvatra jayādyuttaratantram /
            etayormadhye 'yathopadeśaṃ pradhānāhutīḥ 'ityādiśeṣeṇa pradhānahomānāṃ vidhānāt /
            āgneye 'pi ca sthālīpāke jayādirvidyata eva, 'siddhamuttaram'(āpa.gṛ.7-14) iti padadvayasūtreṇa
            jayādyuttaratantropadeśāt</p>
         
         
         <p>
            māsiśrāddhe ddhādau ca 'pārvaṇena'(āpa.gṛ.7-23) ityātideśāt /<br />
            ājyahomeṣu jayādyanantaraṃ śrautavat tūṣṇīṃ paridhīnagnau prahṛtya tān darvīsaṃsrāveṇābhijuhoti;paridhitatsaṃskārāṇāṃ
            śrautavadabhyanujñānasyoktatvāt, kṛtakāryāṇāṃ pratipattyapekṣatvāt ācārācca /<br />
            śamyāścet, asmin kāle apohyā;'atha śamyā upodya'(bau.gṛ.1-4-37) iti bodhāyanavacanāt,
            ācārācca //7//
            </p>
         
         
         <p>12 agneruttaraṃ pariṣecanam /</p>
         
         
         <p class="bold">pūrvavatpariṣecanamanvamaṃsthāḥ prāsāvīriti mantrasannāmaḥ // ĀpGs_2.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.8:</span>
            <span class="it">pūrvavaditi</span> /
            
            <p>
               paitṛkeṣu samantameva tūṣṇīm /<br />
               anyatra mantravanti catvāri pariṣecanāni //7//
               </p>
         </p>
         
         
         <p>sannamanaṃ<span class="it">sannāmaḥ</span>, ūha ityarthaḥ /
            'anumanyasve'tyasyā 'nvamaṃsthā'iti sannāmaḥ /
            'prasuve'tyasya 'prāsāvī'riti /
            prāk pariṣecanāt tūṣṇīṃ paridhīnāṃ praharaṇam /
            purastādupahomānāmekaviṃśatyā samidho 'bhyādhānam /
            barhiranupraharaṇamādyahomeṣu nāsti, lepayorityasyā samidho 'bhyādhānam /
            barhiranupraharaṇamājyahomeṣu nāsti, lepayorityasya pakhvahomaviṣayatvāt /
            
            <p>
               pariṣecanānte praṇītāvimokaḥ /<br />
               brahmā ca karmānte yathetaṃ pratiniṣkāmati /<br />
               mantrasannāma iti mantragrahaṇaṃ mantrāṇāmayasūhavidhiryathāsvāt, anyathāgnerapi sannāmassambhāvyeta
               /<br />
               sannāmaśabdasyānyatrāpi darśanāt, yathā-sannamayatyanumārṣṭi veti //9//
               </p>
         </p>
         
         
         
         
         
         <p><span class="bold">ĀpGs-Tāt_2.8:</span>
            agni <span class="it">pariṣecanaṃ pūrvavat</span> /
            
            <p>
               ayaṃ tu viśeṣaḥ, adite 'numanyasvetyādiṣu triṣu anumanyasvetyasya sthāne 'anvamaṃsthāḥ'iti
               , devasavitarityatra 'prasuva'ityasya sthāne 'prāsāvīḥ'iti /<br />
               atra śrautavat praṇītā vimuñcati tūṣṇīm;kṛtakāryāṇāmāsāṃ pratipattyapekṣatvāt, praṇītādbhyo
               diśo 'bhyupanīya'(bau.gṛ.1-4-38) iti bodhāyanavacanāt, ācārācca /<br />
               brāhmaṇaśca yathāśakti dānamānādinā satkṛto gacchet //
               </p>
         </p>
         
         
         <p>atreyaṃ sthitiḥ- agnimidhvetyādi mantrasannāma ityantaḥ prācyodīcyāṅigasamudāyaḥ sarvagārhyapradhānahomānāṃ
            sādhāraṇaḥ, 'yathopadeśaṃ pradhānāhutīrhutvā'iti prācyodīcyapadārthāpekṣayā homānāṃ
            viśeṣaṇaṃ prādhānyābhidhānāt /
            evañcāhomeṣu nāmakaraṇādiṣu tantrasyāprasahga eva /</p>
         
         
         <p>nanvevaṃ 'agnerupasamādhānādyājyabhāgānte'iti kimarthastatra tatra punarupadeśaḥ?utyate-
            yatra punaḥ 'apivottarayā juhuyāt'(āpa.gṛ.5-20)</p>
         
         
         <p>'kāmamanyubhyāṃ vā juhuyāt'(āpa.dha.1-26-13) ityādiṣu nopadeśaḥ naivatatredaṃ tantramiti
            niyamārthaḥ /
            kuta etat ? kevalājyahaviṣveva prayodanāntaramantareṇāsya tantrasyopadeśāt /
            upākaraṇasamāpanādīnāṃ tu tatra tantropadeśābhāv'pi 'kūśmāṇḍairjuhuyādghṛtam'ityāderiva
            tantrārthitvāvagamāt anena sādhāraṇavidhānenaiva tantram /
            tantrārtitvāvagamastu gṛhyāntareṣu tantravatāmevopadeśāt /</p>
         
         
         <p>āpastambadarśanānugatopadeśāt, avigītaśiṣṭācārācca /</p>
         
         
         <p>yadyevamājyauṣadhahaviṣke 'pi vivāhe kimarthastantropadeśaḥ? /
            ucyatelājahomānāṃ kṛtsnavidhānena tantrānapekṣatvāt /
            upanayanādivadājyahomārta eva tantropadośaḥ /
            tatā 'tasminnupaviśata uttaro varaḥ '(āpa.gṛ4-9) ityasyānantaramevagnerupasamādhānādi,
            na tu 'yathāsthānamupaviśya'; (āpa.gṛ.5-10) ityasyānantaramiti kramārthaśca /
            tatā kevalauṣadhahaviṣi sthālīpāke 'pi kramārtha eva /
            yadyapi śraute darśanāt pātraprokṣaṇānantaramavaghātādi yuktam, tathāpyetadvacanabalāt
            tantrāt purastādeveti /
            aiśāne 'pi sthālīpāke sthaṇḍilakalpanānte ttram, natu pārvaṇavadgṛha eva pratiṣṭhitābhighāraṇānantaramiti
            kramārtha eva /</p>
         
         
         <p>
            kecit-kalpāntaravihiteṣu apārvaṇātideśeṣu ājyahomeṣu tantrārthiṣu 'kūśmāṇḍairjuhuyādghṛtam'ityādiṣvasya
            tantrasya prāptyarta yathopadeśamiti sāmānyavidhānam /<br />
            atratyeṣu tu vivāhādiṣu yeṣveva punarvidhānaṃ tatraiva, nānyatra paṇyahomādiṣviti
            niyamārtha tatra tatra tantravidhānam /<br />
            pitryeṣu tu 'ekaikaśaḥ pitṛsaṃyuktāni'(āpa.gṛ.1-18) ityādiviśeṣavidhānāt tantrasiddhiriti
            //8//
            </p>
         
         
         <p>evaṃ sarvagārhyahomānāṃ sādhāraṇaṃ smārta vidhimuktvā, idānīṃ pākayajñeṣu vaikalpikaṃ
            śrautaṃ vidhimāha--
            13 pākayajñaśabdārthaḥ /</p>
         
         
         <p class="bold">laukikānāṃ pākayajñaśabdaḥ // ĀpGs_2.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.9:</span>
            loke bhavā<span class="it">laukikāḥ</span>lokasmṛtilakṣaṇā ityarthaḥ /
            lokaśabdena śiṣṭā ucyante /
            pākayajña iti vivāhādīnāṃ saṃjñā vidhīyate /</p>
         
         
         <p>
            pākaśabdo 'lpavacanaḥ, yathā-kṣipraṃ yajeta pāko deva (āpa.gṛ.20-15) iti /<br />
            pākaguṇako yajñaḥ pākayajña iti nirvacane ājyahomeṣu saṃjñāna syāt /<br />
            tatsaṃjñāprayojanaṃ"yajñaṃ vāyakhyāsyāmaḥ"(āpa.pa.1-1) ityatra etoṣāmantarbāvaḥ /<br />
            "niṛtiṃ pākayajñena yajete"tyatra ca dharmaprāptiḥ // 10 //
            </p>
         
         
         
         
         
         <p><span class="bold">ĀpGs-Tāt_2.9:</span>
            lokayanti vedairvedārthāniti lokāḥ traividyavṛddhāḥ śiṣṭāḥ dvijanmānaḥ /
            tairlokairācaryante yāni karmaṇi tāni<span class="it">laukikāni,</span>teṣāṃ madhye saptānāṃ aupāsanahomādīnāṃ<span class="it">pākayajñaśabdaḥ</span> saṃjñātvena prasiddhaḥ, natu śrautānāṃ vivāhādīnāṃ ca, tatra lokānāmaprayogāt /
            yadi lokaprayogādevaiṣāṃ pākayajñanāmatā prasiddhaiva, tarhi 'pākayajñeṣu brāhmaṇāvekṣo
            vidhiḥ'ityetāvatālam, kimartha 'laukikānāṃ pākayajñasabhdaḥ, iti ?ucyate-pākena pakvena
            caruṇā sādhyo yajñaḥ pākayajñaḥ ityevaṃ vyutpannasaṃjñānuvādāt nāntarīyakāvagataścarurevāgnihotrikavidhau
            haviḥ, na punarvidhyantaravadājyādikamapīti niyamajñāpanārtham /
            
            <p>
               baudhāyanena tu atrājyaṃ havirupadiṣṭam /<br />
               na tvāgnihotrikaṃ haviriha bhavati, agnihotradharmaprāpakapramāṇābhāvāt /<br />
               'dvirjuhoti'; (āpa.gṛ.2-11) ityevamādayaḥ punaḥ pañca padārthāḥ vacanabalādbhavanti
               /<br />
               devatāstu tattanmantrapratipādyā eva //10//
               </p>
         </p>
         
         
         <p class="bold">tatra brāhmaṇāvekṣo vidhiḥ // ĀpGs_2.10 //</p>
         
         
         <p class="bold">dvirjuhoti dvirnimārṣṭi dviḥ prāśnātyutsṛpyācāmati nirleḍhīti // ĀpGs_2.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.11:</span>
            tatra teṣu pākayajñeṣvaparo vidhirbrahmaṇāvekṣa ityācakṣate /
            brāhmaṇamātmani pramāṇatvenāvekṣata iti<span class="it">brāhmaṇāvekṣaḥ</span> brāhmaṇadṛṣṭa ityarthaḥ /
            vidhiḥ prayogaḥ, pragukta āghāravān darśapūrṇamāsaprakṛtiḥ /
            ayaṃ tvagnihotra prakṛtiḥ brāhmaṇāvekṣaḥ /
            ubhayorvikalpastatretyucyate-yeṣu pākayajñeṣu āghāravatastantrasya pravṛttiḥ tatrāvāsya
            vikalpena prāptiriti darśanārtham /
            tena paṇyahomādiṣu asya vidherapravṛttiḥ /</p>
         
         
         <p>tatra '<span class="it">dvirjuhotī</span>'tyanena agnihotrāhutyorubhayordhamaḥ pākayajñeṣu pradhānāhutiṃ sviṣṭakṛtaṃ cādhikṛtya
            vihito veditavyaḥ /
            '<span class="it">dvirnimārṣṭī'</span> <span class="it">ti</span> cāgnihotravallepanimārjanam /
            '<span class="it">dviḥ prāśnātī</span>'tyuṅguliprāśanam /
            '<span class="it">utsṛpyācāmatī'</span> <span class="it">ti</span>ca yattatratṛtīyaṃ prāśanaṃ barhiṣopayamyodaṅṅāvṛtyotsṛpyācāmatīti taccoditam /
            <span class="it">nirleḍhīti</span>yattatra 'dviḥsrucaṃ nirlehya, iti ca taccoditam /
            yāvatā ca vidhānena homādisaṃsiddhistāvadamantravadagnihotrādeva pratyetavyam /
            tadyathā-sruveṇonnayanaṃ, pālāśīsamidāhutidhāraṇārthā, caturgṛhītaṃ pañcagṛhītaṃ iti
            /
            tatra prayogaḥ agnimidhvā parisamūhya, paristīrya, paryukṣya,ājyahomeṣvājyaṃ saṃskṛtya,
            pakvahomeṣu sthālīpākaṃ sruksruvaṃ saṃmṛjya yāvatpradhānāhuti caturgṛhītāni pañcagṛhītāni
            vā samavadyati /
            yatrobhayaṃ havistatra tasyobhayasya, yathāmāsiśrāddhe /
            tataḥ paścādagnerbarhiṣyupasādya pālāśīṃ samidhamādhāya sarvāneva mantrān samanudrutya
            sakṛdeva pradhānāhutīrhutvā prātaragnihotravallepamapamṛjya barhiṣi nimārṣṭi yadyahani
            karma /
            atha rātrau sāyamagnihotravat /
            tatassauviṣṭakṛtīṃ dvitīyāmāhutiṃ uttarāhutivajjuhoti-agnaye sviṣṭakṛte svāheti sthālīpākeṣu
            /
            'yadasya karmaṇa'; ityājyahomeṣu /
            iśānayajñe tu karma tatra coditena mantreṇa /
            
            <p>
               tataḥ pūrvavallepamavamṛjya prācīnāvītī dakṣiṇato bhūmau nmārṣṭi /<br />
               tataḥ srucaṃ sādayitvā aṅguliprāśanādinirlepanāntamagnihotravat /<br />
               tato darbhaiḥ sukprakṣālanaṃ, tataḥ parisamūhanaparyukṣaṇe /<br />
               etadāgnihotrikaṃ nāma tantraṃ sarvapākayajñeṣu āghāravatā tantreṇa saha vikalpyate
               //11//
               </p>
         </p>
         
         
         
         
         
         <p><span class="bold">ĀpGs-Tāt_2.11:</span>
            tatra teṣu pākayajñeṣu madhye pārvaṇādiṣu pañcasu brāhmaṇāvekṣo vidhirbhavati /
            yo vidhiḥ pratyakṣameva brāhmaṇamavekṣate, nāgnimiddhvetyādivallokācārānumeyam, so
            'pyeṣu vikalpena bhavatītyartha- /
            nānayorvidhyormitha- saṃsargaḥ /
            nāpi smārtasyānena bādhaḥ /</p>
         
         
         <p>pratyakṣabrāhmaṇasyāpi smṛtyanuvāde kalpasūtrādhikāraṇanyāyena smṛtitulyapramāṇatvāt
            /
            ata eva 'sarva pāpmānaṃ tarati, tarati brahmahatyāṃ yo 'śvamedhena yajate'(tai.saṃ.5-3-12)
            iti śrutyā 'yajeta vāśvamedhena'(manu11-74) iti manusmṛtyanuvādenaca aśvamedhadvādaśavārṣikayorvikalpaḥ
            /
            baudhāyanīye ca vyākto 'yamarthaḥ /
            tatrodāharanti--</p>
         
         
         <p>ādhāraṃ prakṛtiṃ prāha darvīhomasya bādariḥ /</p>
         
         
         <p>agnihotraṃ tathā'treyaḥ kāśakṛtsnastvapūrvatām //</p>
         
         
         <p>iti (bau.gṛ.1-4-44) tāṃ na mithaḥ saṃsādayedanādeśāt'; (bau.gṛ.1-5-1) iti /</p>
         
         
         <p>homamantrādayastu vidhyantarīyā arthādācārāccehāpi bhavanti /
            yadyasyāpi smṛtitulyameva prāmāṇyaṃ, kimartha 'brāhmaṇāvekṣaḥ'iti ? /</p>
         
         
         <p>
            uktottaramevaitat /<br />
            āgnihotrikavidhaubhreṣe 'yadi yajuṣṭa'(ai.brā.25-34) iti śrautaṃ prāyaścittam /<br />
            na tu smārtanāśe 'yadyavijñātā sarvavyāpadvā'; (ai.brā.25-34.) iti //10//
            </p>
         
         
         <p>sarve pradhānahomāḥ pradhānahomatvasāmānyādeko homa ityabhipretya sviṣṭakṛdapekṣayā
            śrutiḥ dvirjuhotītyāha, na punardvireva juhotīti /
            'saptadaśa prājāpatyān'(tai.brā.1-3-4) itivadiha sampratipannadevataikatvābhāvāt /</p>
         
         
         <p>
            kecit-yāvantaḥ pradhānahomāstāvanti caturgṛhītāni sruci sahāvadāya homamantrān sarvānanudrutya
            sakṛdeva juhvati /<br />
            dvirnimārṣṭityādi vyaktārtham //
            </p>
         
         
         <p>prayogastu- na paristaraṇadarvīsaṃskāropastaraṇādīni, atrānupadeśāt /
            carupākastvarthādvidyata eva /
            tena caruṇā pradhānāhutisviṣṭakṛtprāśanabhakṣaṇebhyaḥ paryāptena darvīṃ pūrayitvāparṇāgniṃ
            darbheṣu sādayitvā'dāya tattanmantraiḥ sarvāḥ pradhānāhutīḥ ktameṇa hutvā darvyāstato
            lepamādāya darbhairnimṛjya śeṣātsviṣṭakṛte hutvā prācīnāvītī punarlepamādāyadakṣiṇato
            bhūmyāṃ nimṛjyāya upasmṛśya yajñopavītī darvyā lepa maṅgulyā'dāya prāśya śuddhyarthamācamya
            punarapyevaṃ kṛtvā udaṅṅāvatyotsṛpya darvyā haviśśeṣaṃ sarva bhakṣayitvā tāṃ nirlehyācamya
            tāṃ darbhairadbhiḥ prakṣalayediti /</p>
         
         
         <p>
            nanu-vaiśvadevaupāsanahomayoḥ kasmānnāyaṃ vidhiḥ ?ucyate /<br />
            tatra 'ubhayataḥ pariṣecanam'(āpa.gṛ.7-22)iti ekakāryayoḥ dvayorapi vidhyoḥ parisaṅkhyānāt
            ata eva barhirlepapratipattyorabhāvācca //
            </p>
         
         
         <p>
            kecit-pākayajña ityatra pākaśabdasyālpavācakatvāt vivāhādayo 'pi somādyapekṣayā pākayajña
            iti teṣvapyayaṃ vidhiriti /<br />
            tanna;teṣāṃ manuṣyasaṃskārārthatvena aprādhānyāt pradhānavāciyajñaśabdavācyatvānupapatteḥ
            //11//
            </p>
         
         
         <p>ekāgnividhikāṇḍe vivāhamantrāṇāṃ pūrvamāmnānāt vivāhameva pūrva vyākhyāsyan tasyodagayanādiniyamāpavādena
            kālamāha--</p>
         
         
         <p>3. vaivāhikaviṣayāḥ -
            1.vivāhakālaḥ /</p>
         
         
         <p class="bold">sarva ṛtavo vivāhasya śaiśirau māsau parihāpyottamaṃ ca naidāgham // ĀpGs_2.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.12:</span>
            atha vivāhavidhiḥ prāgupanayanāt /
            śiśiraṃ parihāpyoti vaktavye śaiśirau māsāvityucyate 'uttamañca naidāgha'mityatra
            māsapratipattyartham /
            anyathā divaso 'pi pratīyeta /
            sarrvatuvidhānaṃ udagayanāpavādaḥ /
            pūrvapakṣādayastu paribhāṣāprāptāḥ vivāhe 'vasthitā eva yathopanayane vasantādividhāna
            iti kecit /</p>
         
         
         <p>
            anye tu pūrvapakṣāderapyapavādaṃ manyante /<br />
            teṣāmaparapakṣe rātrau ca na niṣidhyate vivāhaḥ //12//
            </p>
         
         
         
         
         
         <p><span class="bold">ĀpGs-Tāt_2.12:</span>
            <span class="it">sarve ṣaḍṛtavaḥ</span> prateyokaṃ māsadvayarūpāḥ vivāhasya kālāḥ /
            dādaśāpi māsāḥ sāparapakṣādikāḥ kārtsnye kālā ityarthaḥ /
            ṛtava ityanena lakṣaṇayā māsā eva vidhitsitāḥ, nartava iti kuto 'vagamyate ?ucyate-
            śaiśirau māsāviti māsaparyudāsāt /
            anyathā vidhiparyudāsayorekaviṣayatvāt laghutvācca śiśiraṃ parihāpyeti brūyāt /
            prayojanaṃ tu vivāhasya pūrvapakṣādiniyamābhāvaḥ /
            yatra punarupanayanādāvevaṃvidhahetvabhāvādṛtoteva vidhitsā, tatra dvavadānadvārā
            puroḍāśasya yāgasādhanatvavat sāmānyavidhyavaruddhapūrvapakṣādidvāreṇāpi</p>
         
         
         <p>ṛtoḥ karmasādhanatvāsiddheḥ pūrvapakṣādirniyata eva /
            śiśirasyarto- yau dvau māsau māghaphālgunau, nidāghasya grīṣmasya yaścottamontya āṣāḍhaḥ,
            tānetāṃstrīn māsān<span class="it">parihāpya</span> varjayitvā /
            atrottamamiti tamappratyayāt yassaurato 'ntyo naidāghaḥ, yaścādhikamāsato dvitīya
            āṣāḍhaḥ tāvapi paryudastau //12//</p>
         
         
         <p class="bold">sarvāṇi puṇyoktāni nakṣatrāṇi // ĀpGs_2.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.13:</span>
            sarrvatuvidhānasya sarvāpavādatvāt puṇyāhavidhānārthamidam /
            
            <p>
               tathā ca rātryaparapakṣayoḥ vivāhapiratiṣedhaḥ /<br />
               evamapyuktagrahaṇamanarthakaṃ tat kriyate muhūrtaparigrahārtham -yāni puṇyāni nakṣatrāṇi
               yāni puṇyoktāni muhūrtāni tāni sarvāṇi vivāhasya yathā syuriti /<br />
               tatra nakṣatrāṇi jyotiśśāstrādavagantavyāni /<br />
               prātassaṅgavo madhyandino 'parāhṇassāyāmityete muhūrtāḥ //13//
               </p>
         </p>
         
         
         
         
         
         <p><span class="bold">ĀpGs-Tāt_2.13:</span></p>
         
         
         <p>
            yāni jyautiṣe puṇyoktāni śubhaphalapradatvenoktāni nakṣatrāṇi /<br />
            nakṣatragrahaṇasya pradarśanārthatvāttithyādīnyati /<br />
            tatra puṇyoktāni sarvāṇyatropasaṃhartavyāni //13//
            </p>
         
         
         <p>2. vivāhe maṅgalānuṣṭhānam /</p>
         
         
         <p class="bold">tathā maṅgalāni // ĀpGs_2.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.14:</span></p>
         
         
         <p>
            "brāhmaṇān bhojayitvāśiṣovācayitve"tyevamādīni svaśāstraprasiddhāni /<br />
            maṅgalāni snāto 'hatavāsā gandhānulipta-, sragvī bhuktavānityevamādīni nāpitakarmāṅkurārpaṇādīni
            lokaprasiddhāni /<br />
            tānyetāni sarvāṇi pratyetavyāni //14//
            </p>
         
         
         
         
         
         <p><span class="bold">ĀpGs-Tāt_2.14:</span></p>
         
         
         <p>śaṅkhadundubhivīṇāvavāditrasampravādanāni kulastrīgītāni keśaśmaśtvādiprakalpanāhatadhautācchidravicitravāsodhāraṇagandhānulepanasugandhasragdhāraṇāpadātigamanacchatradhvajādīni
            śiṣṭācāraprasiddhāni maṅgalāni vivāhe upasaṃhartavyāni //14//</p>
         
         
         <p>3. ācārādapi vaivāhikakriyāgrahaṇam /</p>
         
         
         <p class="bold">āvṛtaścāstrībhyaḥ pratīyeran // ĀpGs_2.15 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.15:</span>
            mantrarahitāḥ kriyāḥ<span class="it">āvṛta</span>ityucyante /
            yasmin janapade grāme kule vā yā āvṛtaḥ prasiddhāḥ tāstayaiva vyavasthitāḥ yathā pratīyeran
            na sarvatraivamartam //15//</p>
         
         
         
         
         
         <p><span class="bold">ĀpGs-Tāt_2.15:</span>
            <span class="it">āvṛtaḥ</span>kriyāḥ vaivāhukya- aviśeṣāt samantrakā amantrakāśca /
            tāssarvā āstrībhya- sarvavarṇebhyassakāśādavagamya pratīyeran kurvīran vivoḍhāraḥ
            /
            tatra samantrakā- grahapūjāṅikurāropaṇapratisarabandhādyā ācārasiddhāḥ /
            amantrakāḥ nākabaliyakṣabalīndrāṇīpūjādayaḥ /</p>
         
         
         <p>
            tāśca yathājanapadaṃ yathāvarṇa yathākulaṃ yathāstrīpuṃsaṃ vyavasthitā eva /<br />
            na tu sarvāssarvatra samuccitāḥ //15//
            </p>
         
         
         <p class="bold">invakābhiḥ prasṛjyante te varāḥ pratinanditāḥ // ĀpGs_2.16 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_2.16:</span></p>
         
         
         <p>
            nakṣatrapraśaṃsārthā gāthā vivāhaprakaraṇe varaprasaṅgārthamudāhṛtā /<br />
            yadi varāḥ kanyāyā varayitāraḥ kanyā varaṇārta invakābhiprasṛjyante // 16 //
            </p>
         
         
         
         
         
         <p><span class="bold">ĀpGs-Tāt_2.16:</span>
            te varāstairduhitṛmadbhiḥ /
            <span class="it">pratinanditāḥ</span>siddhārthā bhavanti /
            
            <p>
               tasmādvaraprasaṅge praśastaminvakā nāma nakṣatram /<br />
               'invakāśabdo mṛgaśirasī'ti svayameva vyākhyāsyati /<br />
               tasmāt jñāyate-smṛtyantaraprasiddhā laukikyevayaṃ gāthā, na sūtrakārasya kṛtiriti
               //17//
               </p>
         </p>
         
         
         
         
         
         <p><span class="bold">ĀpGs-Tāt_2.16:</span>
            <span class="it">inkābhiḥ</span> mṛgaśirasi'nakṣatre ca lupi'(pā.2-3-45) iti saptamyarthe tṛtāyā /
            ye <span class="it">varāḥ</span>varayitāro mṛgaśirasi prasṛjyante kanyāvaraṇārtha preṣyante, te duhitṛmadbhiḥ<span class="it">pratinanditāḥ</span>prakarṣeṇa pūjitāḥ, siddhārthā bhavantītyarthaḥ //16//</p>
         
         
         <p>iti śrīsudarśanācāryakṛte gṛhyatātparyadarśane dvitīyaḥ khaṇḍaḥ //</p>
         
         
         <p>tṛtīyaḥ khaṇḍaḥ
            4. maghāsu gavāṃ krayādinā grahaṇam /</p>
         
         
         <p class="bold">madhābhirgāvo gṛhyante // ĀpGs_3.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.1:</span></p>
         
         
         <p>
            yadi maghābhiḥ gāvaḥ krayādinā gṛhyante tāśca gāvaḥ pratinantitā bhavanti /<br />
            tasmāt goparigrahe maghāḥ praśastāḥ //1//
            </p>
         
         
         
         
         
         <p><span class="bold">ĀpGs-Tāt_3.1:</span>
            'ārṣe duhitṛmate mithanau gāvau deyau'(āpa.gha.2-11-18) iti vacanādārṣe vivāhe varairdīyamānā
            gāvo duhitṛmadbhirmaghāsu gṛhyante /</p>
         
         
         <p>etaduktaṃ bhavati-ārṣa vivāhaṃ maghāsveva kuryāt , na brāhmādivat nakṣatrāntare 'pīti
            //1//</p>
         
         
         <p>5. phalgunībhyāṃ yudvārtha senāvyūhanam /</p>
         
         
         <p class="bold">phalgunībhyāṃ vyūhyate // ĀpGs_3.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.2:</span></p>
         
         
         <p>
            yadi phalgunībhyāṃ vyūhyate senā yuddhākāle sāca pratinanditā bhavati /<br />
            tasmāt senāvyūhe praśaste phalgunyau /<br />
            aviśeṣāt pūrve uttare ca /<br />
            sarvatra"nakṣatre ca lupī"(pā.sū.2-3-45) tyadhikaraṇe tṛtīyā //2//
            </p>
         
         
         
         
         
         <p><span class="bold">ĀpGs-Tāt_3.2:</span>
            atra ca vadhūḥ phalgunyoreva<span class="it">vyīhyate</span>nīyate svagṛhyāt, na tu 'tāṃ tataḥ '(āpa.gṛ.5-13) iti vacanāt brāhmādivattadānīmeva
            //</p>
         
         
         <p>kecit-'invakābhi'rityādi 'phalgunībhyāṃ vyūhyate'ityantamuttaratrenvakāśabdasya vyākhyānāt
            śākhāntarīyā gātheti kalpayantaḥ, maghāsu gavāṃ krayādinā svīkāraḥ, senāyāśca yuddhe
            vyūhaḥ, aviśeṣāt pūrvayoruttarayorvā phalgunyoriti prakṛtānupayogitayā vyācakṣate
            //2//</p>
         
         
         <p>6 yāṃ duhitaraṃ bhartuḥ priyā syāditi kāmayate tāṃ svātīnakṣatre dadyāt</p>
         
         
         <p class="bold">yāṃ kāmayeta duhitaraṃ priyā syāditi tāṃ niṣṭyāyāṃ dadyāt priyaiva bhavati neva tu
            punarāgacchatī ti brāhmaṇāvekṣo vidhiḥ // ĀpGs_3.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.3:</span>
            <span class="it">yāṃ</span> duhitaraṃ pitā priyāṃ<span class="it">kāmayeta</span>bharturiyaṃ<span class="it">priyāsyāditi tāṃ niṣṭhāyāṃ</span>nakṣatre dadyāt /
            evaṃ dattā sā bhavatyeva tasya<span class="it">priyā</span> /</p>
         
         
         <p>ayaṃ cāparo 'sya nakṣatrasya guṇaḥ sā ptṛgṛhāt punararthinī nāgacchati /
            patugṛha eva tasyāssarve kāmāssampadyante /</p>
         
         
         <p>
            anye tu nindāmimāṃ manyante /<br />
            brahmaṇāvekṣo vidhiriti vacanāt anye 'pi smṛtyapekṣā nakṣatyapekṣā nakṣatravidhayo
            bhavanti /<br />
            anyathā puṃsavane tiṣyavat vivāhe idameva nakṣatraṃ syāt //3//
            </p>
         
         
         
         
         
         <p><span class="bold">ĀpGs-Tāt_3.3:</span>
            iyaṃ bhartuḥ<span class="it">priya syāditi yāṃ duhitaraṃ</span> pitā kāmayeta tāṃ<span class="it">niṣṭyāyāṃ</span> svātau varāya dadyāt /
            sā tasya<span class="it">priyaiva bhavati /
               neva tu</span> naiva ca rogadāridyādinā pīḍyamānā arthinī punaḥ pitṛgṛhamāgacchati;svagṛha eva tasyāssarve
            arthossampadyanta iti brāhmaṇāvekṣo vidhiḥ /</p>
         
         
         <p>atrāpi pūrvavat smārtapuṇyoktanakṣatrairvikalpaḥ //3//</p>
         
         
         <p class="bold">invakāśabdo mṛgaśirasi // ĀpGs_3.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.4:</span></p>
         
         
         <p>chandasi prayuktatvādetayorarthakathanam //4//</p>
         
         
         
         
         
         <p><span class="bold">ĀpGs-Tāt_3.4:</span></p>
         
         
         <p>ete sūtre vyaktārte //4//</p>
         
         
         <p>-5)</p>
         
         
         <p class="bold">niṣṭhyāśabdassvātau // ĀpGs_3.5 //</p>
         
         
         <p>7 vivāhe gavālambhanam /</p>
         
         
         <p class="bold">vivāhe gauḥ // ĀpGs_3.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.6:</span></p>
         
         
         <p>vivāhasthāne gaurālabdhavyā duhitṛmatā //5//</p>
         
         
         
         
         
         <p><span class="bold">ĀpGs-Tāt_3.6:</span></p>
         
         
         <p>vivāhasthāne gaussannidhāpyā //6//</p>
         
         
         <p class="bold">gṛheṣu gauḥ // ĀpGs_3.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.7:</span></p>
         
         
         <p>
            gṛheṣu ca gaurālabdhavyā tenaiva duhitṛmatā /<br />
            tayaurviniyogaḥ //6//
            </p>
         
         
         
         
         
         <p><span class="bold">ĀpGs-Tāt_3.7:</span></p>
         
         
         <p>tathā gṛheṣu śālāyāṃ anyā gaussannidhāpyā //7//</p>
         
         
         <p>kimarthamityata āha--
            8 gavā arhaṇīyaḥ /</p>
         
         
         <p class="bold">tayā varamatithivadarhayet // ĀpGs_3.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.8:</span></p>
         
         
         <p>
            yā vivāhe gauḥ tayā varamatithivat pūjayet /<br />
            atithivaditi vacanāt madhuparkeṇa ca /<br />
            "gomadhuparkaraho vedādhyāya"(āpa.dha.2-8-5) iti vacanāt //7//
            </p>
         
         
         
         
         
         <p><span class="bold">ĀpGs-Tāt_3.8:</span>
            <span class="it">tayā</span> vivāhasthāne sannidhāpitayā gavā, na tvanantaroktayā,<span class="it">varamatithivat</span> atithiṃ yathā tathā<span class="it">arhayet</span> pūjayet /
            <span class="it">tayā</span> havirutpattidvāreṇotsargadvāreṇa vā ṅgabhūtayā yuktena madhuparkeṇa varamavodādhyāyinamapi
            pūjayedityarthaḥ //8//</p>
         
         
         <p class="bold">yo 'syāpacitastamitarayā // ĀpGs_3.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.9:</span>
            <span class="it">yo 'sya</span> varasyā<span class="it">pacitaḥ</span> pūjyaḥ tena sahāgata ācāryasta<span class="it">mitarayā</span>gṛheṣu yā gaurālabhyate tayā /
            kimivetyapokṣāyāṃ<span class="it">atithivadarhaye</span> dityeva /
            
            <p>
               vivāhe varāya tatsaheyobhyaścānyasminnagnau pṛtagannasaṃskāro bhavati /<br />
               vapāhomaścatatraiva /<br />
               apacitaya tatsahoyebhyaśca gṛheṣu pṛthagannasaṃskāraḥ /<br />
               gośca vapāśrapaṇaṃ homaścaupāsana evotyanuṣṭhānaprakāra- //8//
               </p>
         </p>
         
         
         
         
         
         <p><span class="bold">ĀpGs-Tāt_3.9:</span>
            <span class="it">yo 'sya</span> varasya pitrācāryatvādinā sambandhī, loke<span class="it">cāpacito</span> vidyā bhijanādisampattyā /
            yadvā, varasyāpacitaḥ pūjyaḥ /</p>
         
         
         <p><span class="it">tamitarayā</span> gṛheṣu sannidhāpitayā atithivadarhayediti sambandhaḥ /
            etanmadhuparkadvayamapi vivāhāṅgaṃ, prakaraṇāt /
            dātṛpuruṣārthatve tu 'ācāryāyartvije śvaśurāya rājño varāyāpacitāya ca'iti brūyāt
            /
            pratyuta 'atithiḥ pitaro vivāhaśca'(āpa.gṛ.3-10) iti vivāhasambandhamevāha /</p>
         
         
         <p>
            nanu-varaṃ cāpacitaṃ cātithivadarhayediti vaktavye 'vivāhe gauḥ'ityādi kimartham?ucyate-ubhayoḥ
            pūjyorbhinnadeśatvena bhinnatantratvajñāpanārtham; itarathā sambhavatāṃ tantratā syāt
            /<br />
            'sarvebhyo vaikāmavibhavatvāt'iti kalpāntare sarvebhyaḥ ṛtvigbhyo vikalpena gavaikatvadarśanādihāpi
            varāpacitayorvikalpena prasaktaṃ gavaikatvaṃ mābhūditi pratiṣedhārtha ca //9//
            </p>
         
         
         <p>9 gorālambhasthānāni /</p>
         
         
         <p class="bold">etāvadgorālambhasthānamatithiḥ pitaro vivāhaśca // ĀpGs_3.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.10:</span>
            etoṣveva triṣu sneṣu gorālambhaḥ nānyatra pākayajñeṣu /
            atithiśabdenātithyakarma vyapadiśyate"yatrāsmā apacitiṃ kurvantī" (āpa.gṛ.13-2) tyevamādi
            /
            pitṛśabdenāṣṭakā karma"śvobhūte darbheṇa gā"(āpa.gṛ.22-3) mityādi /
            vivāhaśabdenānantaroktasya grahaṇam /</p>
         
         
         <p>
            kalpāntaroṣvīśānayajñādāvapi gorālambha āmnātaḥ, tatpratiṣedhārtho niyamaḥ /<br />
            evaṃ bruvatā kalpāntare dṛṣṭā anye viśeṣā abhyanujñātā bhavanti // 9 //
            </p>
         
         
         
         
         
         <p><span class="bold">ĀpGs-Tāt_3.10:</span>
            <span class="it">atithiḥ</span>vedādhyāyyāgataḥ<span class="it">pitaraḥ</span>aṣṭakākarma,<span class="it">vivāhaśceti,</span> yadetatttrayaṃ etāvat gavālambāṅgaka4manimittam /
            etaduktaṃ bhavati-</p>
         
         
         <p>yathātithiḥ pitaraśca gavālambhāṅgakarmanimittabhūtāḥ evaṃ vivāho 'pyasmādeva vacanādviśeṣaṇāntaranirapekṣā
            iti /
            yadyetatsūtramevaṃ na vyākhyāyeta tatā 'gauriti gāṃ prāha'(āpa.gṛ.13-15) 'śvobhūte
            darbeṇa gāmupākaroti'(āpa.gṛ.22-3) 'vivāhe gauḥ'(āpa.gṛ.3-6) ityetaireva siddhatvāt</p>
         
         
         <p>
            vyarthameva syāt;tena avedādhyāyibhyāmapi varāpacitābhyāṃ dharmoktagorahito madhuparko
            deyaḥ /<br />
            vedādhyāybhyāṃ tu tatsahita iti //
            </p>
         
         
         <p>
            kecit-etatttrayamevāsmākaṃ gorālambasthānam, na punaranyeṣāmiva vikalpenāpījñānabasiśśūlagavāparanāmā
            /<br />
            evaṃ vadannasmākamapi kalpāntaroktānapi viśeṣān vikalpenānujānātīti //10//
            </p>
         
         
         <p>atha vivāhe varjanīyāḥ kanyā āha--
            10 varaṇe varjanīyāḥ kanyāḥ /</p>
         
         
         <p class="bold">suptāṃ rudantīṃ (tīṃ) niṣkrāntāṃ varaṇe parivarjayet // ĀpGs_3.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.11:</span>
            vareṣu varaṇārtha prāpteṣu yā kanyā svapiti roditi niṣktāmati vāgṛhāt, tasyā varaṇaṃ
            na karttavyam /
            aśubhaliṅgānyetānīti /</p>
         
         
         <p>pariśabdo 'tyantapratiṣedhārthaḥ manaścakṣuṣornibandhe satyapīti //10//</p>
         
         
         
         
         
         <p><span class="bold">ĀpGs-Tāt_3.11:</span>
            yā vareṣu varaṇārtha prāpteṣu svapiti, yā roditi, yā vā gṛhānniṣktāmati, tā etā<span class="it">varaṇe parivarjayet</span>atyantaṃ varjayet, ṛddhau jyotiṣādibhirjñātāyāmapi;yatassvāpādīnāmatrānṛddhiliṅgatvaṃ
            prabalatvaṃ ca vivakṣitam //11//</p>
         
         
         <p class="bold">dattāṃ guptāṃ dyotāmṛṣabhāṃ śarabhāṃ vinatāṃ vikaṭāṃ muṇḍāṃ maṇḍūṣikāṃ sāṅkārikāṃ
            rātāṃ pālīṃ mitrāṃ svanujāṃ varṣakārīṃ ca varjayet // ĀpGs_3.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.12:</span>
            <span class="it">datā</span>vācānyasmai dattā /
            <span class="it">guptā prayatnena rakṣyamāṇā /
               </span>duśśīlā vā sā bhavati aśubhalakṣaṇā vā /
            <span class="it">dyotā</span>viṣamadṛṣṭiḥ /
            <span class="it">ṛṣabā</span></p>
         
         
         <p>ṛṣabhaśīlā /
            <span class="it">śarabhā</span>atidarśanīyā /
            jārāstāṃ kāmayeran sā ca tān /
            <span class="it">vinatā</span> vinatagātrā, kubjā vā /
            <span class="it">vikaṭā</span>vistīrṇajaṅghā /</p>
         
         
         <p><span class="it">maṇḍā</span>apanītakeśā /
            <span class="it">maṇḍūṣikā</span>maṇḍūkatvak aślakṣṇetyartaḥ /
            vāmanetyanye /
            <span class="it">sāṃkārikā</span>kulāntare jātā kulāntarasyāpatyatvaṃ gatā vā, yasyāṃ vā garbhasthāyāṃ mātā asthisañcitavatī
            /
            <span class="it">rātā</span> ratiśīlā /
            <span class="it">pālī</span> vatsādīnāṃ pālayitrī /
            <span class="it">mitrā</span> vamitravatī bahumitretyartaḥ /</p>
         
         
         <p>svayaṃ vā mitrabhūtā<span class="it"> /
               svanujā</span> yasyā svanujā śobhanā svayaṃdarśanīyā sā svanujā varajananādūrdhvamalpīyasi kāle
            jātā tasminneva saṃvatsare jātetyanye /
            <span class="it">varṣakārī</span> varṣeṇādhikā varṣakārī svedanaśīlā ityanye /
            
            <p>
               varjayedityucyate varaṇe parivarjayedityasyānuvartanaṃ mābhūditi /<br />
               tena yoṣu varaṇaṃ nāsti brāhmādiṣu vivāheṣu teṣivapyāsāṃ pratiṣedhaḥ /<br />
               kiñci tadanuvṛktāvatyantapratiṣedhaprasaṅgaḥ //11//
               </p>
         </p>
         
         
         
         
         
         <p><span class="bold">ĀpGs-Tāt_3.12:</span>
            dattādyāḥpañcadaśa kanyā varjayet /
            <span class="it">dattā</span>aneyasmai vācā pratiśrutā, udakapūrva vā pratipāditā /
            <span class="it">guptā</span>adarśanārtha kañcukādibhirāvṛtā, prayatnasaṃrakṣyamāṇā vā dauśśīlyādiśaṅkayā /
            <span class="it">dyotā</span>piṅgākṣī, babhrukeśī vā, viṣamadṛṣṭirvā /
            <span class="it">ṛṣabhā</span> pradhānā, ṛṣabhasyeva śarīraṃ gatiḥ śīlaṃ vā yasyāssā, kakudvāsti yasyāssā /
            <span class="it">śarabhā</span> śīrṇadīptiḥ, sarvanīlalomnī vā, arūpā vā, niṣprabhā vā /</p>
         
         
         <p>kecit-darśanīyā, yatassā jārakāmyā /</p>
         
         
         <p><span class="it">vinatā</span>kubjā /
            <span class="it">vikaṭā</span>vikaṭajaṅghā, vistīrṇajaṅghā vā /
            <span class="it">muṇḍā</span> apanītakeśā, ajātakeśā vā /
            <span class="it">maṇḍūṣikā</span> alpakāyā, aruṇadatī vā maṇḍūkatvagvā /
            apare-vāmanāṅgā, dagdhāṅgā vā /</p>
         
         
         <p><span class="it">sāṅkārikā</span>garbhasthāyāṃ yasyāṃ satyāṃ mātā bharturasthisañcayanakārikā, kulāntarasya duhitṛtvaṃ
            gatā vā /
            <span class="it">rātā</span>ramaṇāśīlā kandukādikrīḍāpriyetyarthaḥ, ṛtusnātā vā /
            kecit-ratiśīlā viṣayopabhogaśīletyarthaḥ /</p>
         
         
         <p><span class="it">pālī</span>vatsakṣetrādipālikā /
            <span class="it">mitrā</span>bahumitrā, sakhī vā /
            <span class="it">svanujā</span>śobhanānujā yasyāssā, na tu śobhano 'nujo yasyāḥ śobhanāyāmanujāyāṃ kadācit pramādassyāditi
            /
            kecit-varajanmasaṃvatsara eva paścājjāteti /</p>
         
         
         <p><span class="it">varṣakārī</span>varādvarṣeṇādhikā /
            yātyantaṃ sravati sā vā /
            <span class="it">parivarjayedi</span>tyanuśaṅge satyapi varjayediti punarvacanaṃ brāhmādiṣu sarveṣu vivāheṣvāsāṃ pratiṣedhārtham;asati
            gatyantare ṛddhāvapi parīkṣitāyāṃ dattetatarāsāmaniṣedhārtha vā //12//</p>
         
         
         <p class="bold">nakṣatranāmā nadīnāmā vṛkṣanāmāśca garhitāḥ // ĀpGs_3.13 //</p>
         
         
         <p class="bold">sarvāśca rephalakāropāntā varaṇe parivarjayet // ĀpGs_3.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.14:</span>
            nakṣatraṃ nāma yāsāṃ tā tathā<span class="it">nakṣatranāmāḥ, nadīnāmāḥ vṛkṣanāmāśca</span>rohiṇī gaṅgā karejotyādayaḥ /
            tāśca vivāhe<span class="it">garhitāḥ /
               </span>tathā</p>
         
         
         <p><span class="it">sarvāśca rephalakāropāntyāḥ</span>evaṃ bhūtaṃ nāma ityartaḥ /
            karā kālā suveletyādayaḥ /
            tāḥ<span class="it">varaṇe parivarjayet</span>varaṇamapyāsāṃ na kartavyamityarthaḥ // 12 //</p>
         
         
         
         
         
         <p><span class="bold">ĀpGs-Tāt_3.14:</span>
            nakṣatrasya nāmeva nāma yāsāṃ<span class="it">nakṣatranāmāḥ /
               </span>ekasya nāmaśabdasya lepaḥ, uṣṭramukhādivat /
            evamikhādivat vigrahaḥ rohiṇī citretyevamādayo nakṣatranāmāḥ /
            gaṅgetyādayo <span class="it">nadīnāmāḥ</span> /
            śiṃśupetyādyā<span class="it">vṛkṣanāmāḥ</span> /
            <span class="it">garhītāḥ</span>varjanīyāḥ //13//</p>
         
         
         <p>repho vā lakāro vā yāsāṃ nāmnaupānta upadhetyarthaḥ yathā gaurī śālītyādi /
            śeṣaṃ vyaktam /
            atra cakāreṇa garhitā ityanukarṣaṇāt āsāṃ varjanīyatve siddhe 'sarvā varaṇe parivarjayat'iti
            vyartham /
            na;sugrahārthatvāt /</p>
         
         
         <p>
            atha vā yā etā rephalakāropāntā gaurī śālītyādyā-, yāśca prakārāntareṇāpi smṛtyantaroktā
            rephalakāropāntāḥ, yathā sagotrā samānapravarā puṃścalīti tāssarvā varaṇe parirjayediti
            jñāpanārtham /<br />
            idaṃ tvihavaktavyam- asatyapi gatyantare vyakte 'pyṛddhiliṅge sragotrādīnāṃ sarvathāniṣedha
            eva /<br />
            gauryādīnāṃ tu na tathā guptādīnāmiveti //
            </p>
         
         
         <p>kecit nakṣatranāmetyādikeyaṃ śāstrāntaragītā gātā, tasyāḥ pādapūraramāni 'sarvā varaṇe
            parivarjaye'diti padānīti parikalpayanto, yasmānnakṣatrādināmā rephalakāropāntāśca
            garhitāḥ tasmāttāssarvo varaṇe parivarjayediti vyācakṣate //14//</p>
         
         
         <p>11 ṛdviparīkṣā /</p>
         
         
         <p class="bold">śaktiviṣaye dravyāṇi praticchannānyupanidhāya brūyādupaspṛśeti // ĀpGs_3.15 //</p>
         
         
         <p class="bold">nānā bījāni saṃsṛṣṭāni vedyāḥ pāṃsūn kṣetrālloṣṭaṃ śakṛcchmaśānaloṣṭamiti // ĀpGs_3.16
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.16:</span>
            'lakṣaṇasampannāmupayacchete'ti vakṣyati /
            tatra lakṣaṇānāmajñātatvāt tatparīkṣaṇopāya upadiśyate /
            nacāyaṃ nityo vidhiḥ;'saktiviṣaya'iti vacanāt /
            <span class="it">śakti</span>ssāmarthya yadi samphavaḥ /
            yadi vadhūjñātayo 'numanyeran tadā kartavyaṃ nānyathetyarthaḥ /
            
            <p>
               tat kathaṃ kartavyam?ucyate-dravyāṇi pañcavakṣyamāṇāni mṛtpiṇḍeṣu praticchannāni kṛtvā
               upanidhāya kanyāsamīpe nidhāya tāṃ brūyādvaraḥ- eṣāṃ piṇḍānāṃ ekatamupaspṛśeti /<br />
               kāni punastāni dravyāṇi?nānābījāni saṃsṛṣṭāni vrīhiyavādīni /<br />
               vedyāḥ pāṃsūnāhṛtān, sasyasampannāt kṣetrādāhṛtaṃ loṣṭaṃ, sakṛt gomayaṃ, śmaśānādāhṛtaṃ
               loṣṭamityetāni /<br />
               bījānāṃ dravyatvāvyabhicāre 'ri dravyāṇītyucyate-śāstrāntare dṛṣṭānāmanyeṣāmapi dravyāṇāmiha
               vikalpena prāptyartha tadyathā-avidāsinohadāt sarvasampannā devanāt kitavī iriṇādadhanyeti(āśva.gṛ.1-5-6)
               //13//
               </p>
         </p>
         
         
         
         
         
         <p><span class="bold">ĀpGs-Tāt_3.16:</span>
            śaktissamarthyam /
            <span class="it">viṣaye</span> 'vakāśaḥ /
            asyāmṛddhiparīkṣāyāṃ varatatpakṣiṇāṃ sāmarthyasyāvakāśe sambhavati, yadi kanyā ca
            tadīyāścemāṃ parīkṣāmabhyupagaccheyurityarthaḥ /
            yata evātra śaktiviṣaya ityāha, ata evaiṣā ṛddhiparīkṣā jyotiṣādibhirvaikalpikī, na
            tu nityavadvivāhāṅgam /</p>
         
         
         <p><span class="it">dravyāṇi</span>vakṣyamāṇāni mṛtpiṇḍeṣu ca praticchannānyekasmin bhājane nidhāya kanyāṃ samīpe ca
            kṛtvā, tāṃ brūyādeṣāṃ piṇḍānāmekamupaspṛśeti // 15 //</p>
         
         
         <p>kāni tānītyata āha--</p>
         
         
         <p><span class="it">nānābījāni</span>vrīhiyavādibījāni /
            <span class="it">saṃsṛṣṭāni</span>ekasmin piṇḍe kṣiptāni /
            <span class="it">vedyāḥ</span> saumikyāḥ āhṛtān pāṃsūn /
            <span class="it">kṣetrāt</span> sasyasampannādāhṛtaṃ loṣṭam /
            aviśiṣṭe prasiddhe //16//</p>
         
         
         <p class="bold">pūrveṣāmupasparśane yathāliṅgamṛddhiḥ // ĀpGs_3.17 //</p>
         
         
         <p class="bold">uttamaṃ paricakṣate // ĀpGs_3.18 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.18:</span>
            tatra bījasparśane prajābhissamṛddhiḥ /
            vedipurīṣe yajñaiḥ, kṣetraloṣṭe dhanadhānyaiḥ, gomaye paśubhiḥ, śmaśānaloṣṭe maraṇamiti
            yathāliṅgārthaḥ /</p>
         
         
         <p>uttamamantyaṃ dravyaṃ<span class="it">paricakṣate</span>garhante varjayantītyarthaḥ //14//</p>
         
         
         
         
         
         <p><span class="bold">ĀpGs-Tāt_3.18:</span></p>
         
         
         <p><span class="it">pūrveṣāṃ</span> caturṇāmupasparśane <span class="it">yathāliṅigamṛddhiḥ /</span></p>
         
         <p>
            nānābījānāmupasparśane prajānāṃ samṛddhiḥ /<br />
            vedyāḥ pāṃsūnāṃ yajñānāṃ, kṣetrālloṣaṭasya sasyānāṃ, śakṛtaśca paśūnāmiti /<br />
            ṛddhiniścayādvivāhakartavyatāniścaya ityartaḥ //17//
            </p>
         
         
         <p><span class="it">uttamaṃ</span> śmaśānaloṣṭaṃ<span class="it">paricakṣate</span> garhante śiṣṭāṃ, jāyāpatyoranyatarasya vā maraṇaliṅgatvāditi //18//</p>
         
         
         <p>udvāhyāmāha--
            12 udvāhyakanyāsampat /</p>
         
         
         <p class="bold">bandhuśīlalakṣaṇasampannāmarogāmupayaccheta // ĀpGs_3.19 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.19:</span>
            uktā varjanīyāḥ kanyāḥ /
            atha grāhyā ucyante /
            bandhuśabdena kulamucyate /
            yaduktamāśvalāyanena"kulamagre parikṣeta ye mātṛtaḥ pitṛtaśceti yathoktaṃ puratā"(āśva.gṛ1-5-100
            diti /
            <span class="it">śīlasampannā</span> āryaśīlā /
            <span class="it">lakṣaṇasampannā</span>strīlakṣaṇairupetā rogarāhitā kṣayāpasmārādirahitā //15//</p>
         
         
         
         
         
         <p><span class="bold">ĀpGs-Tāt_3.19:</span>
            atra<span class="it">sampannāmiti</span> pratyekaṃ sambadhyate /
            <span class="it">bandhusampannāṃ</span>praśastābhijanām /
            <span class="it">śīlasampannā</span>māstikyādiguṇānvitām<span class="it"> /</span><br />
            lakṣaṇasampannāṃ gūḍhagulphatvādistrīlakṣaṇayuktām /
            <span class="it">arogāṃ</span>kṣayāpasmārakuṣṭhādyacikitsyarogarahitām /
            upayaccheta udvahet //19//</p>
         
         
         <p>atha varaguṇānāha-
            13 varaguṇāḥ /</p>
         
         
         <p class="bold">bandhuśīlalakṣaṇasampannaśśrutavānaroga iti varasampat // ĀpGs_3.20 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.20:</span></p>
         
         
         <p>
            śrutavān śrutādhyayanasampannaḥ /<br />
            varasampat varaguṇāḥ /<br />
            evaṃguṇāya kanyakā deyotyarthaḥ //16//
            </p>
         
         
         
         
         
         <p><span class="bold">ĀpGs-Tāt_3.20:</span>
            <span class="it">banduśīlalakṣaṇasampanna</span>iti pūrvavadvyākhyānam /
            <span class="it">śrutavān</span>śrutādhyayanasampannaḥ;aviduṣaścodutakarmānadhikārāt, dharmādyarthatvācca vivāhasya
            /
            <span class="it">aroga</span>iti pūrvavat ;tasyāpyasamarthatvenānadikārāt /
            
            <p>
               evaṃbhūtā varasampat /<br />
               evaṅguṇāya varāya kanyādeyetyarthaḥ //20//
               </p>
         </p>
         
         
         <p>atharddhiniścaye ekāyaṃ matamāha--</p>
         
         
         <p class="bold">yasyāṃ manaścakṣuṣornibandhastasyāmṛdvirnetaradādriyetetyeke // ĀpGs_3.21 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_3.21:</span>
            <span class="it">yasyāṃ</span>kanyāyāṃ varasya<span class="it">manasaścakṣuṣaśca</span> nibandhaḥ tṛptirutpadyate <span class="it">tasyāmṛddhi</span>rdhruvā,<span class="it">netarat</span>na dattādiguṇadoṣādyanudarśanamādaraṇīyamityeke śiṣṭā bruvate /
            
            <p>
               atra pakṣe sarvaguṇāsampannāyāmapi yasyāṃ manaścakṣuṣī na nibadhyete sā varjanīyā
               /<br />
               śāstrāniṣiddhāstatrāpi pakṣe varjyā eva, yathā savarṇā sargotreti //17//
               </p>
         </p>
         
         
         
         
         
         <p><span class="bold">ĀpGs-Tāt_3.21:</span>
            <span class="it">yasyāṃ</span> kanyāyāṃ varasya<span class="it">manascakṣuṣīrnibandhaḥ</span>nitarāṃ bandhanaṃ, yasyāmāsattyatiśayena manascakṣuṣī nibaddhe ava tiṣṭhata ityarthaḥ
            /</p>
         
         
         <p><span class="it">tasyāṃ</span>jāyāyāṃ satyāṃ dharmādīnāṃ samṛddhiḥ,<span class="it">netarat</span>guṇadoṣānudarśana<span class="it">mādriyetetyeke</span>brūvate /
            
            <p>
               etaduktaṃ bhavati- atra manaścakṣuṣornibandha evādaraṇe kāraṇam, na tu jyotiṣādinā
               jñātā guṇāḥ /<br />
               tathā tadabhāva eva parivarjane kāraṇam, na svāpādayo doṣā iti /<br />
               ubhayorapi matayordattādīnāṃ niṣedhamādriyetaiva;'sarrvaṇāpūrvaśāstravihitāyām'(āpa.dha.2-13-1)
               'asamānārṣagotrajām''pañcamāt saptamādūrdhvam'ityādivacanajātāt //21//
               </p>
         </p>
         
         
         <p>itthaṃsudarśanāryeṇa gṛhyatātparyadarśanam //</p>
         
         
         <p>prathame paṭale 'kāri yathābhāṣyaṃ yathāmati //</p>
         
         
         <p>iti śrīsudarśanācāryakṛte gṛhyatātparyadarśane tṛtīyaḥ khaṇḍaḥ //</p>
         
         
         <p>samāptaśca prathamaḥ paṭalaḥ</p>
         
         
         <p>====================================================================================</p>
         
         
         <p>atha dvitīyaḥ paṭalaḥ</p>
         
         
         <p>caturthaḥ khaṇḍaḥ</p>
         
         
         <p>4 vivāhaprakaraṇam -
            1 varapreṣaṇam /</p>
         
         
         <p class="bold">suhṛdassamavetān mantravato varān prahiṇuyāt // ĀpGs_4.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.1:</span>
            atha kanyāvaraṇavidhiḥ /
            invakābhiḥ prasṛjyanta ityuktam /
            tasminnanyasmin vā puṇyanakṣatreva brāhmaṇān bhojayitvāśiṣo vācayitvā,<span class="it">suhṛdaḥ</span></p>
         
         
         <p>bandhūn<span class="it">samavetān</span> saṅgatān<span class="it">mantravataḥ</span>śrutādhyayanasampannān<span class="it">varān</span> kanyāvarayitṝn<span class="it">prahiṇuyāt</span>prasthāpayot-yūyamamuṣmāt kulāt mahyaṃ kanyāṃ vṛṇīdhvamiti /
            
            <p>
               yadyapyevaṃvidhe kārye suhṛdāmeva sambhāvanā tathāpi suhṛda ityucyate mantravatāmasambhave
               suhṛtvamātraparigrahārtham /<br />
               mantravata iti brāhmaṇānomeva grahaṇam /<br />
               tena kṣatriyavaiśyayorapi brāhmaṇā eva varāḥ //1//
               </p>
         </p>
         
         
         
         
         
         <p><span class="bold">ĀpGs-Tāt_4.1:</span>
            pūrvatra 'invakābhiḥ prasṛjyante'(āpa.gṛ2-16) iti vivāhopayogino varapreṣaṇasya kālo
            'bhihitaḥ /
            idānīṃ tasya vidhimāha--</p>
         
         
         <p><span class="it">suhṛdaḥ</span>ātmano mitrāṇi /
            <span class="it">samavetān</span>ātmānaṃ pratyekakāryān /
            <span class="it">mantravataḥ</span>mantrabrāhmaṇavataḥ, 'śucīn mantravataḥ'(āpa.dha.2-15-11)</p>
         
         
         <p>itivanmantragrahaṇasya pradarśanārthatvāt /
            <span class="it">varān</span>varayitṝn /
            varaḥ<span class="it">prahiṇuyāt</span>preṣayet /
            ete yugmā brāhmaṇāśceti kecit //2//</p>
         
         
         <p class="bold">tānādito dvābhyāmabhimantrayeta // ĀpGs_4.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.2:</span>
            gacchatastān varānanantaramāmnātasya mantrasamāmnāyasyādito dvābhyāṃ ṛgbhyāṃ paprasugmantetyotābhyāṃ
            abhimantrayeta /
            abhilakṣya mantroccāraṇamabhimantraṇam /
            
            <p>
               tataste kanyākulaṃ gatvā-evaṃgotrāyāmuṣmai sahatvakarmabhyo yuṣmadīyāṃ kanyāṃ vṛṇīmaha-iti
               brūyaḥ /<br />
               tataste pratibrūyuḥ-śobhanaṃ tathā dāsyāma-iti /<br />
               tatra brāhme vivāhe daive cārthalopāt varaṇalopaḥ kalpāntaradarśanācca-nātra varān
               prahiṇuyāditi /<br />
               tathā gāndharvarākṣasayośca //2//
               </p>
         </p>
         
         
         
         
         
         <p><span class="bold">ĀpGs-Tāt_4.2:</span>
            <span class="it">tān</span>prasthitān /
            mantrasamāmnāya<span class="it">syāditaḥ</span> 'prasugmantā'iti dvābhyāṃ ṛgbhyāṃ<span class="it">abhimantrayeta</span> /
            
            <p>
               abhimantraṇaṃ ābhimukhyena mantrasyoccāraṇam /<br />
               anumantramapyevam'anumantrayitavyadravyagatacitteneti tu bhedaḥ //
               </p>
         </p>
         
         
         <p>atha sūtrasyāpūrṇatvāt krama ucyate-</p>
         
         
         <p>kṛtaprāṇāyāmo 'varān preṣayiṣye'iti saṅkalpya, 'prasugmamte'ti dvābhyāṃ varānabhimantrya,
            'yūyamamuṣmāt kulāt mahyaṃ kanyāṃ vṛṇīdhvam 'iti preṣayet /
            tataste duhitṛmato gṛhaṃ gatvā, kanyāṃ dattasagotratvādidoṣarahitāṃ bandhvādiguṇasampannāṃ
            ca yatnato 'vadhārya, duhitṛmantaṃ pitrīdikaṃ 'gautamagotrāya viṣṇuśarmaṇe varāya
            bhavadīyāṃ kanyāṃ prajāsahatvakarmabhyo vṛṇīmahe'iti brūyuḥ /
            tatassa pitrādir'dāsyāmī'ti pratibrūyāt /</p>
         
         
         <p>tataste pratyetya,'suddhārtā vaya'miti varāyā vedayeyuḥ /
            etacca varapreṣaṇādyāsurārṣayoreva, nānyeṣu arthalopāt /</p>
         
         
         <p>atha yasminnahani vivāhaḥ tataḥ pūrvameva pañcame tṛtīya vāhani yathāśiṣṭācāramaṅkurāropaṇaṃ
            kuryāt /
            tathā śvo vivāha ityadya vivāha iti ca /</p>
         
         
         <p>'tathā maṅgalāni''āvṛtaścāstrībhyaḥ pratīyerat'(āpa.gṛ.2-14,15) ityuktāni karmāṇi
            varo vadhūśca yathākālaṃ yathāyogyaṃkurutaḥ /</p>
         
         
         <p>kecit-pūrvedyurnāndīśrāddhaṃ kalpāntarāditi /</p>
         
         
         <p>
            tataḥ pitrādirvadhūkulaṃ prāptāya varāya kanyāmudakapūrva dadyāt-imāṃ vatsarotrajāṃ
            lakṣmīdāyīṃ gautamagotrāya viṣṇuśarmaṇe tapabhyaṃ prajāsahatvakarmabhyaḥ pratipādayāmīti
            /<br />
            gāndharvarākṣasayostu na pratipādanam, dātṛvyāpārā napekṣatvāt /<br />
            tatastāṃ varaḥ pratigṛhya vivāhasthāne 'yatra kvacāgnim'(āpa.dha.2-1-13) ityādividhināgniṃ
            pratiṣṭhāpya, tatraiva yasyāṃ śālāyāṃ kanyā'ste tāṃ gatvā madhuparka pratigṛhṇāti
            yathārha yathāvidhi /<br />
            evameva varāpacito 'pi //2//
            </p>
         
         
         <p>anantaraṃ varaḥ kiṃ kuryādityatrāha--
            2. kanyāyāḥ samīkṣaṇam /</p>
         
         
         <p class="bold">svayaṃ dṛṣṭvā tṛtīyāṃ japet // ĀpGs_4.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.3:</span>
            tato vivāhe niścite pūrvedyurnāndīśrāddhaṃ kṛtvā paredyurbraahmaṇān bhojayitvāśiṣo
            vācayitvā varo vadhūkulaṃ gacchati /
            tasmai kūrcadānādi bhojanāntaṃ madhuparka datvā kanyāṃ pratipādayati-tubhyamimāṃ prajāsahatvakarmabhyaḥ
            pratipādayāmīti /
            tatastāṃ varaḥ svayaṃ dṛṣṭvā tṛtīyāmṛcaṃ japet</p>
         
         
         <p>abhrātṛghnīmityetām /
            
            <p>
               svayamityanucyamāne varaṃ dṛṣṭvetyarthaḥ syāt prakṛtatvāt /<br />
               svayaṃ grahaṇāttu kanyāṃ dṛṣṭvatyartho bhavati /<br />
               tatra brāhme vivāha udakapūrva pratipādanam /<br />
               gāndharvarākṣasayostu naiva pratipādanam //3//
               </p>
         </p>
         
         
         
         
         
         <p><span class="bold">ĀpGs-Tāt_4.3:</span>
            varaḥ<span class="it">svayaṃ</span>kanyāma dṛṣṭvā 'abrātṛghnīm'iti<span class="it">tṛtīyāṃ</span> ṛcaṃ<span class="it">japet</span> /
            dṛṣṭvai vacakṣuṣī upasaṃharati /
            japaśca sarvatra cātussvaryeṇa;natu karaṇamantrādivadekaśrutyā /
            
            <p>
               'ekaśruti dūrātsambuddhau'(pā.sū.1-2-33) 'yajñakarmaṇyajapanyūkhasāmasu'(pā.sū.1-2-34)
               iti vacanāt /<br />
               atra ca svayamiti viśeṣamaṃ varayitṝmāṃ prakṛtānāmayaṃ japo mā bhūditi /<br />
               kecit- svayaṃ vadhūmeva dṛṣṭvā japet ;na tu varāniti /<br />
               svayaṃ dṛṣṭvetyādi ca sarvavivāhānāmavikṛtam //3//
               </p>
         </p>
         
         
         <p class="bold">caturthyā samīkṣeta // ĀpGs_4.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.4:</span>
            avayavaśa īkṣaṇaṃ<span class="it">samīkṣaṇam</span> /
            aghoracakṣurityeṣā caturthīṃ //4//</p>
         
         
         
         
         
         <p><span class="bold">ĀpGs-Tāt_4.4:</span></p>
         
         
         <p>
            'aghoracakṣuḥ'ityanayā samīkṣeta /<br />
            vadhvā dṛṣṭvo svadṛṣṭiṃ nipātayati, aghoracakṣurapighnyedhīti mantrāliṅgāt /<br />
            kecit-samīkṣeta avayavaśo nirīkṣeteti /<br />
            atra varo vadhūśca darmeṣvāsīnaudarbhān dhārayamāṇau kṛtaprāṇāyāmau saṅkalpayete-
            āvābhyāṃ karmāṇi kartavyāni, prajāścotpādayitavyāṃ-iti // 4 //
            </p>
         
         
         <p>3. tasyāḥ bhruvorantare sammārjanam /</p>
         
         
         <p class="bold">aṅguṣṭhenopamadhyamayā cāṅgulyā darbhaṃ saṃgṛhyottareṇa yajuṣā tasyā bhruvorantaraṃ
            saṃmṛjya pratīcīnaṃ nirasyet // ĀpGs_4.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.5:</span>
            madhyamāsamīpe va4tata ityupamadhyamā tayāṅgulyā anāmikayetyarthaḥ /
            <span class="it">bhruvorantaraṃ</span>madhya<span class="it">mittareṇa yajuṣā</span>idamahamityanena /</p>
         
         
         <p>saṃmārjanamantro 'yaṃ na nirasanamantraḥ /
            <span class="it">pratīcīnaṃ</span>pratyaggatam /
            
            <p>
               uparyupari śiro nirasyet /<br />
               tata udakopasparśanaṃ aṅguṣṭhasāhacaryādupamadhyamayeti viśeṣaṇādeva siddhe aṅgulyeti
               viśeṣyanirdeśo vispaṣṭārtham /<br />
               yajuṣeti viśeṣaṇaṃ uttareṇeti digvācitāśaṅkā mā bhūditi //5//
               </p>
         </p>
         
         
         
         
         
         <p><span class="bold">ĀpGs-Tāt_4.5:</span>
            <span class="it">upamadhyamā</span>upakaniṣṭhikā, na tu pradeśinī, tasyā visraṃsiketi vyapadeśāt /
            <span class="it">uttareṇa yajuṣā</span>'idamahaṃ yā tvayi'ityanena /
            
            <p>
               śeṣaṃ vyaktam /<br />
               darbha nirasyāpa upaspṛśet //5//
               </p>
         </p>
         
         
         <p class="bold">prāpte nimitta uttarāṃ japet // ĀpGs_4.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.6:</span>
            vadhvā svabandhūnāṃ ca rodanaṃ<span class="it">nimittaṃ jīvā</span>rudantīti liṅgāt /
            
            <p>
               uttarāmṛcaṃ 'jīvārudantī'tyetām, sarvatra samāveśanānte vivāhakarmaṇyasminnimitte
               'yaṃ japo bhavati /<br />
               nimittāvṛttau mantra āvartate //6//
               </p>
         </p>
         
         
         
         
         
         <p><span class="bold">ĀpGs-Tāt_4.6:</span></p>
         
         
         <p>jīvāṃrudantī'ti mantraliṅganurūpe nimitte prāpte mātrādibhiḥ kanyakayā vā anyonyaviyogacintayā
            rodane kṛte imāmṛcaṃ japet //6//</p>
         
         
         <p>4. tasyāḥ snānārthajalāharaṇārtha yugmānāṃ brāhmaṇānāṃ preṣaṇam /</p>
         
         
         <p class="bold">yugmānsamavetān mantravata uttarayādbhyaḥ prahiṇuyāt // ĀpGs_4.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.7:</span>
            vadhūsnāpanārthānāmapāmāharaṇaṃ<span class="it">uttarayarcā</span>'vyukṣatkrūra'mi tyetayā /
            mantravataḥ<span class="it">prahiṇuyāt</span> prasthāpayet /
            'tathā maṅgalānī'tyeva siddhe yugmavacanaṃ pañcabhirmantraiḥ snāpanaṃ vakṣyati, tatra
            pratimantraṃ snāpanāvṛttiḥ /
            tatra ca snāpanasyāyugmatvāt tadarthānāmudakumbhānāmapyayugmatvaṃ syāt /</p>
         
         
         <p>evamāhartṝṇāṃ brāhmaṇānāmapi /
            ato yugmānityucyate /
            tena pratimantraṃ kubhbhabheda- pratikubhbhaṃ brāhmaṇabhedaśca siddho bhavati /
            
            <p>
               tatra yadi catvāraḥ kumbhāḥ caturthena kubbhena caturthapañcamābhyāṃ mantrābhyāmabhiṣekaḥ
               /<br />
               yadā tvaṣṭau tadā pratimantraṃ pañcabhistūṣṇīmitaraiḥ /<br />
               samavetavacanamudakāharaṇe saha pravṛttyartham /<br />
               mantravata iti brāhmaṇānāṃ grahaṇam,"āsyai brāhmaṇā"iti mantre darśanāt //7//
               </p>
         </p>
         
         
         
         
         
         <p><span class="bold">ĀpGs-Tāt_4.7:</span>
            <span class="it">yugmān</span> samasaṅkhyākān /
            <span class="it">samavetānmantravata</span>iti pūrvavat /
            <span class="it">uttarayā</span>'vyukṣatkrūram'ityetayā praiṣatvāduccaiḥ prayuktayādbhyaḥ p<span class="it">rahiṇuyāt</span>vadhūsnāpanārthā upa āhartu preṣayet /
            
            <p>
               ete ca brāhmamā eva,'āsyai brāhmaṇā'iti mantraliṅgāt /<br />
               te ca brāhmaṇā yāsvapsu puruṣāḥ snānādiṣu pūrva na mṛtāḥ tābhyastṛṇāvakādyapanīyāpa
               ānanyanti;'avīraghnīḥ'iti mantraliṅgāt //7//
               </p>
         </p>
         
         
         <p>5. tasyāḥ snāpanam, ahatavasradhāraṇaṃ, yoktrasannahanaṃ ca /</p>
         
         
         <p class="bold">uttareṇa yajuṣā tasyāśśirasi darbheṇvaṃ nidhāya tasminnuttarayā dakṣiṇaṃ yugacchidraṃ
            pratiṣṭhāpya chidre suvarṇamuttarayāntardhāyottarābhiḥ pañcabhissnāpayitvottarayāhatena
            vāsasā'cchādyottarayā yoktreṇa sannahyati // ĀpGs_4.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.8:</span>
            tatastairapsvāhṛtāsu<span class="it">tasyā</span>vadhvāśiśarasi<span class="it">darbheṇavaṃ</span>darbhaiḥ parikalpitaṃ maṇḍalaṃ<span class="it">uttareṇa yajuṣā</span>'aryamṇo agni'mityanena<span class="it">nidhāya</span> tasminniṇve ittarayā 'khe 'nasa'ityanayā dakṣiṇaṃ yugacchidraṃ dakṣimasyā yugadhuro
            bāhyacchidraṃ<span class="it">prati</span>ṣṭhāpya tasmin<span class="it">chidre suvarṇamuttarayarcā</span>'śaṃ te hiraṇya'mityetayā<span class="it">ntardhāya</span>tābhiradbhistā<span class="it">muttarābhiḥ</span> <span class="it">pcabhiḥ</span>'hiraṇyavarṇā'ityetābhiḥ pratimantraṃ snāpayati /
            kathaṃ punacchidrasyāntardhānena snāpanaṃ saṃbhavati | tathāntardhānaṃ kurute yathodakamavasravati
            /
            tatastāmuttarayarccā 'pari tvā girvaṇo gira'ityetayāhatena vāsasā'cchādayati /
            svayameva mantramuktvā paridhāpayati ācchādyācamayya uttarayarcā āśāsānetyetayā yoktatreṇa
            sannahyati /
            ūrdhvajñumāsīnā(āpa.śrau.2-5-2)</p>
         
         
         <p>mityādidārśapaurṇamāsiko viśeṣa iheṣyate //8//</p>
         
         
         
         
         
         <p><span class="bold">ĀpGs-Tāt_4.8:</span>
            <span class="it">darbheṇvaṃ,</span>darbhaiḥ parikalpitamiṇvaṃ nigalākṛtiṃ parimaṇḍalākāramityarthaḥ /
            <span class="it">taduttareṇa yajuṣā</span> 'aryamṇo agniṃ'ityanena <span class="it">vadhvāśśirasi</span> <span class="it">nidhāya tasminniṇve</span>vara<span class="it">uttarayā</span>khe 'nasa'ityetayā<span class="it">dakṣiṇaṃ yugachidraṃ ,</span> yugasya dakṣiṇaṃ cdraṃ dakṣimasyā dhuro bārahyachidraṃ <span class="it">pratiṣṭhāpya, chidre suvarṇamuttarayā</span>'śaṃ te hiraṇyam'ityeta<span class="it">yāntardhāya, uttarābhiḥ</span>'hiramyavarṇāśśucayaḥ pāvakāḥ pracakramurhitvā'ityādibhiḥ p<span class="it">añcabhiḥ</span>ṛgbhiḥ snāpayati /
            
            <p>
               etacca pañcānāmante sakṛdeva, 'vacanādekaṃ karma bahumantram'(āpa.pa.1-47) ityuktatvāt
               /<br />
               evaṃ sarvatra evaṃ vidheṣvannaprāśanādiṣu //
               </p>
         </p>
         
         
         <p>
            kecit- pañcabhiriti vacanāt pratimantramiti /<br />
            tanna;tisṛbhyo '; vaśiṣṭayorvikalpanivṛttyarthatvādasya /<br />
            itarathā kriyābhyāvṛttivācaka pratyayāśruteḥ guṇārtha pradhānasnānābhyāvṛttikalpanāpattiḥ,
            prayuktigauravaṃ ca //
            </p>
         
         
         <p>
            uttarayā 'pari tvār rvaṇo giraḥ'ityetayā /<br />
            ahatena anivasitena vāsasā paridhāpya, dvirācamapya, uttarayā 'āśāsānā saumanasam';
            ityetayā yoktreṇa sannagyati /<br />
            kṛtsnavidhānaṃ /<br />
            kecit-aiṣṭikasannahanavidhipradarśanārthamiti //8//
            </p>
         
         
         <p class="bold">athaināmuttarayā dakṣiṇe haste gṛhītvāgnimabhyānīyāpareṇāgnimudagagraṃ kaṭamāstīrya
            tasminnupaviśata uttaro varaḥ // ĀpGs_4.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.9:</span>
            atha sannahanānantaraṃ'yatra kvacāgni'mityādikalpenāgniṃ prasādhayati /
            mathitvā śrotriyāgārādvāhṛtya tato vadhūmagnimabhyānayati /</p>
         
         
         <p>
            uttarayarcā 'pūṣātveta'ityetayā /<br />
            ānayanamantro 'yam /<br />
            hastagrahaṇaṃ tu tūṣṇīmeva /<br />
            udagagravacanaṃ dakṣiṇāgranivṛttyartham //9//
            </p>
         
         
         
         
         
         <p><span class="bold">ĀpGs-Tāt_4.9:</span>
            athaśabda uktārthaḥ arthakṛtyapratiṣedhārtha iti /
            <span class="it">enāṃ</span> vadhūṃ<span class="it">dakṣiṇe haste gṛhītvā, uttarayā</span>'pūṣā tveto nayatu'ityetayā</p>
         
         
         <p><span class="it">agnimabhyānīyā</span>gnyabhimukhamānayati;nayatviti mantraliṅgāt /
            vyavahite 'pi nayane viniyogāt<span class="it">apareṇāgnim</span>agneradūreṇa'pascādugagraṃ <span class="it">kaṭamāstīrya, tasmin</span>kaṭe yugapa<span class="it">dupaviśataḥ,</span> yatottaro <span class="it">varo</span> dakṣiṇā vadhūḥ //9//</p>
         
         
         <p>6. agnerupasamādhānādi karma /</p>
         
         
         <p class="bold">agnerupasamādhānādyājyabhāgānte 'thaināmādito dvābhyāmabhimantrayeta // ĀpGs_4.10
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.10:</span>
            athaivamupaviśyāgnerupasamādhānādi karma pratipadyate /
            agnimidhvā prāgagrairityādi ājyabhāgānte karmaṇi kṛte athānantaramupotthāya enāmāsīnāṃ
            vajhūṃ tṛtīyasyānuvākasyādito dvābhyāmṛgbhyāṃ 'somaḥ prathama'ityetābhyāmabhimantrayeta
            /
            agnerupasamādhānādi vacanaṃ tantraprāptyartham /</p>
         
         
         <p>ājyabhāgāntagrahaṇamabhiman6ṇāderuttarasya karmaṇa- kālopadeśārtham /
            athaśabdo 'vasthāntarapradarśanārthaḥ /
            ājyabhāgāntamāsīnaḥ kṛtvā atotthāyābhimantraṇādi pratipadyata iti /
            tathā ca bodhāyanaḥ-athāsyā upotthāya hṛdayadeśa (bau.gṛ.1-4-1) miti /
            
            <p>
               āśvalāyanaśca-tiṣṭhan prāṅmukhaḥ pratyaṅmukhyā āsīnāyā (āśva.1-7-3) iti /<br />
               enāmityucyate agnerabhimantraṇaṃ mā śaṅkīti /<br />
               uttarābhyāmiti vaktavye ādito dvābhyāṃ ityucyate mantrasamāmnāye anuvākavyavasthāpradarśanārtham
               /<br />
               tena"śeṣaṃ samāveśane jape"dityādāvanuvākaśeṣasya grahaṇam //10//
               </p>
         </p>
         
         
         
         
         
         <p><span class="bold">ĀpGs-Tāt_4.10:</span>
            athaṃ tantropadeśaḥ kramārtha ityuktameva /
            yadi tu lājahomāstantraśūnyā āgantukāḥ, tadā sa kramatantravidhānārtaḥ /
            athoti pūrvavat /</p>
         
         
         <p>kecit kalpāntarasiddho potthānānantaryapradarśamārthamiti //</p>
         
         
         <p><span class="it">enāṃ</span>vajhūṃ varaḥ<span class="it">ādita a</span>nuvākasya 'somaḥ prathamaḥ'ityasya 'somaḥ prathamaḥ 'iti<span class="it">dvābhyāṃ</span> ṛgbhyāmabhimantrayeta //10//</p>
         
         
         <p>7. pāṇigrahaṇam /</p>
         
         
         <p class="bold">athāsyai dakṣiṇena nīcā hastena dakṣiṇamuttānaṃ hastaṃ gṛhṇīyāt // ĀpGs_4.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.11:</span>
            atha tathaivāvasthitaḥ<span class="it">asyai</span> asyāḥ tathaivāsīnāyā dakṣiṇamuttānaṃ hastaṃ gṛhṇīyāt /
            <span class="it">dakṣiṇena nīcā</span>nyakbhūtena pastena /
            idaṃ pāṇīgrahaṇaṃ nāmakarma /
            dakṣiṇeneti na vaktavyam /
            ekapāṇisādhyeṣu karmasu dakṣiṇasyaiva prasiddhatvāt /
            athāprasiddhaḥ, anyatrāniyamaḥ prāpnoti /
            
            <p>
               yathātraiva purastādupanayane ca /<br />
               evaṃ ta4hi nātra dakṣimahasto vidhīyate /<br />
               kiṃ tarhi?nyaktāvidānārtamanūdyate yo 'yaṃ dakṣiṇo hasta- sarvakarmasu prasiddhaḥ
               tena nīcāpāṇigrahaṇamiha kartavyamiti /<br />
               asmādeva cānuvādāt sarvatra dakṣiṇapāṇiriti siddham //11//
               </p>
         </p>
         
         
         
         
         
         <p><span class="bold">ĀpGs-Tāt_4.11:</span>
            anena nityavidhinā 'so 'bhīvāṅguṣṭham'ityetāvanmātrasya vyavahitasyāpi sambandhaḥ
            /
            itarathā sa iti na brūyāt /
            asmai asyā vadhvāḥ;ṣaṣṭhyarthe caturthī /
            <span class="it">uttānaṃ dakṣiṇaṃ hastaṃ</span>varassvena<span class="it">nīcā</span> nyagṇūtena dakṣimahastena /
            <span class="it">abhīvāṅguṣṭhaṃ</span>abhiruparyathaḥ /
            ivetyavadhārakaḥ /</p>
         
         
         <p>uparyaṅguṣṭhameva gṛhṇīyāt //11//</p>
         
         
         <p>atha kāmyaṃ vidhidivayamāha--
            8. tatra kāmanāyāṃ viśeṣaḥ /</p>
         
         
         <p class="bold">yadi kāmayeta strīreva janayeyamityaṅgulīreva gṛhṇīyāt // ĀpGs_4.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.12:</span></p>
         
         
         <p>
            aṅgulīreva nāṅguṣṭhaṃ nāpi pāṇitalam /<br />
            pūrvoktasyaivāyaṃ kāmasaṃyukto viśeṣavidhiḥ /<br />
            tenehāpi dakṣiṇena nīcā hastenetyevamādayo viśeṣā bhavanti //12//
            </p>
         
         
         
         
         
         <p><span class="bold">ĀpGs-Tāt_4.12:</span></p>
         
         
         <p>
            aṅgulīreva nāṅguṣṭham /<br />
            śeṣaṃ nityavat //12//
            </p>
         
         
         <p class="bold">yadi kāmayeta puṃsa eva janayeyamityaṅguṣṭhameva so 'bhīvāṅguṣṭhamabhīva lomāni gṛhṇāti
            // ĀpGs_4.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.13:</span>
            gṛhṇīyādityanuvartate //13// //14//</p>
         
         
         
         
         
         <p><span class="bold">ĀpGs-Tāt_4.13:</span>
            <span class="it">abhīva lomāni</span>, yathā varasyāṅguṣṭhalomāni sarvāṇyevopari bhavanti tathā gṛhṇāti /
            
            <p>
               śeṣaṃ nityavadeva /<br />
               ato vadhvaṅguṣṭhamapyuttānam // 13 //
               </p>
         </p>
         
         
         <p>pūrvoktasya nityasya kāmyayośca mantrānāha--</p>
         
         
         <p class="bold">gṛbhṇāmi ta ityetābhiścatasṛbhiḥ // ĀpGs_4.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.14:</span>
            yaḥ māṇigrahaṇe kāmaṃ necchati sa pāṇimabhīvāṅguṣṭhamabhīva lomāni gṛhṇīyādityeva
            /
            abhiśabda uparibhāve /
            iva śabda- īṣadarthe /</p>
         
         
         <p>yathā lomāni hastajātāni iṣadabhispṛṣāṭni bhavanti /
            <span class="it">aṅgu#ṭhañca</span>tathā gṛhṇīyādityarthaḥ /
            "lomānte hastaṃ śāṅguṣṭhamubhayakāma" (āśva.gṛ1-7-5) ityāśvalāyanaḥ //15//</p>
         
         
         
         
         
         <p><span class="bold">ĀpGs-Tāt_4.14:</span></p>
         
         
         <p>
            gṛhṇītīti sambandhaḥ /<br />
            sarvāsāmanta eva //14//
            </p>
         
         
         <p>9. saptapadīgamanam /
            <span class="bold">athaināmutteraṇāgniṃ dakṣiṇena padā prācīmudīcīṃ vā diśamabhi prakramaya tyekamiṣa
               iti // ĀpGs_4.15 //</span></p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.15:</span>
            athedānīmenāṃ vadhūmṛttthāpyottareṇāgniṃ yo deśastasmāt prakramya prācīṃ vā diśamabhi
            udīcīṃ vā dakṣiṇena padā sapta padāni prakrāmayati</p>
         
         
         <p>ekamiṣa ityetairmantraiḥ /
            prāggatānyudaggatāni vā padāni nidhāpayatītiyarthaḥ /
            atra svayameva pādaṃ gṛhītvā mantrāṃścoktvā nidhāpayati /</p>
         
         
         <p>saṃbhārākramaṇavat /
            dakṣiṇena padeti mantrāṇāṃ dakṣiṇasambandhārtha pūrvapravṛttyartha ca, tasmāttūṣṇīmitarasya
            paścādanupravṛttiḥ /</p>
         
         
         <p>iha somāya janivide svāhetyetaiḥ pratimantramityatra etaiḥ pratimantramiti na vaktavyam
            /
            yathācaitattathā tatraiva vakṣyāmaḥ /
            tasmāttayorihapakarṣeṇa saṃbandhaḥ /
            
            <p>
               ekamiṣa ityetaiḥ pratimantramiti /<br />
               itarathā pratipadaṃ mantrasambandho na sidhyati /<br />
               padānāñca saptasaṃkhyāniyamo 'tottarābhistisṛbhiḥ pradakṣiṇa'mityatra tisṛṇāmante
               pariktamaṇārambhaḥ tadvadihāpi syāt /<br />
               'viṣṇustvā nvetvi'ti sarvatrā nuṣajan japati prathamottamayoḥ paṭhitatvāt // 16 //
               </p>
         </p>
         
         
         
         
         
         <p><span class="bold">ĀpGs-Tāt_4.15:</span>
            athāgneradūreṇottarata ārabhyaināṃ<span class="it">dakṣiṇena padā</span>pādena<span class="it">prācīmudīcīṃ vā diśamabhi</span>prāgāyatānyudagāyatāni vā sapta padāni prakramayati;'ekamiṣe'ityādibhissaptābhiḍa-
            'viṣṇustvānveṣu'ityanuṣaktaiḥ pratimantram //15//</p>
         
         
         <p class="bold">sakheti saptame pade japati // ĀpGs_4.16 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_4.16:</span></p>
         
         
         <p>
            uktaṃ saptapadāni pratimantraṃ prakramayatīti /<br />
            tatra saptame pade nihite pādamupasaṃgṛhyaiva 'sakhāsaptapade'tyāpabhya japati homamantrebhyaḥ
            prāk ye mantrāḥ tānityarthaḥ /<br />
            ta6 kalpāntare dṛśyate 'saptamaṃ padamupasaṃgṛhyeti //17//
            </p>
         
         
         <p>prāgdhomādityucyate japaparimāṇārtham //1//</p>
         
         
         
         
         
         <p><span class="bold">ĀpGs-Tāt_4.16:</span>
            sa vara<span class="it">ssaptame pade</span> nihite 'sakhā saptadā'ityādi 'sūnṛte'ityantaṃ japati, cātussvaryeṇaiva //16//</p>
         
         
         <p>iti śrīsudarśanācāryakṛte gṛhyatātparyadarśane caturthaḥ khaṇḍaḥ</p>
         
         
         <p>atha pañcamaḥ khaṇḍaḥ
            10 vaivāhikāḥ pradhānahomāḥ /</p>
         
         
         <p class="bold">prāgghomāt pradakṣiṇamagniṃ kṛtvā yathāsthānamupaviśyānvārabdhāyāmuttarā āhutīrjuhoti
            somāya janivide svāhe tyetaiḥ pratimantram // ĀpGs_5.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.1:</span>
            samāpya japamathāgniṃ pradakṣiṇaṃ karoti tayā saha pradakṣiṇaṃ pariktāmatītyarthaḥ
            /
            sarvatra dakṣiṇe haste gṛhītvā parikramaṇam /
            tato yatāsthānamupaviśataḥ /
            yasya yat sthānamupadiṣṭaṃ 'uttaro vara'iti tasminnityarthaḥ /
            <span class="it">upaviśya</span>vadhvā<span class="it">manvārabdhāyāṃ</span>anvarabdhavatyāṃ <span class="it">uttarā</span>ṣṣoḍaśa pradhānāhutīrjuhoti /
            homāya janividesvāhetyotaiḥ pratimantram /
            darvīhomatvādevopaveśane siddhe upaviśyetyucyate niyamārtha-uttarā eva ṣoḍaśopaviśyajuhoti,
            anyāḥ sthitvaiveti /
            tena lājāstiṣṭhatā hotavyāḥ /
            tathā ca kalpāntareṣu bahuṣu dṛśyate bodhāyanānāṃ bahvṛcānāṃ chandogānāṃ vājasaneyināmātharvaṇikānāñca
            /
            upahomoṣu yathāprāptamāsanameva bhavati /
            etacca vakṣyāmaḥ-- /
            anye tvāsīnayoreva homamicchanti /</p>
         
         
         <p>'somāya janivida'iti mantranirdeśo homamantrāṇāmadipratyayanārthaḥ tena prāgeva tasmāt
            japamantrāḥ /
            taduktaṃ purastāt prāgghomāditi /
            
            <p>
               uttarā āhutī rityeva pratimantraṃ homassiddhaḥ yathānyeṣu homeṣu /<br />
               etaiḥ pratimantramityetattu purastādapakṛṣyata ityuktam /<br />
               tatrāditaścatvāro mantrāḥ svāhākārāntāḥ paṭhitāḥ /<br />
               tato dvādasarcaḥ, tāsvante svāhākāraḥ juhoticodanaḥ-- svāhākārapradānaḥ iti //2//
               </p>
         </p>
         
         
         
         
         
         <p><span class="bold">ĀpGs-Tāt_5.1:</span>
            sakheti japitvā,<span class="it">prāgghomāt</span> homātprāk agnipradakṣiṇameva vadhvā sahakuryānnānyadarthakṛtyamāvaśyakamapi;'prāgghomādi'tyadhikagrahaṇāt
            /
            tato <span class="it">yathāsthānaṃ</span> 'uttaro varaḥ ityuktasthānānatikrameṇa, na tvaniyamena,<span class="it">upaviśya</span>vadhvā<span class="it">manvārabdhāyāmuttarāḥ</span>uttaramantrakaraṇikā</p>
         
         
         <p><span class="it">āhutī</span>rhomān juhoti /
            ke punasta uttare mantrāḥ?kathaṃ ca juhoti ?ityata āha- 'somāya janivide'ityādayaṣṣoḍaśa
            mantrāḥ /</p>
         
         
         <p>teṣāmaditaścatvāri yajūṃṣi, 'preto muñcāti'ityādayo dvādaśarcaḥ /
            etaiḥ- pratimantraṃ pratisvāhākāraṃ juhoti, na punaḥ 'yajñaṃsvāhā vāci svāhā vātedhāssvāhā'(tai.saṃ.1-1-13)
            itivat 'avadīkṣamadāstha svāhā'(ekā.1-4-4) ityetenaiva svāhākāreṇa homaḥ /
            pūrveṣāmahomārthatā ca /</p>
         
         
         <p>juhośabdārthaśca taddhitena caturthyā mantraliṅgādinā vā pratipannāścoditā devatāścoditenaiva
            caturthyantaśabdenodiśya yajamānena tyaktasya haviṣaścoditādhāre prakṣepaḥ /
            iha ca mantraliṅgāt somādayo devatāḥ /
            tāśca na janivittvādiviseṣaviśiṣṭāḥ /
            homavidhyanupapattyā hi mantrapratipannānāṃ devatātvaṃ kalpyam, sāca devatāmātrakalpanayo
            śāmyati /
            na punarnirbījāṃ gurvīṃ viśiṣṭakalpanāṃ prayuktigauravāpādikāmayuktāmapekṣate /
            na ca grāhakamantrāmnānatayoranupapattyā viśiṣṭānāṃ devatātvakalpanā /
            viśeṣaṇānāṃ 'mūrdhā divaḥ kakut'; ityādivat stuttyā devatādhiṣṭhānānvaye 'pi tayośca
            ritārthatvāt /
            haviścājyamā'juhotīti codyamāne sarpirājyaṃ pratīyāt'(āpa.pa.1-25) iti paribhāṣāvacanāt
            /
            vivādāderayajñatve 'pi yajñeṣvadhikariṣyamāṇapuruṣadehayogyatāpādakatvena tatra yajñadharmā
            yuktā eva /
            
            <p>
               anyathā<br />
               ādhānapavamāneṣṭyādiṣvayajñeṣu 'yajñopavītī pradakṣiṇam'(āpa.pa.2-15) ityādayo na
               prāpanuyuḥ /<br />
               homādhārastūpasamāhito 'gnissthita eva //1//
               </p>
         </p>
         
         
         <p>11 vadhvāḥ aśmana uparyāsthāpanam /</p>
         
         
         <p class="bold">athaināmuttareṇāgniṃ dakṣiṇena padāśmānamāsthāpayatyātiṣṭheti // ĀpGs_5.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.2:</span>
            padaprakraṇaṇaṃ padāsthāpanam<span class="it">aśmā</span> dṛṣatputraḥ /
            sa ca prāgeva pātraissaha pratiṣṭhāpito bhavati //3//</p>
         
         
         
         
         
         <p><span class="bold">ĀpGs-Tāt_5.2:</span></p>
         
         
         <p>vyaktārtham //2//</p>
         
         
         <p>12 lājahomāḥ /</p>
         
         
         <p class="bold">athāsyā añjalāvupastīrya dvirlaajānopyābhighārayati // ĀpGs_5.3 //</p>
         
         
         <p class="bold">tasyāssodaryo lājānāvapatītyeke // ĀpGs_5.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.4:</span>
            athaśabdaḥ sthānasambandhārthaḥ /
            athotthita evāsyāścotthitāyā eveti /
            tenāvadānaprabhṛtthānameva bhavati /
            tatra dārśapaurṇamāsiko 'vadānakalpaḥ pradarśitaḥ na kalpāntaram /
            
            <p>
               tadihāpi pratyabhidhāgaṇaṃ pañcāvattañca pañcāvattināṃ bhavati /<br />
               lājānāṃ ca laukikaḥ saṃskāraḥ /<br />
               pātraiśca saha sādanaprokṣaṇe bhavataḥ /<br />
               añjalestu na sādanādi bhavatītyuktam //4//
               </p>
         </p>
         
         
         <p>
            sodaryo lājānāvapatīti vacanāt upastaraṇābhighāraṇe varasyaiva bhavataḥ /<br />
            pakṣāntare tu tasyaiva sarvam //5//
            </p>
         
         
         
         
         
         <p><span class="bold">ĀpGs-Tāt_5.4:</span></p>
         
         
         <p>
            ete api sūtre vyaktārthe /<br />
            ācārāllājānāṃ trirāvāpo jamadagnīnām /<br />
            lājahomāścāpūrvāḥ, 'asyā añjalāvustīya'ityādi kṛtsnavidhānāt pārvaṇātideśābhāvāt pākayajñadharmāgnimukhapratyabhighāraṇasviṣṭakṛlle
            pāñjanānāmaprāptireva //
            </p>
         
         
         <p>kecit-kṛtsnāvidhānādeva sādhāraṇatantrasya prāptyabhāvāt lājakiṃśukahomeṣu tantramadhyasthaṃ
            yena juhotātyādyañjalisaṃskāramapi necchanti //3//</p>
         
         
         <p class="bold">juhotī yaṃ nārī ti // ĀpGs_5.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.5:</span></p>
         
         
         <p>
            varasyaiva juhotikriyā /<br />
            pātrasthānīyo vadhvañjaliḥ //6//
            </p>
         
         
         
         
         
         <p><span class="bold">ĀpGs-Tāt_5.5:</span>
            vara eva 'iyaṃ nārī'ityanayā ṛcābhinnena vadhvañjalinā devatīrthena lājān juhoti /
            na pārśvena;upadeśātideśorabhāvāt /</p>
         
         
         <p>kecit-'pradakṣiṇamagniṃ kṛtvā yathāsthānamupaviśya'ityeṣa vidhiruttarato varo 'bhyantarato
            vadhūrityevaṃrūpayathāsthānaniyamārtho na yujyate /
            kutaḥ?</p>
         
         
         <p>yato vivāhe vadhūprādhānyena tasyā abhyantarībhāvo nyāyasiddhaḥ /
            vadhūprādhānyaṃ ca strīṇāṃ apunarvivāhādeva veditavyamiti /
            etacca 'tasminnupaviśata uttaro varaḥ'(āpa.gṛ.4-9) ityatra sūtre vyākhyātam /
            ato yathāsthānānuvodena paribhāṣāsiddhopaveśananiyamārtha evāyaṃ vidhiḥ /
            uttarāṣṣoḍaśaivāhutārupaviśya juhoti, na lājahomānapi /
            te tvasmādeva niyamāt bahutaragṛhyāntarānurodhācca avigītāsmadīyācāramullṅghayāpi
            tiṣṭhataiva hotavyā iti /</p>
         
         
         <p>tanna;yata aupāsanotpādanadvārā dehasaṃskārotpādanadvārā ca jāyāpatyubhayasādhyayajñopakārake
            vivāhe tayorsamameva svāmitvalakṣaṇaṃ prādhānyam /</p>
         
         
         <p>api ca coditasarvakarmasu patiprayoge yastvayā dharmāḥ kartavyasso 'nayā vadhvā saheti
            patnyāssahatvavacanāt pratyuta aprādhānyameva strīṇām /</p>
         
         
         <p>apunarvivāhastvāsāmaprādhānye 'pi 'tasmānnaikā dvau pati vindate'(tai.sa.6-6-4) iti
            niṣedhabalādevopapadhyate /
            tasmāt</p>
         
         
         <p>
            nyāyato 'bhyantarībhāvasyāniyame viparyaye vā prāpte, upaveśanānuvādena yathāsthānamuttara
            eva vara ityetanniyamārtha evāyaṃ vidhiḥ tena lājahomā apyāsīnenaiva hotavyāḥ /<br />
            tasya 'āsīno darvīhomān juhoti'(āpa.pa.3-10) iti sarvadarvīhomānāmaviśeṣeṇāsmākaṃ
            coditatvāt, svasūtroktaviṣaye bahutarāṇāmapi gṛhyāntarāṇāmanupasaṃhāryatvācca //5//
            </p>
         
         
         <p>13 agnipradakṣiṇādi /</p>
         
         
         <p class="bold">uttarābhistasṛbhiḥ pradakṣiṇamagniṃ kṛtvāśmānamāsthāpayati yathā purastāt // ĀpGs_5.6
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.6:</span>
            <span class="it">uttarābhistisṛbhiḥ</span>tubhyamāgre paryavahannityādibhuḥ agniṃ pradakṣiṇaṃ karoti /
            
            <p>
               tāṃ haste gṛhītvā tisṛṇāmante parikramaṇārambhaḥ<br />
               'vacanādekaṃ karma bahumantra'miti /<br />
               uttarābhiriti bahuvacanenaiva tritvaparigrahasiddhe tisṛbhiriti vacanaṃ tisṛbhirekameva
               parikramaṇaṃ yathā syāt pratimantraṃ kriyābhyāvṛttirmā bhūditi //7//
               </p>
         </p>
         
         
         
         
         
         <p><span class="bold">ĀpGs-Tāt_5.6:</span></p>
         
         
         <p>
            uttarābhiḥ 'tubhyamagre paryavahanaṃ'ityādibhistisṛbhiḥ /<br />
            pradakṣiṇamagniṃkṛtvā /<br />
            yathā purastātā tathā ātiṣṭhemamityanayā //6//
            </p>
         
         
         <p class="bold">homaścottarayā // ĀpGs_5.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.7:</span></p>
         
         
         <p>
            yathā purastāditi vartate /<br />
            uttarayā 'aryamaṇaṃ nu deva'mityetayā //8//
            </p>
         
         
         
         
         
         <p><span class="bold">ĀpGs-Tāt_5.7:</span></p>
         
         
         <p>lājahomaścottarayā 'aryamaṇaṃ nu devam'ityetayā //7//</p>
         
         
         <p class="bold">punaḥ parikramaṇam // ĀpGs_5.8 //</p>
         
         
         <p class="bold">āsthāpanam // ĀpGs_5.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.9:</span></p>
         
         
         <p>
            punarapi parikramamamagneḥ kartavyaṃ āsthāpanañcāśmanaḥ /<br />
            punaśśabdaḥ kriyābhyāvṛttidyotanārthaḥ /<br />
            tenottarābhistisṛbhirityādirbhavati //9//
            </p>
         
         
         
         
         
         <p><span class="bold">ĀpGs-Tāt_5.9:</span></p>
         
         
         <p>agnipradakṣiṇam //8//</p>
         
         
         <p>ātmanaḥ //9//</p>
         
         
         <p class="bold">homaścottarayā // ĀpGs_5.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.10:</span>
            <span class="it">uttarayā</span>'tvamaryame'tyetayā ṛcā //10//</p>
         
         
         
         
         
         <p><span class="bold">ĀpGs-Tāt_5.10:</span></p>
         
         
         <p>'tvamaryamā bhavasi'ityetayā //10//</p>
         
         
         <p class="bold">punaḥ parikramaṇam // ĀpGs_5.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.11:</span></p>
         
         
         <p>punasśabdaḥ pūrvavat //11//</p>
         
         
         
         
         
         <p><span class="bold">ĀpGs-Tāt_5.11:</span></p>
         
         
         <p>
            'homaścottarayā'ityādiṣu pañcasu sūtreṣu 'yathā purastāt'ityanuṣaṅgaḥ /<br />
            kāryaḥ kāryamiti ca yathāliṅgaṃ vākyaśeṣaḥ //11//
            </p>
         
         
         <p class="bold">jayādi pratipadyate // ĀpGs_5.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.12:</span></p>
         
         
         <p>
            pūrvamagnerupasamādhānādivacanena tantraprāptirdarśitā /<br />
            idaṃ tu vacanaṃ kolopadeśārtha parikramaṇādūrdhva jayādayo yathā syuriti /<br />
            itarathā jayādīnupajuhotīti vacanāllājahomānantaramupahomaḥ syāt tatastṛtīyaṃ parikramaṇam
            //12//
            </p>
         
         
         
         
         
         <p><span class="bold">ĀpGs-Tāt_5.12:</span></p>
         
         
         <p>etaduktābhiprāyam-yatra vacanaṃ tatraiva jayādayo, nānyatra;anvārambhaścaiṣu nāstīti
            //12//</p>
         
         
         <p>14 yoktravimokānantaraṃ śibikādinā vadhvāḥ svagṛhaṃ prati nayanam /</p>
         
         
         <p class="bold">pariṣecanāntaṃ kṛtvottarābhyāṃ yoktraṃ vimucya tāṃ tataḥ pra vā vāhayet pra vā hārayet
            // ĀpGs_5.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.13:</span>
            pariṣecanānta grahaṇaṃ tantraśeṣopalakṣaṇam /
            tena praṇītāvimokasyāpyante yoktravimokaḥ /
            jayādi pratipadyata ityeva siddhe pariṣecāntagrahaṇaṃ tadanantarameva yoktravimoko
            yathā syāt prasthānakāle mā bhūditi /
            <span class="it">uttarābhyāṃ</span>'pra tvā muñcāmī'tyetābhyām;vacanādekaṃ karma bahumantramiti /
            dvimantro vimokaḥ /
            tata iti vacanaṃ yoktravimokasya prasthānakālaniyamo mā bhūt yathopapadyate śvo vā
            sadyo vā tadā pratiṣṭhetetyevamartham /
            <span class="it">pravāhaṇaṃ</span>rathādibhirnayanaṃ,<span class="it">prahāraṇaṃ</span>manuṣyavāhyena śibikādinā nayanam /
            ubhayatra vāśabdaḥ ubhayorapi pakṣayostulyatvajñāpanārthaḥ /
            anyathā rathānayanasyeha pratyakṣakalpopadeśādanupadiṣṭakalpaṃ manuṣyayānamāgnihotrikakalpavat
            sūcitaṃ vijñāyeta /
            ataḥ</p>
         
         
         <p>ubhayatra vāśabdaḥ, tena manuṣyanayane 'pyārohatīmuttarābhiruttarayā śaṃta uttarābhi
            rityevamādayo mantrāḥ sidhdhā bhavanti //13//</p>
         
         
         
         
         
         <p><span class="bold">ĀpGs-Tāt_5.13:</span>
            <span class="it">pariṣecanāntaṃ kṛtvā,</span>sāmarthyāttantraśeṣaṃ samāpyetyarthaḥ /
            tena śamyāpohanapraṇītāvimo kabrāhmaṇodvāsanānyapi karoti /
            <span class="it">uttarābhyāṃ'</span> <span class="it">pra</span> tvā muñcāmi'iti dvābhyāṃ ṛgbhayām /
            yoktraṃ vimuñcati /
            tataḥ anantaraṃ<span class="it">tāṃ</span>vadhūṃ hastinamaśvaṃ vā<span class="it">pravāhayet</span> /
            śibikāmāndolikāṃ rathaṃ manuṣyaṃ vā<span class="it">pra vā hārayet</span> /
            ubhayatra 'vyavāhitāśca'(pā.sū.1-4-28) iti vāśabdavyavadhānam /
            vāśabdadvayaṃ tu tulyāvimau vidhī, nānyataro 'nukalpa iti jñāpayitum /</p>
         
         
         <p>atra 'vimucye'ti ktvāpratyaye satyapi 'tata'iti yadāha tajjñāpayati, nāvaśyaṃ ktvāpratyayayuktaṃ
            vacanaṃ pūrvakālatāṃ samānakartṛkatāṃ vā vidadhāti /
            kadācitkevalakriyāvidhānameva siddhavadanuvadati, yathā 'vedaṃ kṛtvāgnīn paristīrya'(āpa.śrau.11-2-15)
            iti /
            atra hi na vedakaraṇasya paristaraṇapūrvakālatā;vedaparivāsanavidhānāgnyāgārasamūhanāyatanopalepanānāmapi
            madhye kartavyatvāt /
            tathātrāpi 'pariṣecanāntaṃ kṛtvottrābhyāṃ yoktraṃ vimucya'iti pramītāmokṣaṇādermadhye
            kartavyatvāt /
            tathā dadhigharme 'etasmin kāle śrātaṃ haviriti pratyuktvā tamādāyāhavanīyaṃ gatvā'(āpa.śrau.13-3-4)
            iti /
            tatrāpi pratiprasthātā tadhigharmasaṃskartā, homakartādhvaryuḥ tatassamānakartṛtvābhāvaḥ
            /</p>
         
         
         <p>
            tathaivānyatrāpyaśvamedhe 'dakṣiṇāpaplāvyāhaṃ ca tvaṃ ca vṛtrahanniti brahma yajamānasya
            hastaṃ gṛhṇāti'(āpa.śrau.) iti /<br />
            tathaivātra 'smṛtaṃ ca ma ityetadvācayitvā gurave varaṃ datvodāyuṣetyutthāpya'(āpa.gṛ.11-17)
            iti //13//
            </p>
         
         
         <p>15 vaivāgikāgnernityadhāraṇam /</p>
         
         
         <p class="bold">samopyaitamagnimanuharanti // ĀpGs_5.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.14:</span>
            etaṃ vaivāhikamagnimukhāyāṃ samopya dampatyorgacchatoranu pṛṣṭhataḥ<span class="it">haranti</span>tadīyāḥ puraṣāḥ /
            
            <p>
               samopyavacanaṃ śrauteṣvagniṣu dṛṣṭasya samāropaṇasya pratiṣedhārtham /<br />
               evaṃ pratiṣedaṃ kurvannetaddarśayati anugato manthya ityatra śrautavadavakṣāṇebhyo
               manthanamiti /<br />
               anuśabdaḥ purastānnayanapratiṣedhārthaḥ //14//
               </p>
         </p>
         
         
         
         
         
         <p><span class="bold">ĀpGs-Tāt_5.14:</span></p>
         
         
         <p>
            etaṃ vivāhāgniṃ samopyokhāyāmanuharanti avyavāyena vadhvāḥ paścānnayanti parikarmiṇaḥ
            /<br />
            etamitigrahaṇaṃ vivāhāgneraupāsanākhyasya saṃskāraśabdābhivyaṅgyasya prayāṇe 'pi nityaṃ
            pratyakṣanayanārtham /<br />
            agṛhyamāṇe tvetamityāsmin adṛṣṭārtha sarvārthasya laukikākāgneranuharaṇaṃ syāt /<br />
            aupāsanasya ca gṛhyāntareṇa prayāṇe vihitaṃ samāropaṇaṃ syāt //14//
            </p>
         
         
         <p class="bold">nityaḥ // ĀpGs_5.15 //</p>
         
         
         <p class="bold">dhāryaḥ // ĀpGs_5.16 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.16:</span>
            eṣa vaivāhiko 'gnirnityaḥ śāśvatiko <span class="it">dhāryaḥ</span>patnīsambandhānāṃ karmaṇāmarthāya //15//</p>
         
         
         
         
         
         <p><span class="bold">ĀpGs-Tāt_5.16:</span></p>
         
         
         <p>
            pāṇigrahaṇādārabhya sarvācāralakṣaṇakarmārthamayamagnirnityaḥ, yāvajjīvaṃ notsṛjyate;'pāṇigrahaṇādiragnistamaupāsanamityācakṣate,
            tasmin gārhyāṇi karmāṇi'(hi.gṛ.26.1,2) iti hiraṇyakeśivacanāt /<br />
            ataḥ sāṅge vivāhe samāpte 'pi 'apavṛtte karmaṇi laukikassampadyate'; (āpa.pa.4-22)
            iti na bhavati //15//
            </p>
         
         
         <p>nitya iti siddhe dhārya ityārambhāt prayāṇe 'pyasya samidhyātmanyarapyorvā samāropaṇaṃ
            gṛhyāntaravihitaṃ vikalpenāpi na syāt /
            yathā 'juhvā sruveṇa vā sarvaprāyaścittāni juhoti'(śrau.2-11-1) ityatra 'adhvaryu
            kartāram (āpa.pa.1-26) iti vacanāt adhvaryureva kartā, natu 'juhotijutīti prāyaścitte
            brahmāṇam'; (āśva.śrau.1-1-16) ityāśvalāyanasṛtravihito brahmā vikalpenāpi /
            evaṃ ca 'samopyaitamagnimanuharanti'(āpa.gṛ.5-14) iti sarvasya dharmo 'yaṃ , na vaivāhikaprayāṇasyaiva
            /
            yathā samopyaitāvagnī anvāropya'; ityāgnikaprayāṇe 'sya vihito dharmassarvārthaḥ /</p>
         
         
         <p>evaṃ vidheṣu yadyapi yājñikā vikalpaṃ neccanti, tathāpi vikalpo 'stītyatra jñāpakaṃ
            bhavati /
            'savarṇāpūrvaśāstravihitāyāṃ yatartu gacchataḥ putrāsteṣāṃ karmabhissambandhaḥ''dāyenāvyatikramaścobhayoḥ''pūrvavatyāmasaṃskṛtāyāṃ
            varṇāntare ca maithune doṣaḥ'(āpa.gha.2-13-1,2,3)</p>
         
         
         <p>ityasavarṇadārasaṅgrahaṇaṃ pratiṣidhya svayamevāha sūtrakāraḥ- sa trayāṇāṃ varṇānām'(āpa.pa.1-2)
            iti /
            trayāṇāmityetasya padasyārtho bhāṣyakāreṇa vyākhyātaḥ-'tisro hi tasya bhāryāssmṛtyantaravacanādapratiṣiddhāḥ,
            tasya kathaṃ saha tābhiradhikārassyādityevamarthā trisaṅkhyā'iti /</p>
         
         
         <p>
            etatsūtrabhāṣyābhyāmasavarṇadārasaṅgrahassmṛtyantaravihito na sarvathaiva niṣiddha
            iti gamyate /<br />
            taccānyeṣvapyevāṃvidheṣu vikalpasya jñāpakameva // 13 //
            </p>
         
         
         <p>asyaupāsanasyo dvātasyotpattimāha-
            16 anugatau mathanam /</p>
         
         
         <p class="bold">anugato manthyaḥ // ĀpGs_5.17 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.17:</span>
            <span class="it">anugataḥ</span>udvātaḥ manthayaḥ manthanenotpādyaḥ /
            
            <p>
               asmin pakṣe vivāhe 'pyasya yonireṣaiva /<br />
               dhāraṇaṃ cārapyorvivāhaprabhṛti bhavati /<br />
               tatra vivāhe araṇībhyāṃ manthanam, anugate svebhya evāvakṣāṇebhya ityuktam /<br />
               tadabhāve bhasmanā araṇī saṃspṛśya manthanam //16//
               </p>
         </p>
         
         
         
         
         
         <p><span class="bold">ĀpGs-Tāt_5.17:</span>
            yadyayamagniranugataḥ nirvāṇassyāt tadā<span class="it">manthyaḥ</span>tebhya evāvakṣaṇebhyo 'dhi manthitavyaḥ /
            yadi tani na syurasamarthāni vā, tadāsaya bhalmanā araṇī saṃspṛśya manthitavyaḥ //17//</p>
         
         
         <p>17 śrotriyāgārādvā'haraṇam /</p>
         
         
         <p class="bold">śrotriyāgārādvā'hāryaḥ // ĀpGs_5.18 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.18:</span>
            śrutavṛttādhyayanasampanno brāhmaṇaḥ<span class="it">śrotriyaḥ</span>tasya gṛhe yaḥ pacanāgniḥ tasmādvāhāryaḥ /
            asmin pakṣe vivāhe 'pyasya yonireṣaiva //17//</p>
         
         
         
         
         
         <p><span class="bold">ĀpGs-Tāt_5.18:</span>
            athavādhītavedasya gṛhādāhāryaḥ /
            ayaṃ ca vyavasthito vikalpaḥ /
            
            <p>
               yadi mathite 'gnau vivāhastadā manthyaḥ /<br />
               yadyāhṛte 'gnau tadāhāryaḥ /<br />
               naṣṭeṣapahṛte vāgnāviyamevotpattiḥ /<br />
               anugata ityasya naṣṭāpahṛtayoḥ pradarśanārthatvāt //18//
               </p>
         </p>
         
         
         <p>prāyaścittmāha--
            18 tatra dampatyoranyatarasyopavāsaḥ /</p>
         
         
         <p class="bold">upavāsaścānyatarasya bhāryāyāḥ patyurvā // ĀpGs_5.19 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.19:</span>
            atra vyavahitakalpanayā padānāṃ sambandhaḥ /
            agnāvanugate bhāryāyāḥ patyuśca ubhayorupavāso bhavati tayoranyatarasya veti /
            caśabda ubhayorupavāsasamuccayārtaḥ /
            bhāryāyāḥ patyuśceti /
            vāśabdo 'nyatarasya vikalpārthaḥ /
            tayoranyatarasya veti /
            <span class="it">upavāsaḥ</span>ubhayorapi</p>
         
         
         <p>kālayorabhojanaṃ, prasiddheḥ anugamanānantarameva cāgniprakalpanaṃ sarvaprāyaścittahomaśca
            /</p>
         
         
         <p>nanvanugato manthya iti prakṛtaṃ tatkimanugata iti nimittanirdeśena ? ucyate-dampatyoḥ
            prasthānamiha prakṛtam /
            tāṃ tataḥ pra vā vāhayediti /</p>
         
         
         <p>prāsahgikastvagnidharmaḥ /
            tataścopavāsavidhirapi prasithānaśeṣa eva vijñāyeta /
            tathā ca 'trirātramubhayoradhaśśayyā barahmacarya'mityādīnāṃ prāsaṅgikena saṃbandho
            na bhavati /
            
            <p>
               kintu prākaraṇikenaiva /<br />
               anugate ubhayorupavāso 'nyatarasya vetyeva siddhe bhāryāyāḥ patyuśceti pṛthaṅnirdeśaḥ
               kathamasyāgneratyantaṃ bhāryāsaṃbandhaḥ pratijñāpitasyāditi /<br />
               ata eva bhāryāyāḥ pūrvavirdeśaḥ tena yasmin karmaṇi bhāryāyāssahatvaṃ nāsti yathopākaraṇasamāpanayostasyaitasminnagnāvapravṛttiḥ
               /<br />
               sapatnībādhanādau ca pattyussahatvābhāve 'pi bhāryāsabandhādevāsminnagnau pravṛttiḥ
               //18//
               </p>
         </p>
         
         
         
         
         
         <p><span class="bold">ĀpGs-Tāt_5.19:</span>
            anyatarasya kālasya ahno vā rātrercā sambandhī upavāsaḥ anaśanaṃ bhāryāyāḥ patyurvā
            bhavati /
            cakārognyutpattiprāyascittayoḥ samuccayārthaḥ /
            yadyahani rātrau vā prāgbhojanādanugatistadā mathitvā'hṛtya vā 'yatrakvace'ti vidhinepasamādhāya
            'yadyavijñātā sarvavyāpadvā'; iti</p>
         
         
         <p>
            sarvaprāyaścittaṃ hutvā kālaśeṣamupavaset /<br />
            yadi bhojanādūrdhva tadā tatkālaśeṣamāgāmikālaṃ ca /<br />
            sarvatā tu vijñātamātra evānugamane utpādanādi kāryam, nimittānantaraṃ naimittikasyāvaśyakartavyatvāt
            //
            </p>
         
         
         <p>
            anye tu- bhāryāpatyorubhayorapyupavāso na vikalpaḥ, svāmitvāviśeṣāt, 'parvasu cobhayorupavāsaḥ'(āpa.
            dha.2-1-4) iti smārte samuccayasya dṛṣṭatvācca /<br />
            vāśabdastu cārtha iti /<br />
            teṣāmupavāsaścānyatarasyetyetāvadevālaṃ sūtram /<br />
            arthādeva svāminorubhayorapyupavāso bhaviṣyati //
            </p>
         
         
         <p>
            kecit -'upavāsaścānyatarasya bhāryāyāḥ patyurvānugate'iti sūtraṃ chitvā vyavahitānvayakalpanayā
            vyācakṣate- anugato 'gnau bāryāyāḥ patyuścopavāso 'nyatarasya veti /<br />
            atra prakṛte 'pi punaranugata iti grahaṇamadhikayatnamantareṇaivaṃvidhānāṃ prāsaṅgikārthatā
            na syāt, kintu paramaprakṛtārthataiveti jñāpayitumiti //19//
            </p>
         
         
         <p class="bold">anugate 'pi vottarayā juguyānnopavaset // ĀpGs_5.20 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.20:</span>
            uttarayarcā'ayāścāgne'ityetayā juhuyāt āhutimekāṃ /
            iyamāhuti stantravati na bhavati /
            paristaraṇājyasaṃskāradarvīsaṃmārjanāni bhavanti /
            api veti vacanādeva vaikalpikatve siddhe upavāsapratiṣedha iyamāhutirupa vāsasyaiva
            pratyāmnāyā yathā syāditi /
            
            <p>
               tenehāpi sarvaprāyaścitthomasya samuccayo bhavati /<br />
               tadidaṃ prāyaścittamapyapaharaṇādināgnināśe 'pi draṣṭavyam /<br />
               asyaivāgnerbuddhipūrvotsarge dvādaśāhādūrdhva vicchede ca smṛtyantare prāyaścittamuktam
               /<br />
               tatrāpyagnisaṃkāra etāvāneva //19//
               </p>
         </p>
         
         
         
         
         
         <p><span class="bold">ĀpGs-Tāt_5.20:</span>
            api vā agnā<span class="it">vanugate uttarayā</span>'ayāścāgne'ityetayā'jyaṃ juhuyānnopa vaset /
            
            <p>
               anugata iti punarvacanānnṣṭāpahṛtayornāyaṃ vikalpaḥ, kintūpavāsa eva /<br />
               api vetyenenaiva upavāsapakṣe vyāvṛtte, nopavasedityārambhādupavāsamātreṇaivāyaṃ vikalpaḥ
               prāyaścittaṃ tvatrāpyastyeva //20//
               </p>
         </p>
         
         
         <p>19 rathena gamane viśeṣāḥ /</p>
         
         
         <p class="bold">uttarā rathasyottambhanī // ĀpGs_5.21 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.21:</span>
            atha dampatyoḥ prasthāne viśeṣadharmā upadiśyante /
            uttarā satyenottabhite tyeṣā /
            <span class="it">rathasyottaṃbhanī</span>anayarcā rathasyottabhanaṃ kartavyamityarthaḥ /
            kena?vareṇa, adhikṛtatvāt //20//</p>
         
         
         
         
         <p><span class="bold">ĀpGs-Tāt_5.21:</span>
            <span class="it">uttarā</span>'satyenottabhitā'ityeṣā<span class="it">rathasyottambhanī</span>uttambhane karaṇamantraḥ //21//</p>
         
         
         <p class="bold">vāhāvuttarābhyāṃ yunakti dakṣiṇamagre // ĀpGs_5.22 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.22:</span>
            yābhyamūhyate rathaḥ tau <span class="it">vāhau</span>aśvāvanaṅvāhau vā /
            <span class="it">uttarābhyāṃ</span>'yuñjanti bradhnaṃ,'yoge, ityetābhyāṃ<span class="it">yunakti</span>yugadhurerābadhnāti /</p>
         
         
         <p>
            yuñjantīti dakṣiṇaṃ, yoge yoge ityuttaram /<br />
            kecidubhābhyāmekaikasya yogamicchanti //21//
            </p>
         
         
         <p>
            arthāt paścāt savyam /<br />
            pratyaṅmukhatve ca na sidhyati vacanam /<br />
            anyatra tathāpavarga ityeva siddham //22//
            </p>
         
         
         
         
         
         <p><span class="bold">ĀpGs-Tāt_5.22:</span>
            <span class="it">uttarābhyāṃ</span> 'yuñjanti bradhnaṃ''yoge yoge'iti dvābhyāṃ aśvāvanaḍvāhau vā yugadhurorābadhnāti
            /
            tayośca<span class="it">dakṣiṇaṃ</span> vāhaṃ pūrva<span class="it">yanakti</span> /</p>
         
         
         <p>dvābhyāṃ dvābhyāmekaikaṃ, naivaivayā /
            atra ca uttarābhyāmiti dvandvāpavādenaikaśeṣeṇa samabhivyāhṛtayojanakriyāpekṣayetaretarayogābhihitayordvayorapi
            mantrayossahitayorviniyogāt 'ekamantrāṇi karmāṇi'(āpa.pa.1-41) itvasyāpavādaḥ /
            nanvevaṃ dvitīyasya mantrasyādṛṣṭārthatā syāt?</p>
         
         
         <p>satyam-tathāpi, dvābhyāṃ dvābhyāmekaikamiti paramāptabhāṣyakāravacanādekaikavāhayojane
            sahitamantradvayācāraḥ kṛtsnadeśakālakartṛvyāpta ityanumīyate // 22 //</p>
         
         
         <p class="bold">ārohatīmuttarābhirabhimantrayate // ĀpGs_5.23 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.23:</span>
            atha taṃ rathaṃ yuktamārohati vadhūḥ /
            tāmārohatīmārohantīṃ uttarābhi"ssukiṃśukami"tyevamādibhiḥ abhimantrayate /
            iha bahuvacananirdeśāt triprabhṛti aniyamaprasaṅge mantraliṅgāccatasṛbhiriti niyamaḥ
            /
            
            <p>
               yāne tūttaṃbhanādi sarva bhavati /<br />
               aśvapuruṣādiṣu ca abhimantraṇādayaḥ dampatīdharmā bhavantīttyuktam /<br />
               'sucakra'miti mantraliṅgāt ratha eva mantrā ityeke /<br />
               vadhūpratipādanaparatvāt mantrasya rathāliṅgatvamarthavāda ityanye //23//
               </p>
         </p>
         
         
         
         
         
         <p><span class="bold">ĀpGs-Tāt_5.23:</span>
            <span class="it">rathamārohati</span>marohantī vadhūm /
            
            <p>
               numabhāvaśchāndasaḥ /<br />
               'sukiṃśukam'; ityādibhiścatasṛbhirabhimantrayate /<br />
               rathamevārohantīṃ nāśvādim; sucakrimiti liṅgavirodhāt /<br />
               'uduttaram'iti vā tisṛbhiraśvādikamārohantīmabhi mantrayate //23//
               </p>
         </p>
         
         
         <p>20 yugyayoḥ yojanaprakāraḥ /</p>
         
         
         <p class="bold">sūtre vartmanorvyavastṛṇāttyuttarayā nīlaṃ dakṣiṇasyāṃ lohitamuttarasyām // ĀpGs_5.24
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.24:</span>
            dve<span class="it">sūtre</span>nīlalohite rathasya vartmanorubhayorḥ /
            bhaviṣyannirdeśo 'yaṃ yayorrvatīṣyete rathacakre tayorrvatmanoḥ /
            vartinyoriti yuktaṃ paṭhitum /</p>
         
         
         <p>tathā ca dakṣiṇasyāmuttarasyāmityuttaratra srīliṅgānirdaśo 'va kalpate /
            <span class="it">vyavastṛṇāti</span> viśabdastiryagarthe,tiryagavastṛṇāti /
            <span class="it">uttarayā</span> nīlalohita ityetayā //24//</p>
         
         
         <p><span class="it">tayossūtrayoḥ</span> yannīlaṃ dakṣiṇasyāṃ vartmanyāṃ<span class="it">vyavastṛṇāti</span> //25//</p>
         
         
         <p><span class="it">uttarasyāmiti</span>savyasya cakrasya vartmanyāmityarthaḥ /
            
            <p>
               sūtre yugapat gṛhītvā sakṛdeva mantrumaktavā vyavastṛṇāti /<br />
               satyapi deśabhede mantraliṅgāt //
               </p>
         </p>
         
         
         <p><span class="it">apara</span> āha-deśabhedāt mantrābhyāvṛttiriti /
            abhiyānaṃ tu sānnāyyakumbhīvat draṣṭavyam-aprasresāya yajñasyo 'khe upadadhāmyaha
            miti /</p>
         
         
         <p>sūtravyavastaraṇamaśvādiṣu nāsti rathasaṃdhāt // 26 //</p>
         
         
         
         
         
         <p><span class="bold">ĀpGs-Tāt_5.24:</span>
            vartmanoḥ<span class="it">vartanyorityarthapīṭhaḥ /
               nīlaṃ dakṣiṇasyāmiti strīliṅganirdeśāt /
               rathasya</span> <span class="it">bhāvinyorrvatanyoḥ nīlalohite bhavataḥ utyetayā dve</span> sūtre vyavastṛṇāti<span class="it">tiryakstṛṇāti /
               etacca yugapat, nīlalohite bhavata iti</span></p>
         
         
         <p><span class="it">dvivacanaliṅgāt /
               tayośca sūtrayo</span>rdakṣiṇasyāṃ<span class="it">varvanyāṃ</span> nīlaṃ<span class="it">vyavastṛṇāti,</span>uttarasyāṃ<span class="it">ca</span> lohitam<span class="it"> // 24 //</span></p>
         
         
         <p><span class="bold">te uttarābhirabhiyāti // ĀpGs_5.25 //</span></p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.25:</span>
            te <span class="it">sūtre</span> abhiyāti<span class="it">upariyāti /
               uttarābhistisṛbhiḥ ṛgbhiḥ ye vadhvaścandramityetābhiḥ</span></p>
         
         
         <p><span class="it">tatra rathena gacchannupariyāti /
               mantrāstvaśvādigamane 'pi vaktavyāḥ gamanārthatvātteṣāṃ,netyataye /
               mantraliṅgāt tritvaniyamaḥ /</span></p>
         
         
         <p class="it">trayāṇāmante gamanārambhaḥ // 27 //</p>
         
         
         
         
         
         <p><span class="bold">ĀpGs-Tāt_5.25:</span>
            <span class="it">ye vadhvaścandram iti tisṛbhirvyavastīrṇe sūtre</span> abhiyāti<span class="it">uparigacchati</span> // 25 //</p>
         
         
         <p>21 naimittiko japaḥ /</p>
         
         
         <p class="bold">tīrthasthāṇucatuṣpathavyatikrame cottarāṃ japet // ĀpGs_5.26 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_5.26:</span>
            atītya<span class="it">gamanamatikramaḥ atikrama eva</span> vyatikramaḥ<span class="it">viśabdo 'narthakaḥ,</span>yathopāya evābhpāya iti /
            <span class="it">uttasāmṛcaṃ japedvaraḥ</span> tāmandasānetyetām /
            <span class="it">nimittāvṛttau japasyāvṛttiḥ /
               </span>ca śabdaḥ pratyekaṃjapasaṃbandhārthaḥ /
            <span class="it">itarathā</span></p>
         
         
         <p><span class="it">trayāṇāmatikramasannipāte japaḥ kāryassyāt mantraliṅgāt /
               </span>na ca mantre tīrthādayasstūyante /
            kiṃtarhyaśvinau, tenaikātikramaṇe itarayoḥ śravaṇaṃ vyartha syāditi na codanīyaṃ,
            tatpadoddhāro vā śaṅkanīyaḥ // 28 //</p>
         
         
         
         
         
         <p><span class="bold">ĀpGs-Tāt_5.26:</span>
            tīrtha puṇyanadyādi /
            <span class="it">sthāṇurgavāṃ</span>kaṇḍūyanārtha nikhātaḥ /
            <span class="it">catuṣpathaḥ</span> prasiddhaḥ /
            eteṣāṃ vyatikrame 'tā mandasānā'ityetāṃ japet /</p>
         
         
         <p>tīrthādīnāṃ cānyatamavyatikrame 'pi kṛtsnāyā eva japaḥ , na tvitarapadarahitāyāḥ;yato
            liṅgācchutirbalīyasī, 'aindryā gārhapatyamupatiṣṭhate'; itivat /</p>
         
         
         <p>nanvatrācārācchrutiranumeyeti na tayā liṅgabādho yuktaḥ /
            maivam, liṅgasyātra śruti vihitaśoṣidiṣayasāpokṣatvāt /
            tatra hyanumeyaśruterdaurbalyaṃ yatrāsyāḥ pratyukṣuśrutyaiva virodhaḥ /
            ato 'numeyāpi śrutissāpekṣaliṅgabādhikaiva /
            vṛttibhedastu tīrthādiśabdānāṃ tattadvyatikrame mantraprayogabhedādupapadyate /
            atastīrthavyatikrame 'pi sthāṇupathaśabdau durmatisthānasāmānyāttīrthamevābhivadataḥ
            /
            evaṃ sthāṇumitarau /</p>
         
         
         <p>catuṣpathamapītarau /
            yathedhmasambharaṇamantre upaveṣamekṣaṇadhṛṣṭiśabdā agrisaṃsparśikāṣṭhamayatvasāmānyāt
            idhmadārūṇyevābhivadanti /
            yathā vā jātakarmaṇyuttarābhyāmabhimantraṇaṃ, mūrdhanyavaghrāṇaṃ, dakṣiṇe karṇe jāpaḥ,
            (āpa.gṛ.15-1) ityabhimantraṇāvaghrāṇajapānāṃ jātasaṃskārakriyāsāmānyādabhijighrāmītyabhivadanam
            /
            kiñcitrāśvinoḥ prādhānyena stūyamānatvāttatsakāśāttīrthādivyatikramotthadoṣopahateḥ
            prārthyamānatvādavikṛtāyā eva japaḥ /
            
            <p>
               api ca padāntaroddhāre jagatītvabhaṅgaprasaṅgaḥ /<br />
               nyāyatastu japamantro nārthaparaḥ ato nātra tīrthādayo 'śvinau vā tātparyeṇābhidhīyante
               /<br />
               tasmāt śūpapādaḥ kṛtsnāyā eva japaḥ /<br />
               eṣa eva nyāyo nadīnāṃ dhanvanāṃ ca vyatikrame //26//
               </p>
         </p>
         
         
         <p>ṣaṣṭhaḥ khaṇḍaḥ
            22 mārgamadhye nāvā nadītaraṇe japaḥ /</p>
         
         
         <p class="bold">nāvamuttarayānumantrayate // ĀpGs_6.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.1:</span>
            atha yadi pathi nāvā tāryā nadī vāpī vā syāt tatra<span class="it">nāva</span>muttarayarcā 'ayaṃ no mahyāḥ pāraṃ svastī'tyetayā<span class="it">numantrayate</span></p>
         
         
         <p>
            anumantrayetetyarthaḥ /<br />
            pṛṣṭhataḥ sthitvā anuvīkṣya mantroccāraṇamanumantraṇam /<br />
            kṛte 'numantraṇe varo vadhūśca tāmārohataḥ //1//
            </p>
         
         
         
         
         
         <p><span class="bold">ĀpGs-Tāt_6.1:</span></p>
         
         
         <p>
            yadi pathi nadī nāvā taritavyā syāt, tadā varaḥ 'ayaṃ no mahyāḥ pāram'ityetayā nāvamanumantrayate
            /<br />
            tatastāmubhāvagninā sahārohataḥ // 1 //
            </p>
         
         
         <p class="bold">na ca nāvyāṃ staratī vadhūḥ paśyet // ĀpGs_6.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.2:</span>
            ye nāvaṃ nayanti(te) nāvi bhavā nāvyāḥ kaivartāḥ tān<span class="it">taratī</span> tarantī taraṇakāla ityarthaḥ /
            strīliṅganirdeśādeva siddhe vadhūgrahaṇaṃ darśanapratiṣedho vadhvā eva yathā syāditi
            /
            tena tīrtvottarāṃ japediti varasyaiva bhavati /
            caśabdo vadhvā varasya ca sahataraṇapradarśanārthaḥ /
            
            <p>
               saṃhobhau tarataḥ /<br />
               vadhvāstvayaṃ cāparo viśeṣa iti /<br />
               kecit nāvā tār#a āpo nāvyā iti vyācakṣate /<br />
               teṣāṃ puṃliṅganirdeśo 'nupapannaḥ // 2 //
               </p>
         </p>
         
         
         
         
         
         <p><span class="bold">ĀpGs-Tāt_6.2:</span>
            <span class="it">nāvyān</span>naunetṝn kaivartān /
            <span class="it">tāratīti</span>chāndasaṃ rūpam /
            
            <p>
               tarantī taraṇakāle /<br />
               'lakṣaṇahetvoḥ kriyāyāḥ '(pā.śū.3-2-126) iti śatrādeśaḥ /<br />
               vadhūrna paśyet /<br />
               cakārāt vadhvāstaraṇadarśanapratiṣedhaśca, varasya kevalaṃ saha taraṇamiti jñāpayati
               //2//
               </p>
         </p>
         
         
         <p class="bold">tīrtvottarāṃ japet // ĀpGs_6.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.3:</span>
            <span class="it">tīrtvā</span>pāraṃ prāpya<span class="it">uttarāmṛcaṃ</span>'asya pāra'ityetāṃ japedvaraḥ /
            
            <p>
               yadi nadī na bhavati tadā yā oṣadhaya ityetāmapi japet /<br />
               nadīnāṃ dhanyānāñca vyatikrame iti vakṣyati //3//
               </p>
         </p>
         
         
         
         
         
         <p><span class="bold">ĀpGs-Tāt_6.3:</span></p>
         
         
         <p>pāraṃ prāpya 'asya pāre'ityetāṃ vara eva japet //3//</p>
         
         
         <p>23 śmaśānādibyatikrame homaḥ /</p>
         
         
         <p class="bold">śmaśānādhivyātikrame bhāṇḍe rathe vā riṣṭe 'gnerupasamādhānādyājyabhāgānte 'nvārabdhāyāmuttarā
            āhutīrhutvā jayādi pratipadyate pariṣecanāntaṃ karoti // ĀpGs_6.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.4:</span></p>
         
         
         <p>
            śmaśānabhūmeradhyupari vyatikrame bhāṇḍe bhājanādau rathe riṣṭe naṣṭe ratha iti pradarśanamanyeṣu
            caivaṃprakāreṣu darnimitteṣu vakṣyamāṇahomaḥ kāryaḥ /<br />
            tatrāgnerupasamādhānādi tantraṃ pratipadyate /<br />
            adhiśabdaprayogācchmaśānabhūmerupari gamana evaitat bhavati /<br />
            tīrthādīnāṃ tu samāpenātikrame 'pi bhavati //4//
            </p>
         
         
         <p>uttarā āhutīrjuhoti /
            'yadṛteci'dityādyāssapta uttaramantrairaitairāhutīrjuhotītyarthaḥ /
            mantraliṅgāt saptaniyamaḥ /
            hutvā jayāditantraśeṣaṃ pratipadyate /
            sakṛt pātraprayogaḥ /
            śamyāḥ paridhyarthe /
            agnerupasamādhānādi vacanaṃ tantraprāptyartha, ājyabhāgāntavacanamanvārambhakālopadeśārtham
            /</p>
         
         
         <p>
            'jayādi pratipadyata'ityetaccānvārambhānivṛttyartham /<br />
            tathā jayādi yathāsiddhaṃ pratipadyata iti //5//
            </p>
         
         
         <p>
            yadidamagnerupasamādhānādi pariṣecanāntaṃ karma tadanantaraṃ naimittikamuktaṃ tat
            karoti /<br />
            sakṛdeva, na punaḥ punarityarthaḥ /<br />
            anantaroktānāṃ nimittānāṃ deśakālabhedenāvṛttāvapi sakṛdovānte 'yaṃ homo bhavatītyarthaḥ
            //6//
            </p>
         
         
         
         
         
         <p><span class="bold">ĀpGs-Tāt_6.4:</span>
            <span class="it">śmaśānādhivyatikrame</span>śmaśānabhūmerupari vyatikrame,<span class="it">bhāṇḍe</span>vadhūbhūṣaṇādau <span class="it">rathe vā riṣṭe</span>, agnerupasamādhānādi pariṣecanāntaṃ karoti /
            kevalājyahaviṣṣu na vacanābhāve tantramityuktameva /
            ājyabhāgānta iti tvanbārambhakālavidhyartham /
            <span class="it">uttarāḥ</span>'yadṛte vidabhiśriṣaḥ'iti saptakaraṇikā āhutīḥ /
            śeṣaṃ vyaktam //4//</p>
         
         
         <p>24 kṣīryādivyatikrame kartavyo japaḥ /</p>
         
         
         <p class="bold">kṣīriṇāmanyeṣāṃ vā lakṣmaṇyānāṃ vṛkṣāṇāṃ nadīnāṃ dhanvanāṃ ca vyatikrama uttare yathāliṅgaṃ
            japet // ĀpGs_6.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.5:</span>
            <span class="it">kṣīriṇāṃ</span> nyagrodhādīnāmalakṣmaṇyānām, anyeṣāmapi<span class="it">lakṣaṇyānāṃ</span>lakṣaṇayuktānāṃ prasiddhānāṃ sīmāvṛkṣaṇāmityarthaḥ /</p>
         
         
         <p>lakṣmaṇyānāmityapi pāṭhe ayamevārthaḥ /
            <span class="it">nadīnāṃ</span>sodakānāṃ anudakānāñca /
            <span class="it">dhanvanāṃ</span> nirjalānāmaraṇyānāñca <span class="it">vyatikrame</span> uttareṛcau yathāliṅga yasya liṅga yasyāṃ dṛśyate tadvyatikrame tāṃ japet /
            
            <p>
               tatra vṛkṣātikrame ye gaṇdharvā iti, nadyatikrame yā oṣadhaya iti, dhanvātikrame yāni
               dhanvānīti /<br />
               yathāliṅgavacanaṃ ubhayatrobhe mā bhūditi /<br />
               nadyatikrame 'pi kṛtsnā bhavati /<br />
               tathā dhanvātikrame 'pi //7//
               </p>
         </p>
         
         
         
         
         
         <p><span class="bold">ĀpGs-Tāt_6.5:</span>
            <span class="it">kṣīriṇaḥ</span>kṣīravantaḥ plakṣanyagrodhādayaḥ lakṣma cihnaṃ tatra bhavāḥ<span class="it">lakṣmaṇyāḥ</span>durgā tintriṇikā sīmākadambā ityevamādayaḥ /
            <span class="it">nadyaḥ</span> prasiddhāḥ<span class="it">dhanvāno</span>dīrghāṇyaraṇyāni yeṣu grāmyāḥ paśavo na nivasanti /
            eteṣāṃ cavyatikrame <span class="it">uttare yathāliṅgaṃ japet</span> /
            
            <p>
               'ye gandharvāḥ'iti vṛkṣāṇāṃ vyatikrame, 'yā oṣadhayaḥ'iti nadīnāṃ dhanvanām /<br />
               yathāliṅgamiti vacanaṃ jātakarmavanmā bhūditi /<br />
               kṣīriṇāmityādi bahutvamavivakṣitam, nimittagatatvāt, havirubhayatvavat //5//
               </p>
         </p>
         
         
         <p class="bold">gṛhānuttarayā saṅkāśayati // ĀpGs_6.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.6:</span>
            atha svaṃ gṛhaṃ prāpya rathādavaropya yaddhanaṃ tasyā vahatutvenāgataṃ tacca gṛhān
            prapādya tatastayā tān<span class="it">saṅkāśayati</span>samyagīkṣayati</p>
         
         
         <p>uttarayarcā saṅkāśayāmītyetayā /
            mantraścāsminnarthe yathākathañcit yojanīyaḥ /
            
            <p>
               saṅkāśayāmi darśayāmi vahatuṃ vadhvāḥ pitṛkulādānītaṃ dhanaṃ brahmāṇā maitreṇa aghoreṇa
               cakṣuṣā na kevalamaghoreṇa, kiṃ tarhi maitreṇa gṛhairmadīyaissārdha gṛhaṃ ca madīyamityarthaḥ
               /<br />
               asyāṃ paryāṇaddhaṃ viśvarūpākhyaṃ yadābharaṇaṃ tatparibhyaḥ ekasmin bahuvacanam /<br />
               patyai mahyaṃ syonaṃ mukham /<br />
               savitā karotviti //8//
               </p>
         </p>
         
         
         
         
         
         <p><span class="bold">ĀpGs-Tāt_6.6:</span>
            varaḥsvagṛhān jñātidhanasaṃyuktān vadhūṃ 'saṅkāśayāmi'iti ṛcā<span class="it">saṅkāśayati</span>darśayati /
            nanu-yadyapi samityupasargaḥ 'samavadāya dohābhyāṃ'(āpa.śrau.2-20-3) ityādau sahārthe
            dṛṣṭaḥ, tathāpi gṛhāṇāṃ jñātidhanasahitatvamevātrābhipremiti kuto niścīyate?</p>
         
         
         <p>
            ucyate-'saṅkāśayāmivahatum'iti mantraliṅgānusārāt /<br />
            mantrārthaśca bhāṣyoktaḥ //7//
            </p>
         
         
         <p class="bold">vāhāvuttarābhyāṃ vimuñcati dakṣiṇamagre // ĀpGs_6.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.7:</span></p>
         
         
         <p>
            uttarābhyāṃ āvāmagan"ayaṃ no devassavite'tyetābhyām /<br />
            yogavadekaikena mantreṇa vimokaḥ //9//
            </p>
         
         
         <p>arthāt savyaṃ paścāt //10//</p>
         
         
         
         
         
         <p><span class="bold">ĀpGs-Tāt_6.7:</span></p>
         
         
         <p>'āvāmagan'iti dvābhyāmekaikaṃ vāhaṃ vimuñcati //7//</p>
         
         
         <p>25 gṛhapraveśaḥ /</p>
         
         
         <p class="bold">lohitaṃ carmā'naḍuhaṃ prācīnagrīvamuttaraloma madhye 'gārasyottarayā'stīrya gṛhān
            prapādayannuttarāṃ vācayati dakṣiṇena padā // ĀpGs_6.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.8:</span>
            vimucya vāhau varaḥ pūrva gṛhaṃ svayaṃ praviśya yatra dampatyorvāsaḥ tatrāgārasya
            madhye camīstṛṇāti uttarayarcā 'śarmā varme'tyetayā taccānaḍuhaṃ bhavati lohitañca
            varṇena /
            prācīnamuttaralometyāstaraṇe prakāraḥ /
            āstīrya tato dakṣiṇena padā gṛhān<span class="it">prapādayati /
               vadhūṃ</span>praveśayati /
            prapādayaṃstāmuttarāmṛcaṃ<span class="it">vācayati</span> 'gṛhāni'ti prakṛte punargṛhānityucyate- hatarathā agārasyāpi prakṛtatvāt praveśane
            mantraḥ śaṃkyeta /
            
            <p>
               idameva jñāpakamantaragāramadhye carmāstaraṇamiti /<br />
               prapādayan vācayatīti vacanānmantrakarmaṇoradisaṃyogaḥ /<br />
               na mantrānte pradānam //11//
               </p>
         </p>
         
         
         
         
         
         <p><span class="bold">ĀpGs-Tāt_6.8:</span>
            tato varaḥ pūrva svagṛhān praviśya 'śarma varma'ityetayā yathāsūtraṃ carmāstīrya tato
            vadhūṃ<span class="it">dakṣiṇena padā</span>gṛhān<span class="it">prapādayan</span>praveśayan'; gṛhān bhadrān'ityetāṃ vācayati //8//</p>
         
         
         <p class="bold">na ca dehalīmabhi (dhi) tiṣṭhati // ĀpGs_6.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.9:</span></p>
         
         
         <p>
            dehalīnāmadvārādhastāddaru /<br />
            paryantavediketyapare /<br />
            tāṃ prapādanakāle svayaṃ sā ca nātikrāmoditayarthaḥ /<br />
            tayoḥ prapannayoragnimanuprapādayati // 12 //
            </p>
         
         
         <p>
            prapadya gṛhān atha tatkālamaśanamaśnīyāt tato yasminnagāre carmātipadyate /<br />
            sakṛt pātrāṇi śamyāḥ paridhyarthe //13//
            </p>
         
         
         
         
         
         <p><span class="bold">ĀpGs-Tāt_6.9:</span></p>
         
         
         <p>
            sā ca praviśantī dehalāṃ nābhitiśṭhati /<br />
            kecit-cakārādvaro 'pi- iti //9//
            </p>
         
         
         <p>26 praveśahomaḥ /</p>
         
         
         <p class="bold">uttarapūrve deśe 'gārasyāgrerupasamādhānādyājyabhāgānte 'nvārabhdhāyāmuttarā āhutīrhutvā
            jayādi pratipadyate pariṣecanāntaṃ kṛtvottarayā carmaṇyupaviśata uttaro varaḥ // ĀpGs_6.10
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.10:</span>
            uttarāstrayodaśapradhānāhutīḥ 'āgangoṣṭha'mityādyāḥ liṅgavirodhe satyapi vara eva
            juhoti, vidhervalīyastvāt /
            
            <p>
               bhavati liṅgañcāvivakṣitam /<br />
               devatāsmaraṇārthatvāt mantrāṇām /<br />
               uttaro vara ityayaṃ viśeṣaḥ sarveṣu homeṣu bhavatītyuktam /<br />
               uttarapūrvadeśegārasyeti vidhiragnessarvatra veditavyaḥ //14//
               </p>
         </p>
         
         
         <p><span class="it">uttarayarcā</span>'iha gāvaḥ prajāyadhva'mityetayā /
            tadupaviśataḥ pariṣecanāntavacanamānantaramevopaveśanaṃ kartavyaṃ nānyaditi /
            
            <p>
               tena bhojanaṃ prāgevti siddham /<br />
               tatropaveśane mantra ubhayorapi bhavati /<br />
               ihāgnisambandhābhāvāt uttaro vara ityuktaṃ /<br />
               prāṅmukhau copaviśataḥ //15//
               </p>
         </p>
         
         
         
         
         
         <p><span class="bold">ĀpGs-Tāt_6.10:</span>
            <span class="it">uttarāḥ</span> 'āgan ityāditrayodaśāhutīḥ /
            <span class="it">uttarayā</span>'iha gāvaḥ prajāyadhvam'ityetayā /
            pūrvemāstīrṇe <span class="it">carmaṇyupaviśataḥ</span> /
            pūrvavaduttara eva varaḥ //10//</p>
         
         
         <p>27 jīvaputrāyāḥ putrāya phaladānam / 28 dampatyorvāgyamaḥ /</p>
         
         
         <p class="bold">athāsyāḥ puṃsvorjīvaputrāyāḥ putramaṅka uttarayopaveśya tasmai phalānyuttareṇa yajuṣā
            pradāyottare japitvā vācaṃ yacchata (ti) ā nakṣatrebhyaḥ // ĀpGs_6.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.11:</span>
            ya pumāṃsameva sūte na striyaṃ sā puṃśūḥ'tasyāḥ puṃsvo jīvaputrāyā iti pāṭhaḥ /
            na rephaḥ pāṭhyaḥ, paṭhyamāno vā chāndaso draṣṭavyaḥ /</p>
         
         
         <p>jīvā eva putrā yasyā na bhṛtāḥ jīvaputrāyāḥ jīvapatyā iti ca draṣṭavyam /
            tathā maṅgalānīti /
            evaṃ bhūtāyāstraivarṇistriyāḥ putramapattarayarcā 'somenādityā'ityetayā asyā vadhvā
            aṅka upaveśya tasmai kumārāya phalānyuttareṇa yajuṣā 'prasvasthaḥ preya'mityanena
            pradāya tata uttare ṛcau</p>
         
         
         <p>
            'iha priyaṃ''simaṅgalīḥ'ityete japitvā tata ubhau tasminneva carmaṇyāsīnau vācaṃ yacchataḥ
            /<br />
            ānakṣatrebhyāḥ nakṣatrāṇāmudayādityarthaḥ /<br />
            kumāraśca phalāni gṛhītvā yathārtha gacchati //16//
            </p>
         
         
         
         
         
         <p><span class="bold">ĀpGs-Tāt_6.11:</span>
            puṃsvoḥ puṃsvāḥ ityarcapāṭhaḥ yā puṃsa eva sūte na strīrapi, yā ca sūta eva na tu
            vandhyā satī krayādinā putravatī, sā puṃsūḥ /
            jīvanta eva putrāḥ pumāṃso yasyāssā jīvaputrā, na punaḥ 'bhrātṛputrau svasṛduhitṛbhyām'(pā.1-2-68)
            ityekaśeṣavacanādyasyā duhitaro 'pi jīvanti, putraścaiko jīvati, sāpīha jīvaputrā
            vivakṣitāḥ puṃsvoriti viśeṣaṇānupapatteḥ /
            evaṃ bhūtāyāḥ putraṃ 'somenādityāḥ'ityetayā vadhvā aṅka upaveśya 'pra svasthaḥ'iti
            yajuṣā putrāya phalāni kadalyādīni pradāya 'iha priyaṃ prajayā'iti ṛcau japitvā, ubhau
            vācaṃ yacchataḥ /</p>
         
         
         <p>ānakṣatrebhyaḥ nakṣatrāṇāmodayāt //11//</p>
         
         
         <p>29 vadhvai dhruvārundhatīpradarśanam /</p>
         
         
         <p class="bold">uditeṣu nakṣatreṣu prācīmudīcīṃ vā diśamupaniṣkramyottarābhyāṃ yathāliṅgaṃ dhruvamarundhatīṃ
            ca darśayati // ĀpGs_6.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_6.12:</span>
            uditeṣu nakṣatreṣviti vacanāttataḥ prākū tasminneva carmaṇi vāgyatayorāsanaṃ paścādupaniṣkramaṇam
            /
            uditeṣvityeva siddhe nakṣatragrahaṇaṃ vispaṣṭārtham /
            <span class="it">uttarābhyāṃ</span> dhruvakṣiti''saprarṣayaḥ'ityetābhyām /
            
            <p>
               ubhayatra mantreṇa darśanaṃ vadhvāḥ karma, varastu paśyan dhruvamiti nirdirśya pūrvā
               vācayati vascādarundhatīmittyuttarām /<br />
               tato vāgvisargaḥ mantraliṅgādeva yathāliṅgadarśane siddhe yathāliṅgavacanaṃ vikalpārtham
               /<br />
               uttarābhyāṃ dhruvamarundhatīñca darśayati yathāliṅgaṃ veti /<br />
               tenottarasyāmṛci sarveṣāṃ saptarṣīṇāṃ kṛttikādināmarūndhatyāśca sahadarśanaṃ vadhvāḥ
               karma pakṣe bhavati, kevalamarundhatyā eva vā //17//
               </p>
         </p>
         
         
         
         
         
         <p><span class="bold">ĀpGs-Tāt_6.12:</span></p>
         
         
         <p>
            uttarābhyāṃ 'dhruvakṣitirdhruvayoniḥ'ityetābhyāṃ yathāliṅgaṃ pūrvayā sapraṛṣayā dhruvamuttarayārundhatīṃ
            ca darśayati vadhūm /<br />
            yathāliṅgamiti ca jātakarmavaddvābhyāṃ dvābhyāmekaikaṃ mā bhūditi //
            </p>
         
         
         <p>kecit- yathāliṅgamityatra nāsti, prayoktṝṇāṃ pramādāt pradeśāntaradṛṣṭamiha sañcaritapaṭhitamiti
            //</p>
         
         
         <p>
            apare-uttarābhyāṃ yathākramaṃ dhruvamarundhatīṃ ca darśayati;yathāliṅgaṃ vā iti bhitvā
            sūtraṃ sādhyāhāraṃ vyācakṣate /<br />
            'sapraṛṣayaḥ prathamām'ityetayā saptaṛṣīn kṛttikā arundhatīṃ ca saha darśayati /<br />
            arunjhatīmeva veti vikalpārtha yathāliṅgavacanāmiti //12//
            </p>
         
         
         <p>dvitīye paṭale siddhaṃ yathābhāṣyaṃ yathāmati /</p>
         
         
         <p>kṛtaṃ sudarśanāryeṇa gṛhyatāparyadarśanam //</p>
         
         
         <p>iti śrīsudarśanācāryakṛte gṛhyatātparyapadarśane ṣaṣṭhaḥ khaṇḍaḥ //</p>
         
         
         <p>// dvitīyaḥ paṭalaśca samāptaḥ //</p>
         
         
         <p>====================================================================================</p>
         
         
         <p>atha tṛtīyaḥ paṭalaḥ
            saptamaḥ khaṇḍaḥ
            30 āgneyasthālīpākaḥ /
            (tasya dharmāḥ)</p>
         
         
         <p class="bold">athaināmāgneyena sthālīpākena yājayati // ĀpGs_7.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.1:</span>
            atheti vacanādetasyāmava rātryāṃ sthālīpāko bhavati /
            sthālyāṃ pacyata iti sthālīpākaḥ /
            tasya devatāvidhānaṃ-āgneyoneti /</p>
         
         
         <p>nanu-vidhāsyate"agnirdevatā svāhākārapradāna"iti, satyam, aparamapi tatra bhavati-agnisviṣṭakṛt
            dvitīya iti /
            tataśca sa eva yadi devatāvidhiḥ syāt dvidevatyamidaṃ haviḥ syāt /
            tataśca nirvapaṇakāle tābhyāmubhābhyāṃ saṅkalpaḥ kriyeta /
            yadyapi vastuto giṇabhūtaḥ sviṣṭakṛdyāgaḥ tathāpi pradhānavat tatra codyate-'agnisviṣṭakṛdvitīya'iti
            /
            tataśca tasmā api saṅkalpaḥ kriyeta /
            tasmāt kevalo 'yamāgneyasthālīpāka iti /
            (vaktavyam evamādreyasyaiva pradānasya)yadyaprattadaivatamityetat prāyaścittaṃ bhavati
            /
            sviṣṭakṛtastu prattadaivamityetadeva /
            
            <p>
               'enāṃ yājayatī'ti vacanāt sahatvamubhayorasmin karmaṇi nāsti /<br />
               vadhvā evodaṃ karma, varasya tvārtvijyameva /<br />
               tena yadidaṃ sthālīpākariveṣaṇaṃ brīhyādidakṣiṇā ca tat vadhūdhanasyaiva bhavati /<br />
               yatraidamucyate 'padrīhi pārīṇahyasyeśo'iti (tai.saṃ.6-2-1) // 1 //
               </p>
         </p>
         
         
         
         
         
         <p><span class="bold">ĀpGs-Tāt_7.1:</span></p>
         
         
         <p>
            nanu-'atha patnyavahanti''śrapayitvā'ityetāvadeva vaktavyam;yatauttaratra 'agnirdevatā'(āpa.gṛ.7-5)
            iti vidhānādāgneyatvaṃ siddham'; sthālīpākeneti tu śrapayitveti vidhānāt, enāṃ yājayatīti
            cānvārabdhāyāmiti vidhānāt;ataḥ kimarthamidamadhikamārabhyate 'athaināmāgneyena sthālīpākena
            yājayati'iti ? ucyete sūtraṃ tāvadṛṣipraṇītaṃ nānarthakaṃ bhavitumarhati /<br />
            tena loke vyutpattisiddhādhyāhārādibhirapi yassūtrasyārthassampādyate so 'pi vedārthonuṣṭheya
            ucyate-dhruvamarundhatīṃ ca darśayitvā, anantaraṃ yatrāgneyena sthālīpākena yāgaṃ
            karoti tatraivaināṃ patnīṃ yājayati patnyāmanvārabdhāyāṃ juhoti, na parvasu pārvaṇavikāreṣu
            ca /<br />
            evamatideśeṣārthatayā sūtramarthavadeva //
            </p>
         
         
         <p>
            anye-yājayatīti vacanāt varādanyo 'pyasya sthālīpākayāgasya karteti /<br />
            tanna;prakaraṇenāsya vivāhāṅgatvāt 'sahṅgaṃ pradhānam'; (āpa.pa.2-39) iti sāṅgasya
            pradhānasyaikakartṛkatvāt //
            </p>
         
         
         <p>kecit- uttaratra na kevalamagnirdevateti vidhiḥ, 'agnissviṣṭakṛt dvitīyaḥ ityapi /
            tena dvidaivatyo 'yaṃ sthālīpāko mā bhūta, kintvekadaivatya evetyevamarthamāgneyeneti
            vidhānam /
            tenāgneya eva saṅkalpitasya vrīhyāderarthākṣipto laukiko nirvāpaḥ kāryaḥ /
            'enāṃ yājayati'iti tu nāsmin karmaṇyubhayoradhikāraḥ, kintu vadhvā eva /
            
            <p>
               varastu ṛtviksthānīyaḥ /<br />
               tena homādau dravyatyāgasstrīdhanādeveti /<br />
               tanna;vadhvekādhikāre hi prakaraṇāvagatavivāhāṅgatvabādhaḥ,adhikārasādhyabhedhena
               śāstratadarthayorbhedāt /<br />
               ācārasiddhavarakartṛkatvabādhāpattiśca;anyārtvijye 'pyavirodhāt // 1 //
               </p>
         </p>
         
         
         <p class="bold">patnyavahanti // ĀpGs_7.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.2:</span>
            arundhatīdarśanānantaramagāraṃ praviśya vrīhīn yavān vā navānagnaye saṃkalpitān nirvapati
            yāvaddhomāya brahmaṇabhojanāya ca paryāptaṃ manyate /
            prokṣaṇañca tūṣṇīṃ saṃskṛtābhiradbhiḥ /
            tatastān<span class="it">patnyavahanti</span> /
            
            <p>
               'enā patyā'ityādivat sāvahantīti sarvanāmnā nirdeśe kartavye patnīgrahaṇaṃ patnīkarmedaṃ
               yathā vijñāyeta /<br />
               itarathā yājamānaṃ vijñāyeta /<br />
               vadhūriha yajamāneti kṛtvā pārvaṇādiṣu patyuravahananaṃ prāpnoti //2//
               </p>
         </p>
         
         
         
         
         
         <p><span class="bold">ĀpGs-Tāt_7.2:</span>
            sthālīpākārtha vrīhyādikam /
            'sāvahanti'iti vaktavye 'patnyavahanti'ityādhikākṣarāt patnyavaghātameva kuryāt, na
            tu śrapaṇādikamapi /
            tadādikaṃ vara eva /</p>
         
         
         <p>
            kecit- patnītyārambhādavahananaṃ patnīkarmaiva, na tu yajamānakarma /<br />
            yajamānakarmatve hi sahādhikāre pārvaṇādau patyuravahananaṃ syāt, tasya tatra yajamānatvāt
            /<br />
            ata eva pārvaṇādau nānvārambhaḥ;patnyavahantītivat patnyāmanvārabdhāyāmityavacanāditi
            /<br />
            maivam;vadhvekādhikārasyaiva nirastatvāt //2//
            </p>
         
         
         <p>31 sthālīpākahomaḥ, tasyāvadānasaṃkhyā /</p>
         
         
         <p class="bold">śrapayitvāmighārya pracīnamudīcīnaṃ vodvāsya pratiṣṭhitamabhighāryāgnerupasamādhānādyājyabhāgānte
            'nvārabdhāyāṃ sthālīpākājjahoti // ĀpGs_7.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.3:</span>
            tatastānavahatāṃstriṣphalīkṛtān prakṣālya śrapayati varaḥ /
            agrerupasamādhānādivacanaṃ tantravidhānārtha kālavidhānārtha ca pratiṣṭhatābhighāraṇānte
            kathaṃ tantraṃ pratipadyeta, na prāgiti /
            tenābhighāraṇamasaṃskṛtenājyena bhavati /
            atrāpi sakṛdeva pātraprayogaḥ /
            tathā śamyāḥ</p>
         
         
         <p>
            vivāhaśeṣatvādasya /<br />
            netyanye //3//
            </p>
         
         
         <p>ājyabhāgāntavacanaṃ anvārambhakālopadeśārtham /
            sthālīpākādityanarthakam, tasya homārthatvāt /
            na ca vācyaṃ brāhmaṇabhojanārtha sthālīpāko, homastvājyādeva prāpnotīti /
            yāgavidhānāt devatāvidhānācca /
            evaṃ tarhi śailīyamācāryasya-yatrobhayaṃ havirbhavatyājya ñcauṣadhayaśca tatra pradhānāhutiviśeṣaṇaṃ
            karoti sthālīpākādannādapūpādājyāhutiruti /
            tena yatra viśeṣaṇaṃ nāsti tatraikameva haviriti siddhaṃ bhavati /
            tenāgrayaṇe</p>
         
         
         <p>
            ājyasyābhāvaḥ /<br />
            tataśca sakṛdupaghātapakṣa eva tatra bhavati, ājyābhāvenopastaraṇābhighāraṇayorasambhavāt
            /<br />
            vivāhe ca 'yathā sthānamupaviśye'tyatra ājyāhutiriti viśeṣaṇābhāvādājyameva tatra
            dharmavaddhāviḥ, lājāstvadharmakā iti siddham //4//
            </p>
         
         
         
         
         
         <p><span class="bold">ĀpGs-Tāt_7.3:</span>
            udvāsya saukaryādapareṇāgniṃ pratiṣṭhāpya /
            pratiṣṭhitamabhighārayati /
            oṣadhihaviṣko 'pyatra tantravidhānaṃ kramārthamityuktameva /</p>
         
         
         <p>
            'ājyabhāgānte 'nvārabdhāyām'; /<br />
            upastaraṇaprabhṛtyanvārambhaḥ pradhānahomāntam //3//
            </p>
         
         
         <p class="bold">sakṛdupastaraṇābhighāraṇe dviravadānam // ĀpGs_7.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.4:</span>
            anena pauroḍāśiko 'vadānakalpa iha pradarśito vijñeyaḥ /
            'tasmādaṅguṣṭhaparvamātra'(āpa.śrauya2-18-9) mityādyapi bhavati /</p>
         
         
         <p>pañcāvattañcapañcāvattinām /
            pratyabhighāraṇaṃ ca haviṣaḥ lājāvadānavat /
            
            <p>
               upastīrya dviravadāya dvirabhighārayatīti vaktavye sakṛdvacanamupastaraṇābhighāraṇayoścaturavattasaṃpādanārthatāṃ
               jñāpayitum /<br />
               tena caturavattābhāve upastaraṇābhighāraṇayorapyabhāvaḥ /<br />
               yathā 'sakṛdupahatya juhuyāt'(āpa.gṛ. 7-7)"dadhna evāñjaline"(āpa.gṛ.22-10) /<br />
               tyādau //5//
               </p>
         </p>
         
         
         
         
         
         <p><span class="bold">ĀpGs-Tāt_7.4:</span>
            homadarvyā sruveṇa darvyantareṇa vā sakṛdupastaraṇaṃ kāryam /
            
            <p>
               tataścarordviravadānam /<br />
               trirjamadagnīnām, sakṛccābhighāraṇam /<br />
               tataḥ sviṣṭakṛdartha caroḥ pratyabhighāraṇam /<br />
               asyaiṣṭikāvadānavidhipradarśanārthatvādācārācca //4//
               </p>
         </p>
         
         
         <p>devatāmāha--
            32 tasya devatāvidhānam /</p>
         
         
         <p class="bold">agnirdevatā svāhākārapradānaḥ // ĀpGs_7.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.5:</span></p>
         
         
         <p>
            pradhānadvitvāduttaravivakṣayā siddhānuvādo 'yam /<br />
            agnireva devatā pūrvasya homasya yeyamāgneyeneti vihitā /<br />
            uttarasyānyā vidhīyata iti //6//
            </p>
         
         
         <p>svāhākāreṇa pradānaṃ prakṣepo yasmin sa-<span class="it">svāhākārapradānaḥ /
               </span>sthālīpākasya homaḥ /
            aviśeṣāt pūrvaścottaraśca /
            tatra svāhākārasaṃyogāddevatāśabdaścaturthyanto bhavati -agneye svāhā, agnaye sviṣṭakṛte
            svāheti /
            'juhoticodanaḥ svāhākārapradānaḥ'(āpa.pa.3-4)</p>
         
         
         <p>
            ityeva siddhe vacanamidaṃ kalpāntareṣu keṣucit mantreṇa pradānañcodita"mamuṣmai svāheti
            juhuyāt, ṛcā vā taddevataye"ti 'puronuvākyāmanūcya yājyayā juhuyā'diti ca tatpratiṣedhārtham
            /<br />
            evamapi 'sthālīpākājjuhotyagnaye svāhetyeva vaktavyaṃ'sviṣṭakṛti ca sviṣṭakṛte svāheti
            /<br />
            idaṃ tu vacanaṃ pārvaṇātidiṣṭeṣu yathopadeśaṃ devatā ityatra mantrapratiṣedhārtham
            /<br />
            tena 'paurṇamāsyāṃ paurṇamāsī'(āpa.gṛ.7-28) ityevamādiṣu yatra sthālīpākasya devataiva
            codyate tatra devatāśabdenaiva homaḥ, na taddaivatyena mantreṇeti siddham //7//
            </p>
         
         
         
         
         
         <p><span class="bold">ĀpGs-Tāt_7.5:</span>
            agnirdevateti vihitāgniviśeṣaṇārthamayaṃ paribhāṣektānuvādaḥ /
            kathaṃ viśeṣyate?iti cet, so 'gnissvāhākārapradānaśceddevatā, svāhākātayogyayā caturthyā
            vibhaktyā yuktaścedityarthaḥ /
            nanva nvārabdhāyāmagnaye juhotī'ti vaktavye kimarthamadhikākṣaraṃ 'agnirdevatā svāhākārapradānaḥ'ityupadiśyateūucyate-śabdo
            devatā, nārtaḥ artho 'pi yāge coditacaturthyantasvavācakasabdenaivopakaroti, arthasyoddeṣṭumaśakyatvāt;upākārāntarasya
            ca durnirūpatvāditi mīmāṃsakamatamiha nābhimatam;arta eva devateti svamatajñāpanārtham
            /</p>
         
         
         <p>kathamiti cet ?karmaṇi prayogānarhasya prathamāntasyāgniśabdasya prayogāt /
            nanvartasya devatātve satyapyukāraśśabdenaiveti nānuṣṭhāne viśeṣaḥ /</p>
         
         
         <p>maivam;na kevalaṃ caturthyantaśabdoccāraṇamevānuṣṭheyam, kintvarthasya dhyānamapīti
            /
            atra tu jñātakaṃ 'āgneyā iti tu sthitiḥ'(niru.8-3-7)</p>
         
         
         <p>ityādi niruktakāravacanam //</p>
         
         
         <p>
            kecit- kalpāntareṣu 'amuṣmai svāheti juhuyāt ṛcā vā taddaivatyayā'iti vikalpaḥ coditaḥ
            /<br />
            sa mābhūdasmākam /<br />
            pārvaṇeṣu tadvikāreṣu ca 'amuṣmai svāhā'ityeva juhuyādityevamarthamiti //5//
            </p>
         
         
         <p>33 tatra sakṛdupaghātapakṣaḥ /</p>
         
         
         <p class="bold">api vā sakṛdupahatya juhuyāt // ĀpGs_7.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.6:</span>
            yayā darvyā homastayaiva<span class="it">sakṛdupahatya</span>juhuyāt /
            atra pakṣe upastaraṇābhighāraṇayopyabhāva iti siddham /
            kecit kurvanti /</p>
         
         
         <p>juhuyāditi vacanaṃ sviṣṭakṛtyapi prāpyatyartham //8//</p>
         
         
         
         
         
         <p><span class="bold">ĀpGs-Tāt_7.6:</span></p>
         
         
         <p>athavā darvyā sakṛt sthālīpākādgṛhītvā juhuyāt, na tu pūrvavaccaturavattaṃ pañcāvattaṃ
            vā apūrvatvāddarvihomānām //6//</p>
         
         
         <p class="bold">agnissviṣṭakṛt dvitīyaḥ // ĀpGs_7.7 /</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.7:</span>
            <span class="it">agniḥ sviṣṭakṛddvitīyo</span> bhavati devatātvena /
            
            <p>
               dvitīyavacanaṃ pūrveṇa tulyadharmatvajñāpanārtham /<br />
               tena 'yathopadeśaṃ pradhānāhutīrityādau sviṣṭakṛto 'pi grahaṇaṃ bhavati /<br />
               tathā 'sakṛdupahatya juhuyāt''svāhākārapradāna'ityetayośca pravṛttiḥ //9//
               </p>
         </p>
         
         
         
         
         
         <p><span class="bold">ĀpGs-Tāt_7.7:</span>
            devateti śeṣaḥ /
            sthālīpākaśeṣāt dvitīyo homaḥ kartavyaḥ /
            tasmin agnissviṣṭakṛddevateteyarthaḥ /
            arthasiddhe 'pi dvitīye 'dvitīya'; iti grahaṇe prayojanaṃ 'sadasaspatirdvitīyaḥ '(āpa.gṛ.8-2)
            ityatra vakṣyate /</p>
         
         
         <p>
            kecit- pūrvahomena tulyadharmatvajñāpanam /<br />
            tathā ca sati 'yathopadeśaṃ pradhānāhutīḥ'ityatra sviṣṭakṛtamapi hutvā jayādītyevamādi
            bhavediti // 7 //
            </p>
         
         
         <p>asya tvavadānavidhimāha-
            34 tatra upastaraṇādividhānam /</p>
         
         
         <p class="bold">sakṛdupastaraṇāvadāne dvirabhighāraṇam // ĀpGs_7.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.8:</span></p>
         
         
         <p>
            atrāpi paugojāśikasviṣṭakṛto 'vadānakalpaḥ pradarśito vijñeyaḥ /<br />
            "tena dviḥ pañcāvattinaḥ uttaramuttaraṃ jyāyāṃsam, na haviḥ pratyabhidhārayatī'(āpa.śrau.2-21-3,4,5)
            ti viśeṣāḥ ihāpi draṣṭavyaḥ //10//
            </p>
         
         
         
         
         
         <p><span class="bold">ĀpGs-Tāt_7.8:</span></p>
         
         
         <p>
            sakṛdupastaraṇamavadānaṃ ca dvirabhighāraṇaṃ ca kāryam /<br />
            jamadagnīnāṃ tu dviravadānam /<br />
            avadānaṃ daivatājjyāyaḥ /<br />
            nāpi haviḥ pratyabhighāraṇam;aiṣṭikasauviṣṭakṛtāvadānavidhipradarśanārthatvāt, ācārācca
            //8//
            </p>
         
         
         <p class="bold">madhyāt pūrvasyāvadānam // ĀpGs_7.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.9:</span>
            <span class="it">pūrvasya</span>pradhānahomasyetyarthaḥ /
            upaghātapakṣārtha vacanam /
            caturavattapakṣe tu paurojāśikatvāt siddham, nanu tatrāpi"pūrvār dhādvitīyaṃ paścārdhāt
            tṛtīya"mityetayordeśaviśeṣayoḥ pratiṣedhārtha syāt /
            yadyevaṃ uttaravattarasyoti sviṣṭakṛti nārabdhavyaṃ, viśeṣābhāvāt /</p>
         
         
         <p>
            tasmāt caturavattapakṣe pauroḍāśika eva vidhiḥ /<br />
            idaṃ tu vacanamupaghātapakṣārtham //11//
            </p>
         
         
         
         
         
         <p><span class="bold">ĀpGs-Tāt_7.9:</span></p>
         
         
         <p>
            haviṣo madhyāt pūrvasya daivatasyāvadānaṃ kāryam /<br />
            upaghātapakṣārtha evāyamārambha- /<br />
            caturavattapakṣe tvaiṣṭikavidhipradarśanabalānmadhyādaṅiguṣṭhaparvamātrāvadānam /<br />
            'tirachṭīnamavadyati pūrvārdhāddvitīyamanūcīnaṃ catiravattinaḥ paścārdhāttṛtīyaṃ pañcāvattinaḥ';
            (āpa.śrau.2-18-9) ityavadānasthānasiddheḥ etenopaghātapakṣe catiravattadharma upastaraṇādirna
            pravartate iti darśayati //9//
            </p>
         
         
         <p class="bold">madhye homaḥ // ĀpGs_7.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.10:</span>
            āghārasambhedo <span class="it">madhyam /
               </span>atrāpi paugoḍāśika eva homadeśo darśito vijñeyaḥ /
            tenāhutīnāmanekatve 'pūrvā pūrvā saṃhitāmi'(āpa.śrau.2-19-9) tyevamādayo viśeṣā ihāpi
            bhavanti //12//</p>
         
         
         
         
         
         <p><span class="bold">ĀpGs-Tāt_7.10:</span>
            <span class="it">homaḥ</span> prakṣepaḥ /
            daivatasya agne <span class="it">rmadhye</span>āghārasamphede /
            
            <p>
               pradhānāhutibahutve 'pūrvā pūrvā sāṃhitām'(āpa.śrau.2-19-9) iti ca bhavati /<br />
               ayaṃ tūbhayapakṣārthaḥ //10//
               </p>
         </p>
         
         
         <p class="bold">uttarārdhāduttarasya // ĀpGs_7.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.11:</span></p>
         
         
         <p>ayamapyupaghātapakṣārtha ārambhaḥ //13//</p>
         
         
         
         
         
         <p><span class="bold">ĀpGs-Tāt_7.11:</span></p>
         
         
         <p>
            uttarārdhāddhaviṣa uttarasya sviṣṭakṛta avadānaṃ kāryam /<br />
            ayamapi pūrvavadupaghātapakṣārtha eva //11//
            </p>
         
         
         <p class="bold">uttarārdhapūrvārdhe homaḥ // ĀpGs_7.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.12:</span>
            atrāpi pauroḍāśikasya sviṣṭakṛto dharmo vijñeyaḥ /
            tenāḥ 'saṃsaktāmitarābhi'(āpa.śrau.2-21-6)riti viśeṣa ihāpi bhavati /</p>
         
         
         <p>homagrahaṇe āśriyamāṇe uttarārdhapūrvārdha ityasya lepayoḥ prastaravadittyuttareṇāpi
            sambandhassambhāvyeta //14//</p>
         
         
         
         
         
         <p><span class="bold">ĀpGs-Tāt_7.12:</span>
            tasya sviṣṭakṛto <span class="it">homo 'gneruttarārdhapūrvārdhe</span> /
            asyāpi pradarśanārthatvāt 'asaṃsaktāmitarābhirāhutibhiḥ'(āpa.śrau.2-21)-6) ityapi
            bhavati //12//</p>
         
         
         <p>homopastaraṇādyarthadarvīdvapalepayoḥ pātraprayogārtha saṃstīrṇasya ca varhiṣaḥ pratipattimāha--</p>
         
         
         <p class="bold">lepayoḥ prastaravat tūṣṇīṃ barhi raṅtvā (ktvā) gnau praharati // ĀpGs_7.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.13:</span>
            yasmin barhiṣi pratiṣṭhitaṃ havirājyaṃ ca tasmāt kiñcidupādāya tadvarhirannasya cājyasya
            ca yau lepau tayoḥ prastarava ttūṣṇīmaṅtvā</p>
         
         
         <p>prastaravadeva tūṣṇāmagnau praharati /
            ata eva pratipattividhānādapareṇāgniṃ barhiṣaḥ staraṇaṃ bhavati /
            haviṣaśca tatrāsādanam /
            kalpāntare ca spaṣṭametat /
            śṛtānihavīṃṣyabhidhārya udagudāvāsya barhiṣyāsādyeti /
            kecidagniparistaraṇādañjanaṃ manyante /
            prastaravaditi vacanāt triṣu sthāneṣvañjanaṃ bhavati /
            
            <p>
               tatra caturavattapakṣe yayā homāḥ tasyāmagrasya, yayopastaraṇābhighāraṇe tasyāṃ madhyasya,
               ājyasthālyāṃ mūlasya cāñjanaṃ bhavati /<br />
               upaghātapakṣe tūpastaraṇāṃbhighāraṇārthāyā darvyā abhāvādājyasthālyāṃ madhyasya mūlasya
               carusthālyām /<br />
               aktasya tṛṇamapādāyetyetadapi bhavati /<br />
               tathā yayā homastasyāṃ pratiṣṭhāpanaṃ ca āgnīdhrakarma ca svayameva karoti //15//
               </p>
         </p>
         
         
         
         
         
         <p><span class="bold">ĀpGs-Tāt_7.13:</span>
            <span class="it">lepayoḥ</span>darvīdvayalagnayoḥ pātrāsādanārtha saṃstīrṇa<span class="it">barhiḥ</span>prastaravattūṣṇī maṅktvā tadvadevāgnau praharati /
            idamapi pradarśanārtham /</p>
         
         
         <p>tenāñjanādisaṃsrāvāntaṃ śrautavattūṣṇīṃ karoti /
            nanu-prastaravaditīhānupapannam /
            barhiṣo 'gramadhyamūlānāṃ dvayordarvyoḥ prastaravadañjanāsambhavāt /</p>
         
         
         <p>ucyate-homadarvyāmagramanaktiḥ, itarasyāṃ madhyamūleḥ 'anyāllopau vivṛddhirvā'(āpa.pa.4.13)
            iti vacanām /
            eva trirdvivī /
            'aśāparam'iti pakṣe sakṛdevopastaraṇādyarthāyāṃ mūlaṃ, homārthāyāṃ madhyāgre /</p>
         
         
         <p>
            anye tu ājyasthālīṃ dhruvāsthāne pakṣatraye 'pi kurvanti, añjanasyopayuktapātralepapratipattyarthatvāt
            'iḍāntaṃ vā'havanīye śaṃyvantaṃ gārhapatye'; (āpa.śrau.3-14-6) iti pakṣe 'ājyasthālyāṃ
            mūlam'(āpa.śrau.3-14-7) iti darśanācca /<br />
            iha tu pakṣe lepayoriti dvivacanamājyauṣadhalepābhiprāyam, na tu pūrvavadāghāradvitvābhiprāyam
            //
            </p>
         
         
         <p>kecit-kalpāntarādapareṇāgniṃ yasmin barhiṣi havirājyaṃ ca pratiṣṭhitaṃ tasmādvā, paristaraṇādvā
            kiñcidupādāyāñjanamiti /
            tanna; kalpāntaroktabarhiḥ pratiṣṭhāpanopasaṃhārasya pākṣikatvena nityadvaddhakramamapi
            pariṣecanaṃ na nivartate, agnayaṅgatvādityāha--</p>
         
         
         <p class="bold">siddhamuttaraṃ pariṣecanam // ĀpGs_7.14 //</p>
         
         
         <p>(ānā)<span class="it">uttaraṃ</span>tantraṃ jayādi yathāsiddhamatrāpi kartavyamityarthaḥ /
            
            <p>
               kathaṃ ca siddham?upajuhotītivacanāt /<br />
               pradhānahomānantaraṃ tenopahomānāmupariṣṭādvarhiṣo 'nupraharaṇaṃ bhavati /<br />
               anyathā pradhānahomānantaramupadeśādupahomānāṃ purastādanupraharaṇaṃ syāt //16//
               </p>
         </p>
         
         
         <p>atra kṛtvetyadhyāhartavyam /
            <span class="it">pariṣecanaṃ kṛtvā</span>pariṣecanāntaṃ kṛtvetyarthaḥ /
            kimarthamidam ?pariṣecanānte brāhmaṇabhojanādyeva karma pratipādyeta nānyadityevamartham
            /
            
            <p>
               anye tu siddhamuttaraṃ pariṣecanamitye kameva yogaṃ paṭhanto vyācakṣate /<br />
               teneha sthālīpāke pradhānahomānantaraṃ tantraśeṣasya prāptasya parṣecanameva siddhamanyadasiddhamiti
               /<br />
               tenopahomānamiha lopaścodyata iti /<br />
               teṣāmuttaramiti vyartham //17//
               </p>
         </p>
         
         
         
         
         
         <p><span class="bold">ĀpGs-Tāt_7.14:</span>
            spaṣṭemetat /
            tataḥ praṇītāvimoko 'pi /
            kecit- siddhamuttaramiti padadvayamekaṃ vākyam /
            siddhamāvikṛtam /
            uttaraṃtantraśeṣaṃ jayādi /
            etāccehotkṛṣya padhitamapi 'yathopadeśaṃ pradhānādutīrhutvā jayābhyātānān'(āpa.gṛ.2-7)
            iti śrautakramasya balīyastvāt pradhānatulyadharmakasviṣṭakṛto 'nantarameva /
            tathā 'pariṣecanam'ityapyānantaryavidhyartham /
            pariṣecanāntaṃ kṛtvā brāhmaṇabhojanameveti /
            tanna; siddhamuttaraṃ pariṣecanamiti pratītābhyarhitasāmānādhikaraṇyānvayabādhena
            mahādoṣavākyabhedakalpanāpekṣatvāt /
            
            <p>
               tathā vacanābhāvādiha jayādyeva nāsti, dūre kramabalābalakathā /<br />
               tathā 'pariṣecanam'ityasyāpi siddhamuttaramityetadanvayanirākāṅkṣatvāt kṛtvetyadhyāhāro
               nirbījaḥ /<br />
               ānantarya tu pāṭhaprāptaṃ na vidheyameva /<br />
               tasmādvaraṃ yathoktaśaṅkānivṛtyarthamevedaṃ sūtramiti //14//
               </p>
         </p>
         
         
         <p>35 sthālīpākaśeṣāt brāhmaṇabhojanam /</p>
         
         
         <p class="bold">tena sarpiṣmatā brāhmaṇaṃ bhojayet // ĀpGs_7.15 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.15:</span>
            <span class="it">sarpiṣmateti</span>vacanamatiśayārthamabhighāraṇena prāgapi sarpiṣmatvāt /
            
            <p>
               laukikena sarpiṣā prabhūtenopasicyetyarthaḥ /<br />
               yo dakṣiṇata āste sa iha brāhmaṇaḥ taṃ bhojayet vadhūrvaro vā //18//
               </p>
         </p>
         
         
         
         
         
         <p><span class="bold">ĀpGs-Tāt_7.15:</span>
            <span class="it">tena</span>haviśśeṣeṇa /
            <span class="it">sarpiṣmatā</span>prabhūtasaukikājyopasiktena /
            <span class="it">brāhmaṇaṃ</span>dakṣiṇato darbheṣu niṣāditaṃ<span class="it">bhojayet</span>tasyeha prakṛtatvāt /</p>
         
         
         <p>
            iha tu sarpiṣmateti matuvatiśayārtaḥ /<br />
            bhojayediti balācca(vacanāt) homabrāhmaṇabhojanāyālaṃ ca ru kāryaḥ //15//
            </p>
         
         
         <p>36 sthālīpākadakṣiṇādānam /</p>
         
         
         <p class="bold">yo 'syāpacitastasmā ṛṣabhaṃ dadāti // ĀpGs_7.16 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.16:</span>
            <span class="it">asya</span>varasya<span class="it">yo 'pacitaḥ</span>pūjyaḥ ācāryaḥ,<span class="it">tasmai ṛṣabhaṃ</span> sthālīpākasya dakṣiṇāṃ<span class="it">dadati</span>vadhūḥ /
            
            <p>
               svakulādānīyartvije varāya dātavyā satī dakṣiṇā jāyāpatyoḥ anyonyadānapratigrahābhāvāt
               tadācāryāya codyate /<br />
               tenāsau pariktīto bhavati /<br />
               dṛśyate cāyaṃ nyāyo dharmaśāstre-"na pitā yājayet putraṃ na putraḥ pitṛyājanam"ityādyuktvā
               ''cāryāya dakṣiṇāṃ dadyurutu //19//
               </p>
         </p>
         
         
         
         
         
         <p><span class="bold">ĀpGs-Tāt_7.16:</span>
            nanvidaṃ sūtramayuktamiva pratibhāti /
            'yo 'syāpacitastamitarayā'(āpa.gṛ.3-9) iti vadvarādanyasya dānakartṛtvapratīteḥ, iha
            cānyasyābhāvāt /
            yadyapi patnī vidyate, tathāpi tasyā bharturapi pravāse sahādhikāreṣu karmasu madhyaga
            dhanatyāge 'numatidvāreṇāva kartṛtvābhyupagamāt /
            atha atra 'enāṃ yājayati'iti vacanādvadhūryajamānā /
            sā strīdhanādvarasyāpacitāya dadāti /
            tena ca ṛtvigbhūto vara ānato bhavati /
            na ca varāyaiva dānam, jāyāpakatyoranyonyadānādyabhāvādityucyate, naiva tat;vadhvekādhikāre
            hyasyobhayato vivāhāṅgasandaṣṭatvena pratipannavivāhāṅgatvabādhaḥ /
            adhikārasādhyabhedena śāstratadarthayorbhedāt /
            atha ubhayādhikāravivāhasidhyarthameva vadhūranena pradhānakarmaṇāpi yāgena saṃskriyate,
            tarhi vadhvekādhikāramityuktimātramiti vṛthā strīdhanavyayaḥ /
            tasmāt śūtraṃ yathopapannaṃ syāt tathā vyākhyeyam /
            </p>
         
         
         
         
         <p><span class="bold">ĀpGs-Tāt_7.16:</span>
            atrocyate-evaṃ tarhyadhyāhāreṇa vā vipariṇāmena vā vyākhyāyate /
            yo 'syātmane 'pacitaḥ pūjyaḥ tasmā ṛṣabhaṃ dadāti /
            
            <p>
               yadvā ye 'sya śthālīpākayāgasya karturapacitastasmā etadyāgakartā ṛṣabhaṃ dadāti,
               na tu sthālīpākayāgāntarāṇāṃ kartā;teṣāmapūrvatvāt /<br />
               athavā-asyeti ṣaṣṭhyā ayamiti vipariṇāmaḥ /<br />
               yo 'yaṃ loke vidyābhijanādisampattyā apacitaḥ tasmā ayametatsthālīpākakartā ṛṣabhaṃ
               dadāti /<br />
               sarvathā tvetadvikṛtiṣvapi sthālīpākāntareṣu ṛṣabhadānaṃ nāstyeva //16//
               </p>
         </p>
         
         
         <p>37 pārvaṇasthālīpākaḥ /</p>
         
         
         <p class="bold">evamata ūrdhva dakṣiṇāvarjamupoṣitābhyāṃ parvasu kāryaḥ // ĀpGs_7.17 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.17:</span>
            <span class="it">ataḥ</span>sthālīpākā<span class="it">dūrdhva</span>dakṣiṇāṃ varjayitvā<span class="it">upoṣitābhyāṃ</span> 'parvasu cobhayorupavāsa,(āpa.dha.2-1-4) ityanena prakāreṇa kṛtopavāsābhyāṃ gṛhamedhibhyāṃ<span class="it">parvasu</span> paurṇamāsīṣu cāmāvāsyāsu ca evamevāgneyasthālīpākakalpena sthālīpākaḥ kāryaḥ /</p>
         
         
         <p>kalpātideśo 'yam-parvasu sthālīpākaḥ kāryaḥ, tasya ca"āgneyena sthālīpākena yājayatī"tyevamādiḥ
            tasmā ṛṣabhaṃ dadātī'tyevamanātaḥ kalpa ityarthaḥ /
            atropoṣitābhyā'miti dvivacananirdeśādubhāvapyadhikāriṇau tatra tu patnyeva /
            dakṣiṇā ceha nāstītyetāvān viśeṣaḥ /
            tatra pārvaṇe vivāhanimittā viśeṣāḥ sakṛtpātrāṇi śamyā ityādayo na kartavyāḥ /
            anvārambho 'pi na kartavyaḥ, yajamānakarmatvāt /
            atra cobhayoryajamānatvāt /
            astu tarhyanyo yājayitā, anvārambhaścobhayoḥ /
            tadapi na, jñāpakāt /
            yadayaṃ hṛdayasaṃsargānvārambhaṃ vidadhāti tat</p>
         
         
         <p>jñāpayati na pārvaṇādiṣvanvārambho bhavatīti /
            anyathā pārvaṇātideśādevānvārambhaḥ siddhassyāt /
            pāṇigrahaṇādadhi gṛhamedhinorvratam'ityādau sāṅgaṃ vivādṛkarma vivakṣitam /
            tena saṃveśanānte vivāhikarmaṇi niṣṭhite pañcamahāyajñādīnāṃ gṛhasthadharmāṇāṃ pravṛttiḥ
            /
            pārvaṇasthatvasya prāgapi saṃveśanāt syāt /
            pākādūrdhva parvaprāptau pravṛtetirbhavati /
            tadarthamāha- ata ūrdhvamiti /
            tasya ca paurṇamāsyāmupakramo nāmāvāsyāyām /</p>
         
         
         <p>śrautayostathā darśanāt /
            tatsthānāpannatvāccānayoḥ /
            chandogāścāmananti -amāvāsyā cet pūrvamāpadyate paurṇamāseneṣṭvātha tat kuryāt /
            akṛtvā paurṇamāsīmākāṅkṣodityeke'(khā.ga.2-1-2) iti /
            'parvasu cobhayorupavāsa'ityeva siddhe upoṣitābhyāmiti vacanamasmin karmaṇi</p>
         
         
         <p>ubhayoravyādhikārapradarśanārtham /
            evamapyubhābhyāmityeva vaktavyaṃ nopoṣitābhyāmiti /
            tasmāt parvasu cobhayorupavāsa iti prāptamupavāsaṃ prakṛtyaṃśenānūdya dvivacanena
            dvayoradhikāraḥ pradarśyate -upoṣitābhyāmiti /
            tena yajanīye 'hanyeva sthālīpākassiddho bhavati /
            pañcadaśyāṃ pūrvedyuḥ karma /
            tathā cāśvalāyanaḥ"atha pārvaṇasthālīpākaḥ /
            tasya darśapūrṇamāsābhyāmupavāsaḥ /
            idhmābarhiṣośca sannahana"(āśva.gṛ 1-10-1,2,3)</p>
         
         
         <p>
            miti /<br />
            ubhābhyāṃ parvasu kārya ityucyamāne parvasveva sthālīpākassyāt, upavāsaśca, nirdeśatulyatvāt
            //20//
            </p>
         
         
         
         
         
         <p><span class="bold">ĀpGs-Tāt_7.17:</span>
            <span class="it">ataḥ</span>sthālīpākā<span class="it">dūrdhva</span> <span class="it">upoṣitābhyāṃ</span>'parvasu cobhayorupavāsaḥ'(āpa.dha.2-1-4) ityādividhinā kṛtopavāsābhyāṃ jāyāpatibhyāṃ
            <span class="it">parvasu</span> paurṇamāsīṣvamāvāsyāsu ca dvitīyāsu<span class="it">dakṣiṇāvarja</span> ṛṣabhadānavarja<span class="it">evame</span>vaṃprakāra etatsthālīpākasadṛśo homaḥ kartavya iti vidhiḥ /</p>
         
         
         <p>dharmaśāstre tu 'śvobhūte sthālīpāka'(āpa.dha.2-1-10) ityupavāsādidharmasambandhārtho
            'nuvādaḥ /
            sādṛśyaṃ cātra dravyadevatādisamastadharmanibandhanam /
            yathā 'etasyaiva revatīṣu'(tāṇḍya.brā.17-8-1) iti, yathā vā 'māsamagnihotraṃ juhoti'iti
            /
            tatra tu 'etasya''agnihotram'iti padābhyāṃ, iha tu evaṃpadeneti bhedaḥ /
            nanu-darvīhomeṣvatideśo nāsti, apūrvatvātteṣām /
            satyam, nāsti codanāliṅgāt, vacanāttvatideśaḥ kena vāryate ?</p>
         
         
         <p>
            kecit-nāyaṃ dharmātideśaḥ, sauryādiṣviva havirdaaivatasyānupadeśāt /<br />
            ataḥ kalpātideśa eva;'śvobhūte 'nvaṣṭakāṃ, tasyā māsiśrāddhena kalpo vyākhyātaḥ 'itivaditi
            /<br />
            naitat /<br />
            havirdaaivatasyānupadeśe 'pi māsamagnihotraṃ juhoti'ityādiṣu dharmātideśasya dṛṣṭatvāt
            //
            </p>
         
         
         <p>apare tu-ekasya tūbhayatve saṃyogapṛthaktvam (jai.sū.4-3-5) iti nyāyena prakṛtasyaiva
            sthālīpākasya 'evaṃ parvasu kāryaḥ'; ityādhikārāntasambandhavidhiriti /
            etadapi na;evaṃ sati 'eṣa kārya'iti sūtraṃ syāt, 'natvevaṃ kārya iti /
            kiñci parvasvanvārambho 'pi syāt; yatassamastadharmakasyaiva prakṛtakarmaṇo 'dhikārāntaravidhyupagamaḥ
            /
            dharmātideśe tu yathā nānvārambhastathoktameva 'athaināmāgneyema'iti sūtramatideśaviśeṣārthamiti
            vadatā bhāṣyakāreṇa /</p>
         
         
         <p>atra ca 'ata ūrdhvam'iti vacanaṃ vivāhamadhye 'pi parvārambhārtham /
            yadyaṣyata ūrdhvamityaviśeṣavacanaṃ, tathāpi paurṇamāsyāmevārambhaḥ /</p>
         
         
         <p>kālaikyena prayojanaikyāt, sthānāpattyā ca syāmevārambhadarśanāt /
            vyaktaṃ caitacchandogānām /
            
            <p>
               'amāvāsyā cet pūrvamāpadyeta paurṇamāseneṣṭvātha tatkuryāt, akurvan paurṇamāsīmākāṅkṣedityeka'iti
               /<br />
               tasmātsāthālīpākānantaraṃ paurṇamāsī cet pūrvamāgacchet,tadā vivāhamadhye 'pi parvārambhaḥ
               /<br />
               māsiśrāddhasya tvārambhaścaturthāhomānte aparapakṣe;siṣṭācārāt, bodhāyanavacanāt,
               karmamadhye karmāntarārambhasyāyuktatvācca /<br />
               tathā vaiśvadevasyāpi, 'teṣāṃ mantrāṇāmupayoge dvādaśāhamadhaśśayyā'(āpa.dha.2-3-13)
               ityādivrataṃ sapatnīkaścāritvā praśaste 'hanyārabhbhaḥ //17//
               </p>
         </p>
         
         
         <p class="bold">pūrṇapātrastu dakṣiṇetyeke // ĀpGs_7.18 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.18:</span>
            pātraśabda ubhayaliṅgaḥ /
            dhānyamuṣṭiśatasya pūrṇa pātraṃ<span class="it">pūrṇapātra</span>mityāhuḥ /
            dakṣiṇā ceyaṃ brahmaṇe deyā //21//</p>
         
         
         
         
         
         <p><span class="bold">ĀpGs-Tāt_7.18:</span>
            dhānyādeḥ pūrṇa yatkiṃcit pātraṃ<span class="it">pūrṇapātram /
               yadvā-</span></p>
         
         
         <p>
            'aṣṭamuṣṭi bhavet kiñcit kiñciccatvāri puṣkalam /<br />
            puṣkalāni ca catvāri pūrṇamātraṃ pracakṣate //'
            </p>
         
         
         <p>
            iti vacanāt dhānyamuṣṭīnāṃ aṣṭāviṃśatyādhikaṃ śataṃ pūrṇapātram /<br />
            pātraśabdaścobhayaliṅgaḥ /<br />
            tuśabdāt parvasvayaṃ vikalpo, na vṛṣabhadāne // 18 //
            </p>
         
         
         <p>38 aupāsanahomaḥ /</p>
         
         
         <p class="bold">sāyaṃ prātarata ūrdhva hastenaite āhutī taṇḍulairyavairvā juhuyāt // ĀpGs_7.19 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.19:</span>
            asmāt sthālīpākādūrdhva yāśca eto āhutī brīhitaṇḍulairyavairvājuhuyāt /
            ata ūrdhvamityasya pārvaṇavadeva prayojanam /
            tena tasyāmeva rātrāvārabbhaḥ /
            tasmādūrdhva dampatyossāyamaśanam /
            ete āhutī ityucyate- ye agnihotrāhutī āhitāgneste ete iti pratijñāpanārtham /
            tena taddharmāṇāmatrapravṛttiḥ /
            yathā 'pālāśī samit dvyaṅgule mūlāt samidhaṃ'(āpa.śrau.6-10-4) ityevamādīnāṃ prāduṣkaraṇahomakālayoṣca
            /</p>
         
         
         <p>taccoktamāśvalāyanake-tasyāgnihotreṇa prāduṣkaraṇahomakālau vyākhyātau (āśva.gṛ.1-9-5)
            ityādi /
            
            <p>
               hasteneti darvyā apavādaḥ /<br />
               tantrasya cānupadośādapūrvatvam /<br />
               paristaraṇ tu bhavatyeva /<br />
               pariṣecanaṃ tvihaiva vidhīyate //22//
               </p>
         </p>
         
         
         
         
         
         <p><span class="bold">ĀpGs-Tāt_7.19:</span>
            sāyaṃ prātarityāgnihotrakālānāṃ caturṇāmupalakṣaṇam;agnihotrānukāritvādaupāsanahomasya
            /
            <span class="it">ata ūrdhva</span>sthālīpākāntādvivāhā dūrdhvam;vivāhasyaivātra paramaprakṛtatvāt,na kvanantaraprakṛtatvātparvaṇa
            ūrdhvam, yato na prāsaṅgikaprakṛtaparāmarśassvarasassarvanāmnām /</p>
         
         
         <p>sthālīpākāntāditi ca sthālīpākaṃ vidhāya, 'ata ūrdhvam'iti vacanāt /
            asya cārabbho 'nantaraṃ rātrāveva yadi nava nāḍyo nātītāḥ /</p>
         
         
         <p>atītāścedaparedyussāyamevāgnihotrārambhavelāyām /
            atra hastenetyādinā kṛtnavidhānam /
            hasteneti vidhānāddarvyādinivṛttiḥ /
            tamjulairyavārveti vidhānāt pākasya /
            
            <p>
               ubhayataḥ pariṣecanamiti parisaṅkhyānāt pārvaṇadharmāṇām /<br />
               veśvadeve 'pītthameva vyākhyānam /<br />
               'ete'iti viśeṣaṇādatrāpi dvitīyāhutiḥ sviṣṭakṛtsthānītyā aṅgamityarthaḥ tenetāṃ vismṛtya
               karmasamāptau neṣā punarhotavyā /<br />
               kintu sarvaprāyāścittameva //19//
               </p>
         </p>
         
         
         <p>39 tatra devatāvidhānam /</p>
         
         
         <p class="bold">sthālīpākavaddaivatam // ĀpGs_7.20 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.20:</span></p>
         
         
         <p>
            devataiva daivatam /<br />
            agnaye svāheti pūrvāhutiḥ /<br />
            agnaye sviṣṭakṛte svāhetyuttarā //23//
            </p>
         
         
         
         
         
         <p><span class="bold">ĀpGs-Tāt_7.20:</span></p>
         
         
         <p>
            ayaṃ 'ete āhutī'iti praptasyānuvādaḥ pūrvāhutervikalpaṃ vudhātum ;yathā-pātnīvate
            'nānuvaṣaṭkāroti /<br />
            api vopāṃśvanuvaṣaṭ kuryāt'(āpa.śrau.13-14-9,10) iti //20//
            </p>
         
         
         <p class="bold">saurī pūrvāhutiḥ prātarityeke // ĀpGs_7.21 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.21:</span>
            <span class="it">saurī</span>sūryadevatyā /
            
            <p>
               sūryāya svāheti vā pūrvāhutirbhavati /<br />
               anyat samānam /<br />
               tatra yathākāmī prakrameta /<br />
               prakramāttu niyamyate // 24 //
               </p>
         </p>
         
         
         
         
         
         <p><span class="bold">ĀpGs-Tāt_7.21:</span>
            <span class="it">saurī</span>sūryadevatyā 'sūryāya svāhā'iti pūrvāhutiḥ prātarhome ityeke //21//</p>
         
         
         <p class="bold">ubhayataḥ pariṣecanaṃ yathā purastāt // ĀpGs_7.22 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.22:</span>
            asya homasya pariṣecanaṃ<span class="it">abhayataḥ</span>purastādupariṣṭācca kartavyam, yathā purastāccoditam-agniṃ pariṣiñcati pūrvavat pariṣecamiti
            // 25 //</p>
         
         
         
         
         
         <p><span class="bold">ĀpGs-Tāt_7.22:</span>
            <span class="it">ubhayataḥ</span>etayorāhutyoḥ purastādupariṣṭācca<span class="it">pariṣecanaṃ yathā purastādvihitaṃ</span>'agniṃ pariṣiñcati'(āpa.gṛ.2-3)</p>
         
         
         <p>'pūrvavatpariṣecanamanvamaṃsthāḥ'(āpa.gṛ.2-8) iti /
            pākayajñeṣu saptasu na vidyudvṛṣṭī /
            'saiṣā mīmāṃsāgnihotra eva sampannā /
            atho āhuḥ /</p>
         
         
         <p>
            sarveṣu yajñakratuṣviti'(tai.kā.3-10-9) iteyatra 'tadidaṃ sarvayajñepūpasparśanaṃ
            bhavati'(āpa.śrau.4-1-7) ityatra ca sarvaśabedona prakṛtaparāmarśinā prakṛtaśrautasarvayajñānāmeva
            parāmarśāt /<br />
            asmādeva hetoḥ 'dvirjuhoti'(āpa.gṛ.2-11) ityādinā parisaṅkhyāya kṛtsnavidhānāccāgnihetrikavidhāvapi
            naiva vidyudvṛṣṭī //22//
            </p>
         
         
         <p>40 pārvaṇabikṛtayaḥ /</p>
         
         
         <p class="bold">pārvaṇenāto 'nyāni karmāṇi vyākhyātānyācārādyāni gṛhyante // ĀpGs_7.23 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.23:</span>
            parvasu bhavaḥ pārvaṇaḥ /
            tena<span class="it">pārvaṇena</span>sthālīpākenāte 'smātpārvaṇā<span class="it">danyāni karmāṇi vyākhyātāni yānyācārādūgṛhāyante</span></p>
         
         
         <p>jñāyante tāni sarvāṇi /
            ayamapi kalpātideśaḥ /
            yo 'yaṃ pārvaṇasya kalpaḥ 'evamata ūrdhva'ityādiḥ pūrṇapātrastu dakṣiṇetyeka ityevamantaḥ
            sa eva sarveṣāṃ pākayajñānāṃ kalpa ityarthaḥ /
            tatropavāsaḥ pārṇādanyatra na bhavati /
            parvasaṃyogena prakaraṇāntare vidhānāt upoṣitābhyāmityasya cāvidhāyakatvāt /
            nanvismin vaivāhke dharmā āmnātāḥ pārvaṇasyāpi tata evātidiṣṭāḥ /
            tataścānyeṣāmapi tata evātideśaḥ kartavyaḥ /</p>
         
         
         <p>'dakṣiṇāvarja''pūrṇapātrastudakṣiṇetyeke'ityasya viśeṣasya parigrahrthastu pārvaṇenātideśaḥ
            /
            'ato 'nyāni'iti vacanaṃ samānajātīyaparigrahārtham /
            tena pakvaguṇeṣveva sthālīpākeṣu paśuṣu cāyamatideśo nājyaguṇakeṣu /
            kecit tatrāpīcchanti /
            karmāṇīti vacanāt karmaṇāmeva pārvaṇavyākhyātatvam /
            na kālarartṛdharmāṇām /
            tena niṛtiṃ pākayajñene (āpa.dha.1-26) tyatraṃ patnīvatvaṃ parvaniyamaśca na bhavati
            /</p>
         
         
         <p>hṛdayasaṃsargādiṣūpavāsaśca /
            
            <p>
               vyākhyātānīti vacanāt vyākhyānameva pārvaṇenānyeṣāṃ karmaṇāṃ, na prasṛtivikṛtibhāvaḥ
               /<br />
               tenānārabdhapārvaṇasyāpi kālagame sarpabalyādauprakṛttirbhavati /<br />
               ācārādyāni gṛhyanta iti vacanāt asmin śāstre a'nupadiṣṭānāmapi śāstrāntaradṛṣṭānāṃ
               pakvaguṇakānāmayamupadeśo bhavati /<br />
               yathā-kāmyānāṃ sthāne kāmyāścaravaḥ 'ṣaḍāhutiścaru'rityevamādīnām //26//
               </p>
         </p>
         
         
         
         
         
         <p><span class="bold">ĀpGs-Tāt_7.23:</span>
            <span class="it">pārvaṇema</span> vaivāhikena sthālīpākena /
            <span class="it">ato 'nyāni</span>asmādanyāni sarpabalyādīni<span class="it">yānyācārādūgṛhyantetānikarmāṇi vyākhyātāni</span>teṣvetaddharmātideśa ityarthaḥ //</p>
         
         
         <p>nanu-kathaṃ pārvaṇaśabdavācyatvaṃ vaivāhikasthālīpākasya?iti cetnityastāvat 'upoṣitābhyāṃ
            varvasu kārya'(āpa.gṛ.7-17) iti parvasu bhavatvāt pārvaṇaḥ /
            tasya ca pārvaṇasyāyaṃ prakṛtitve sambandhīti'tasyedam'(pā.sū.4-3-120) iti pārvaṇaśabdādaṇpratyaye
            kṛte pārvama ityevaṃ rūpaṃ bhavati /
            yadyapi karmāntarāṇāmapyayaṃ prakṛtiḥ, tathāpyasya pārvaṇasambadhitayā vyapadeśyatvameva
            yuktam ;yatho 'tra karmaṇi dravyadevatayorapyatideśaḥ /
            karmāntareṣu tvitaradharmāṇāmeveti /</p>
         
         
         <p>nanvevamapi śīghrāvagatasya nityasya pārvaṇasya prakṛtitye sambhavati kimiti vilambitāvagamyasya
            vaivāhikasya prakṛtitvamucyate ?iti cetna, vaivāhika eva dharmopadeśapauṣkalyāt, itaratra
            tadabhāvācca /
            prasiddhaścaiṣa nyāyaḥ-yasya puṣkalo dharmopadeśasso 'nyeṣāṃ prakṛtiḥ;na hi bhikṣuko
            bhikṣukān yācitumarhatīti /
            tasmādyuktaṃ vaivāhikasyaiva prakṛtitvam /</p>
         
         
         <p>asya ca vaivāhikasya pārvaṇaśabdāvācyatvaṃ dharmasāstre vyaktameva /
            'parvasu cobhayorupavāsaḥ /
            aupavastameva kālāntare bhojanam /</p>
         
         
         <p>tṛptiścānnasya /
            yaccainayoḥ priyaṃ syāttadetasminnahani bhuñjīyātām /
            adhaśca śaryāyātām /
            maithunavarjanaṃ ca /
            śvobhūte sthālīpākaḥ /
            tasyopacāraḥ pārvaṇena vyākhyātaḥ'(āpa.dha.2-1-4....11) iti nityasya pārvaṇena vyākhyānābhidhānāt,
            parvasambandhinaḥ karmāntarasyātrāsambhavāt, nityasya ca nityenaiva vyākhyāne ātmāśrayadoṣāt
            /</p>
         
         
         <p>nanvatra kecit- 'yaccainayoḥ priyaṃ syāttadetasminnahami'ityetacchabdenaikavacanāntena
            'parsu ca'iti bahivacanāntanirdiṣṭaparvāhaḥ parāmarśānupapatteḥ, 'pāṇigrahaṇādadhi
            gṛhamedhinorvratam'(āpa.dha.2-1-1)iti paramaprakṛtaṃ pāṇigrahaṇanakṣatraṃ parāmṛśyate
            /
            tena pratisaṃvatsaraṃ pāṇigrahaṇanakṣatre priyabhojanādi kāryam /
            śvobhūte ca sthālīpākaḥ kartavyaḥ /
            tasya ca ka4māntarasyopacāraḥ pārvaṇena nityena vyākhyāta ityāhuḥ tatkathaṃ dharmaśāstre
            vyaketaṃ vaivāhikasya pārvaṇaśabdavācyatvamiti /</p>
         
         
         <p>tanna;yato 'tra vratameva paramaprakṛtam, pāṇigrahaṇasya tu tadavadhitayā kīrtanamātram
            /
            nakṣatraṃ tu gamyamānameva /
            gamyamānaṃ caitacchabdena parāmraṣṭuṃ priyabhojanādinā viśeṣayituṃ ca nārham /
            tadāhurācāryāḥ</p>
         
         
         <p>
            "gamyamānasya cārthasya naiva dṛṣṭaṃ viśeṣaṇam /<br />
            śabdāntarairvibhaktyā vā dhūmo 'yaṃ jvalatītivat //"
            </p>
         
         <p>(tantra.vā.1-1-7) iti /
            ataścātra 'parvasu ca'ityuddeśyagatabahutvasyāvivakṣitatvāt śrutāvyavahitasya prakṛtasyaparvāhasyaiva
            parāmarśo viśeṣaṇaṃ ca yuktam /</p>
         
         
         <p>ataupavāsāderiva priyabhojanāderapi parvasambandhāt 'śvobhūte sthālīpākaḥ'ityupavāsādidharmavidhānārthameva
            /
            'upoṣitābhyām parvasu kāryaḥ'iti gṛhyavihitasya sthālīpākasyānuvāda eva, na karmāntarasya
            vidhiḥ /
            anuvāde ca tasyopacāra iti dūrasyasya parāmarśo ghaṭate /
            vidhau tvasyopacāra iti syāt /
            evaṃ ca yadyapi 'śvobhūte sthālīpākaḥ'ityāpātato 'nuvādasvarūpaḥ;tathāpi yasyeme vidhīyamānā
            upavāsapriyabhojanādayo dharmāssambandhinastasyopacāraḥ pārvamena vyākhyāta iti sādhyāhāramevedaṃ
            sūtraṃ vyākhyeyam /
            tasmāddharmaśāstre 'pi vaivāhikasya pārvaṇaśabdavyapadeśyasyaiva prakṛtitvam, na nityasyeti
            siddham /</p>
         
         
         <p>nanvemapi śīghrabodhakatvāt vaivāhikeneti vaktavye, kimarthamasya vivāhāṅgasyāpi sato
            vivīhasambandhaṃ tiraskṛtya 'pārvaṇena'ityāha ?ucyate-itarāṅgavadasya na śamyāḥ ;kintu
            śiṣṭācārasiddhāḥ paridhayaevetyevamartham /
            atra ca ato 'nyānītyāha-etatsadṛśānyevauṣadhapradhānahavīṃṣi sarpabalyādīni karmāṇyanena
            vyākhyātāni, na tvanena tatsadṛśāni paśuprabhavapradhānahavīṃṣi vapāhomādīnīti vaktum
            /
            kuta etat?</p>
         
         
         <p>'tatra sāmānyādvikāro gamyeta'(āpa.pa.3-39) iti paribhāṣāvacanāt /</p>
         
         
         <p>kiñca ato 'nyānītyasya nañsamāsaprabhedavigrahavākyatvāt 'nañivayuktamanyasadṛśādhikaraṇe
            tathāhyarthāvagatiḥ'(vai.pa.74) iti nañsamāsabhedārthanirṇayāt, vākyasamāsayorbhinnārthatve
            cāsamarthasamāsāpatteḥ /
            auṣadhāni havīmaṣi paśuprabhavāni ca kāni katidhā ca ?iti</p>
         
         
         <p>cet-puroḍāśaḥ, odano, yavāgūstaṇḍulāḥ, pṛthukāḥ, lājāḥ, saktavaḥ, puṣṭāni, phalīkaraṇāni,
            dhānaḥ, karambhāḥ, suretyauṣadhāni dvādaśāvidhāni /</p>
         
         
         <p>payo, dadhyā, jya, māmikṣā, vājina, bhavadānāni, paśurasa,śśoṇitaṃ, tvak, vapeti,
            paśuprabhavāni dhaśavidhāni /
            'atha karmāṇyācārādyāni gṛhyante'(āpa.gṛ.1-1).iti prakṛte 'pyatra punarvacanaṃ gṛhyapraśne
            'nuktānāṃ mahārājasthālīpāka gaṇahomādīnāmetadvikṛtitvaṃ vaktapam /</p>
         
         
         <p>nanu-yadyanenaiva sūtreṇa auṣadhahaviṣkeṣu karmasu pārvaṇatantrātideśaḥ, kimartha
            'astāmite sthālīpākaḥ''pārvaṇavadājyabhāgānte'; (āpa.gṛ.18.5.6) iti sarpabalau punarvacanam
            ?ucyate-yadyapi śrautaāprayaṇe vaiśvadevādīnāṃ bhūyastvena paurṇamāsatantrāśaṅkāyāṃ
            aindrāgnasya mukhyatvāt 'mukhyaṃ vā pūrvacodanāllokavat'(jai.sū.12-2-23) iti siddhāntanyāyena
            'āmāvāsyaṃ tantram'(āpa.śrau.6-29-5) iti darśitam, tathāpyatrānyeṣāṃ haviṣāṃ bahutve
            'pyauṣadhasya mukhyatvāt pārvaṇatantrataiveti mukhyanyāyaṃ mandabuddhihitārtha darśayitumeva
            punaścoktaṃ 'pārvaṇavadājyabhāgānte'iti /
            tena māsiśrāddhe aṣṭakākarmaṇi ca pārvaṇameva tantram /
            
            <p>
               yadyapyaṣṭakāyāṃ vapāhomasya mukhyasyāpūrvatvaṃ, tathāpyanyeṣāṃ kṛtsnavidhānābhāvādauṣadhatvāt
               'sviṣṭakṛtprabhṛti samānamāpiṇḍanidhānāt'(āpa.gṛ.22-8) iti darśanācca pārvaṇameva
               tantram /<br />
               apūpahome tu 'pārvaṇavat'(āpa.gṛ.22-1) iti punarvacanamapūpamāṃsaudanapiṣṭānnahomānāṃ
               sthāne anukalpena vihitasyauṣadhahaviṣkasyāpi dadhihomasya pārvaṇatantraprāptiṃ jñāpayitum,
               na tvapūpahomārtam;tasyauṣadhahaviṣṭvādeva pārvaṇatantraprāpteḥ /<br />
               tatsthānāpanneṣu ca taddharmaprāptirdṛṣṭā /<br />
               yathā 'yasya haviṣevatsā apākṛtā dhayeyustatsthāne vāyavyāṃ yavāgūṃ nirvapet'(āpa.śrau.9-1-23)
               iti sānnāyyasthāne vihitāyā yavāgvāssānnāyyadharmāḥ //
               </p>
         </p>
         
         
         <p>kecit-nityasya pārvaṇasya yaḥ kalpassa eva sarveṣāṃ yajñānāṃ kalpaḥ /
            yadyapi vāvāhikedharmāmnānaṃ, tathāpi nityasyaiva kalpādideso 'dakṣiṇāvarja'ityasya
            parigrahārthaḥ /
            ato 'nyānīti vacanādetatsadṛśānāṃ pakvaguṇānāmeva sthālīpākānāṃ paśūnāṃ cāyaṃ vikalpo,
            na tvājyaguṇakānām /
            karmāṇīti vacanāt karmamātrasyaiva vyākhyānaṃ, na tu kartṛtaddharmakālādīnām /
            tena 'gardabhenāvakīrṇī niṛtiṃ pākayajñena yajeta, (āpa.dha.1-26-8) ityatra paśau
            na patnīvattvam nāpi hṛdayasaṃsargādiṣu parvaṇo niyamaḥ, viśeṣataścopavāsasya dharmaśāstre
            parvasambandhena vidhānāt /
            vyākhyātānīti vacanādanyeṣāṃ naitadvikṛtitvam /
            tenānārabdhapārvaṇo 'pi teṣvadhikārī /
            hṛdayasaṃsargādiṣu punastantravidhānaṃ ājyahomavanniyamārtham /
            etadgṛhyopadiṣṭeṣu yatra vacanaṃ tatraiva tantraṃ, nānyatra /
            tenāgrayaṇe tantralopa iti tanna;yata upadiṣṭadharmakasya vaivāhikasya dharmātideśe
            'pi naiva doṣaḥ /
            pratyuta nityasya kalpādideśe parvādīnāmapyatideśāddoṣaḥ /
            karmāṇīti vacanānneti cet-na;tasyoddeśyasamarpaṇopakṣīṇatvāt /
            akhaṇḍagrāhiṇaścodakasyocchṭaṅkhalatvāt /
            dakṣiṇābhāvastu prayojanaṃ tasya 'yo 'syāpacitastasmā ṛṣabhaṃ dadāti'(āpa.gṛ.7-16)
            iti siddham /
            tathā sadṛśeṣvayamatideśa ityuktimātram, asadṛśeṣvapi paśuṣvabhyupagamāt /
            pakvatvāt sādṛśye dravyatvādājye 'pi syāt /
            na caivaṃ vyākhyātaśabdaḥ prakṛtivikṛttvābhāvārthaḥ /
            'etena vaiśvasṛjā jyo vyākhyātaḥ (āpa.śrau.19-15-1) ityādau prakṛtivikṛtitvasya dṛṣṭatvāt
            /
            tathā naikasminnāgrayaṇe tantralopaphalārtha niyamārthāni bahūni sūtrāṇyārabdhavyāni
            /
            avikṛtamātithyamāgrayaṇaṃ cecyetāvanmātrasūtrādeva svābhimatasiddheḥ /
            atastāni tantrasūtrāṇi yathoktaprayojanārthāni /</p>
         
         
         <p>āgrayaṇamapi tantravadeva //23//</p>
         
         
         <p>41 tatra homadeśavidhānam /</p>
         
         
         <p class="bold">yathopadeśaṃ devatāḥ // ĀpGs_7.24 //</p>
         
         
         <p class="bold">agniṃ sviṣṭakṛtaṃ cāntareṇa // ĀpGs_7.25 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.25:</span>
            pārvaṇenātonyānītyayaṃ kalpātideśaḥ ityuktam /
            tena pārvaṇe ye devate yasca sthālīpākaḥ teṣāṃ sarveṣu karmasu pravṛttiḥ /
            tatra tatrepadiṣṭābhistu devatābhiḥ pārvaṇadevatayoḥ bādhe prāpte tannivṛttyartha
            vacanaṃ tatra coditānāṃ devatānāṃ deśavidhānārthañca-yo 'yamagniḥ pārvaṇoyaśca sviṣṭakṛt,
            tāvantareṇa tayormadhye tā devatā yaṣṭavyā iti /
            tatra pārvaṇasyāgneḥ pārvaṇameva haviḥ tatra tatra vihitānāṃ tatra tatra vihitam /</p>
         
         
         <p>sviṣṭakṛtastu sarvohaviśśeṣaḥ, anyatra tathā darśanāt /
            anye tu tatra vihitādeva haviṣaḥ pārvaṇadevatayorapījyāmicchanti /</p>
         
         
         <p>apara īha- nātra pārdevate anūrdyate agniśca sviṣṭakṛcca /
            kiṃ tarhi ?āgantuke ete anenaiva vacanena vidhīyete /
            tatra haviṣo 'nupadiṣṭatvāt</p>
         
         
         <p>agnerājyaṃ haviḥ /
            sviṣṭakṛtastu sarvo haviśśeṣa iti /
            sarvathā sarveṣveva pārvaṇātidiṣṭeṣvagniḥ pūrva yaṣṭavyaḥ /
            tathā ca śrauteṣu 'yena yajñenetrset kuryādeva tatrāgneyamiti /
            yathā bhāṣyaṃ vyākhyāyate /
            pārvaṇavyākhyāteṣu sarveṣveva karmasu yathopadeśaṃ devatā yajati agniṃ sviṣṭakṛtaṃ
            ca yajati yoyamagnisviṣṭakṛt pārvaṇe dvitīyo devatāviśeṣaḥ taṃ ca yajati tasmādeva
            haviṣaḥ /
            yattatra tatropadiṣṭānāṃ haviriti /
            tatra yathopadeśaṃ devatā ityanuvādaḥ sviṣṭakṛtassamuccayavidhānārthaḥ /
            asati samuccaye teṣu tasya pravṛttirna syāt /
            tatra tatropadiṣṭabhirdevatābhirnivartitatvāt /
            
            <p>
               agneriva sviṣṭakṛto 'pi pradhānadevatāccoditatvāt- 'agnisviṣṭakṛdvitīya iti /<br />
               antareṇa ityanena tu tasyaiva sviṣṭakṛto deśo niyamyate-pradhānāhutīṣṭopahomāṃścāntaraṇogniṃ
               sviṣṭakṛtaṃ yajatīti /<br />
               tenayatrāpyuttarā āhutīrhutvā jayādi pratipadyate, 'ājyāhutīruttarāḥ jayādu pratipadyata'iti
               ca kramaparaṃ vacanaṃ tatrāpi nityamagnisviṣṭakṛdasminnantarāle yaṣṭavyo bhavatīti
               /<br />
               prakaraṇācca pradhānāhutīrupahomāścāntareṇetyartho 'pi labhyate //
               </p>
         </p>
         
         
         
         
         
         <p><span class="bold">ĀpGs-Tāt_7.25:</span>
            atrāsvapado vigrahaḥ, avyayībhāvasamāsatvāt /
            adhyāhāraśca, sākāṅkṣatvāt /
            yathopadeśaṃ sarpavalyādiṣu yāśca yāvatyaśca yena yena prakāreṇa mantravidhānādinopadṣṭāṃ
            devatāstā eva bhavanti, na pārvaṇadevatāḥ na teṣu pārvaṇaṃ pradhānaṃ samuccetavyā
            ityarthaḥ /</p>
         
         
         <p>nanu vikṛtāvupakāramukhena tajjanakānāṃ dharmāṇāmatideśa-, pradhānaṃ copakārya, nopakārajanakam
            /
            pārvaṇe ca sthālīpākahomayoḥ prathamo homaḥ pradhānam /
            atastasyātideśa eva nāsti /
            dūre tatsamuccayāśaṅkā, yannirāsāyedaṃ sūtraṃ syāt /
            'ṣaḍbhirdīkṣayati'(tai.saṃ.5-1-9) ityatra tuprākṛtīnāṃ dīkṣāhutīnāṃ aṅgatvādatideśaḥ,
            adṛṣṭārthatvācca samuccayaḥ, yathopadiṣṭānāṃ prakṛtikḷptakramabādhabhayādante niveśaśca
            yukta eva /</p>
         
         
         <p>satyamevam;kintu gārhyakarmānuṣṭhātṝṇāṃ madhye ye mandabuddhayo 'ṅgapradhānayoratideśyānatideśyayośca
            anabhijñāste pārvaṇenetya viśeṣeṇātideśaprātibhāsāt 'ṣaḍibhirdīkṣayati, ityādau darśanamātrācca
            pradhānātideśatatsamuccayāvupadiṣṭapradhānānāmante niveśaṃ ca manyante /</p>
         
         
         <p>tannirāsāyedaṃ sūtram //24//</p>
         
         
         <p>atha vaikṛtapradhānahomānāṃ sthānamarthādagnimukhasauviṣṭakṛtayośca vidadhāti--</p>
         
         
         <p>'yathopadeśaṃ devatāḥ'(āpa.gṛ.7-24) ityanuvartate /
            yathopadeśaṃ devatāḥ ye vikṛtāvupadiṣṭāḥ te <span class="it">agniṃ sviṣṭakṛtaṃ cāntareṇa</span> āgneya sauviṣṭakṛtayorhomayormadhye bhaveyuḥ /
            atra ca sviṣṭakṛtamitivadagnimityapi siddhānuvādāt, anyataśca prāptyabhāvāt, yogavibhāge-
            nāgnimuddiśya juhuyādityanyo 'pyartho vidhīyate /
            vibhaktasya sūtrasya cāyaṃ vivakṣitor'thaḥ- sarveṣu tantravatsvauṣadhahomeṣu dadhihomeṣu
            cepakaraṇasamāpanayośca śiṣṭācārā 'dagnaye svāhe'tyājyena agnimukhākhyamaṅgahomaṃ
            sarvebhyo 'pi pradhānahomebhyaḥ pūrva juhuyāditi /</p>
         
         
         <p>
            nanvatra 'sviṣṭakṛta'miti vyartham ;sarvatra sviṣṭakṛtaśśeṣapratipattyarthatvāt svata
            evāsāvante eva bhavatīti /<br />
            naivam-vikṛtiṣu dvividhāḥ pradhānahomāḥ-pārvaṇavikārā apūrvāśca;teṣāmubhayoṣāmapyanta
            eva sviṣṭakṛdyathā syādityevamarthatvāt /<br />
            anyathā yaddhomāṅgaṃ sviṣṭakṛttadanta eva syāt /<br />
            tathāgnimiti cobhayebhyaḥ pradhānāhutibhiyaḥ pūrvamevāgnimukhamityevamartha sviṣṭakṛdvanniyama
            iti //
            </p>
         
         
         <p>kecit- 'yathopadeśaṃ devatā agniṃ sviṣṭakṛtaṃ ca'ityevamantamekaṃ sūtram /
            tasyārthaḥ- 'agnissviṣṭakṛt dvitīyaḥ'(āpa.gṛ.7-70 ityatra sviṣṭakṛtaḥ pradhānahomatulyadharmatvajñāpanāt
            vikṛtiṣu ca pārvaṇapradhānalope sati tasyāpi lopassyāt, sa mā bhūdityanena sūtreṇa
            'yathāpadeśaṃ devatāḥ'ityanūdya, agniṃ sviṣṭakṛtaṃ ca kuryāt iti tāsu tasya samuccayo
            vidhīyate /
            tathā 'antareṇa'iti padamekaṃ sūtraṃ 'antarā tvāṣṭreṇa'; ityādivat /
            prakaraṇādvaikṛtapradhānahomānāṃ jayādīnāṃ ca madhye sarvāsvapi vikṛtiṣu sviṣṭakṛnnitya
            evetyarthaḥ /
            itarathā kvacittasya lepaḥ syāt, 'sthālīpākāduttarā āhutīrhutvā jayādi pratipadyate'(āpa.gṛ.9-4)
            ityādi parisaṅkhyeti kṛtveti /</p>
         
         
         <p>
            tanna,-vibhāge sākāṅkṣayordvitīyāntayoḥ 'agniṃ sviṣṭakṛtaṃ, ityetayoḥ antareṇetyanena
            sambandhākāṅkṣeṇa ekavākyatve sambhavati vākyabhedasyāyuktatvāt, 'agnissviṣṭakṛddvitīyaḥ'ityasya
            prayojanāntaraparatvācca /<br />
            tathāpi yadi sviṣṭakṛtaḥ pradhānatulyadharmakatvaṃ, tadā tallope 'pi pradhānalopaprāyaścittamevāpadyate
            /<br />
            tathā 'antareṇa'ityasya yathoktaśrutasambandhanyanvayasambhave aprakṛtagamyamānānvayo
            na yuktaḥ /<br />
            vyartha caitat;svamate sviṣṭakṛtassamuccayavidhānādeva tridoṣāyāḥ parisaṅkhyāyā api
            nirastatvāt, tasya sarvatra nityatvenālopasiddheḥ //25//
            </p>
         
         
         <p class="bold">avikṛtamātithyam // ĀpGs_7.26 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.26:</span>
            yā gauratithaya ālabhyate 'gauriti gāṃ prāheti'tadātithyaṃ nāmakarma<span class="it">tadavikṛta</span>mapūrva pārvaṇadharmāstadvapāhome na kartavyā ityarthaḥ /</p>
         
         
         <p>
            idameva jñāpakaṃ na sthālīpākeṣveva so 'tideśaḥ /<br />
            kiṃ tarhi ?sarveṣu pakvaguṇeṣu paśuṣvapīti /<br />
            tenāṣṭakāyāṃ kāmyapaśuṣu ca śāstrāntaradṛṣṭeṣu pārvaṇādharmasiddhiḥ //28//
            </p>
         
         
         
         
         
         <p><span class="bold">ĀpGs-Tāt_7.26:</span>
            atithiryasya karmaṇo nimittaṃ ta<span class="it">dātithyam</span>, gavālambha ityarthaḥ /
            ta<span class="it">davikṛtaṃ</span>yathopadiṣṭameva syāt /
            nātra 'agnimiddhvā'; (āpa.gṛ.1-12)ityādi sāmānyamapi tantram, pārvaṇaṃ tu dūre;'kṛtsnavidhānāt
            yajaterapūrvatvam'(jai.sū.8-1-5) iti nyāyāt /
            'kṛtsnavidhānaṃ ca tasyai vapāṃ śrapayitvopastīrṇābhighāritāṃ madhyamekonnātamena
            vā palāśaparṇenottarayā juhoti'(āpa.gṛ.22-4) iti /</p>
         
         
         <p>etacca pradarśanārtham /
            tena vapāhomānantaraṃ kuṃśukahomasarṣapahomaphalīkaraṇahomādayo 'pyapūrvā eva;kṛtsnavidhānasya
            tulyatvāt /</p>
         
         
         <p>nanu-'nānagnau pradhānam'iti yājñikavacanāt vaiśvadevabaliharaṇāni tāvadaṅgāni /
            agnau homeṣu ca āgneyasauviṣṭakṛtāvantareṇa ye homāsta eva pradhānāḥ /
            tau tu sarpabalyādisāmānyādaṅgamityāśaṅkyāha-
            42 vaiśvadevaḥ /</p>
         
         
         <p class="bold">vaiśvadeve viśve devāḥ // ĀpGs_7.27 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.27:</span>
            'āryāḥ prayatā vaiśvadeva'iti codite vaiśvadevākhye karmaṇi devatopadeśo 'yaṃ nirvāpakāle
            saṅkalpārtham /
            yāstu tatra devatāḥ ṣaḍbhirādyaiḥ pratimantraṃ (apā.dha-2-3-16) ityevamādyāḥ tāḥ pradānakāle
            devatāḥ, tena viśvebhyo devebhyaḥ iti saṅkalpya gṛhasthena svagṛhe pākaḥ kāryaḥ /
            tathā pakvādevānnāt homā balayaśca tasyai tasyai devatāyai /
            'aharaharbhūtabīla'rityevamādyāḥ pañcamahāyajñānāmutpattividhayaḥ /
            'āryāḥ prayatā'ityādikastu teṣāmeva prayogavidhiḥ /
            tasmāt na pṛthak pañcamahāyajñāḥ kartavyāḥ tatraiva vaiśvadevam yadagnau kriyate sa
            devayajñaḥ /
            yat baliharaṇaṃ sa bhūtayajñaḥ /
            yaddakṣiṇataḥ pitṛliṅgeneti sa pitṛyajñaḥ /
            yadagraṃ ca deyamityādi sa manuṣyayajñaḥ /
            tatra vaiśvadeve somāya svāheti dvitīyāhutiriti mantravyākhyākāreṇoktam /
            na ca ṣaḍebhirādyairiti virodhaḥ /
            tasya pradhānadevatāviṣayatvāt, sviṣṭakṛtaśca tāntrikatvāt /</p>
         
         
         <p>atha kasmādihaiva vaiśvadevasya kṛtsnakalpo nopadiśyate?ucyate-ihopadeśe tasya kalpasya
            sarvacaraṇārthatā na syāt, iṣyate ca /
            
            <p>
               tasmāt sarvacaraṇasādhāraṇeṣu sāmayācārikeṣūpadeśaḥ /<br />
               atha taṃhi devatopadeśaḥ tatraiva kasmānna kṛtaḥ ?ihopadeśaprayojanamasmin gṛhye tadapi
               vaiśvadevaṃ karmopadiṣṭaṃ yathā syāditi /<br />
               tenāsmadīyānāṃ sa eva vaiśvadevakalpo nānyeṣu dharmaśāstreṣu coditaḥ /<br />
               yajñopavītinā pradakṣiṇamityādi paribhāṣāpravṛttiśca bhavati //29//
               </p>
         </p>
         
         
         
         
         
         <p><span class="bold">ĀpGs-Tāt_7.27:</span>
            vaiśvadevamiti karmanāmadheyam /
            pravṛttinimittaṃ ca, viśve sarve devā atrejyanta iti /
            iha ca mantravarṇasiddhānāṃ devatātvasyāvidheyatvāt, āgneyādayaṣṣaḍapi homāḥ baliharaṇāni
            cānagnideśyānyapi sarvāṇyeva pradhānāni;na tu kiñcidapi śeṣāparanāmāṅgam, ityevaṃ
            sūtrārthaḥ /</p>
         
         
         <p>ayaṃ bhāvaḥ-yādinānagnau pradhānam, kintu śeṣa eveti tarhye taccheṣalakṣaṇe tṛtīyādhyāye
            dṛśyeta /
            na tu dṛṣṭam, nāpi sūtrakārektaṃ dṛśyate /</p>
         
         
         <p>kintu puṇḍapitṛyajñe tāvadāpastambena hemaḥ piṇḍadānaṃ cobhayaṃ pradhānamuktam, piṇḍadānaṃ
            prakṛtyaryadi jīvapitā, na dadyāt, āhomātkṛtvā viramet'(āpa.śrau.1-9-8) iti /
            yadi hi piṇḍadānasyāṅgatā, tadā pradhānabhūtahomānuṣṭhāne sati, tasyāpyanuṣṭhānaṃ
            syāt, na virāmaḥ /
            tasmādatra pradhānasyaiva piṇḍadānasya 'nāsomayājī sammayet'(tai.saṃ.2-5-5) ityādivadanārabhbhalakṣaṇa
            eva virāmaḥ /</p>
         
         
         <p>kātyāyanastu-pratyuta pakṣe piṇḍadānameva pradhānaṃ, homastadaṅgamityāha'jīvapitṛkasya
            homāntam, anārambho vā'(kā.śrau.4-1-24,25) iti //</p>
         
         
         <p>tathā sarpeśānabalyorapi homā balayaśca pradhānam /
            avabhṛthe tvanagnāveva pradhānam /
            somāṅgatve 'pyasya pradhānyaṃ svāṅgāpekṣayā /
            tathaiva rākṣase gardabhapaśau anagnāveva pradhānam ;'apyasvavadānaiścareyuḥ'(āpa.śrau.9-15-3)
            iti vacanāt /
            vapāyāstūpadeśamatādagnau homaḥ /
            'yadi vapā haviravadānaṃ vā skandet'(āpa.śrau.9-18-15) iti vapāyāḥ pṛthaggrahaṇāt
            /
            evamanagnāvapyanyāni bahūni pradhānam;'aupāsane pacane vā ṣaḍbhirādyaiḥ pratimantraṃ
            hastena juhuyāt'(āpa.dha.2-3-17) iti parisaṅkhyayā cāsya vaiśvadevasyāpārvaṇā- vikāratvāt
            /
            sarpabalyādiṣu tu pārvaṇavikāratvāttāvadaṅgam /</p>
         
         
         <p>kiñca vaiśvadevamantreṣvapi 'agnaye svāhā, agnaye sviṣṭakṛte svāhā'ityetayorapyāmnānāt
            prādhānyam /</p>
         
         
         <p>nanu-vaiśvadevamantrāṇāmapi na pratyakṣassamāmnāyaḥ, sa kathamavagamyate?icyate-'ṣaḍbhirādyaiḥ
            pratimantram''apareṇāgniṃ saptamāṣṭamābhyām'; (āpa.dha.2-3-16,20) ityādisūtraiḥ krameṇa
            viniyogāt kvacidāmnānamastītyavagamyate /
            taccāmnānaṃ prāgvivāhamantrebhyaḥ, bhāṣyakāra vacanāt /</p>
         
         
         <p>tataśca brahmayajñapārāyaṇayorapyeteṣāmevaṃkrameṇādhyayanaṃ veditavyam /
            sarvaprādhānye ca prayojanam-eṣāmekataramapyakṛtvā prayoge samāpite 'pi tat prāgbhojanāt
            saprāyaścittaṃ sāṅgamanuṣṭheyam;kṛte tu bhojane pākayajñalopaprāyaścittameveti /</p>
         
         
         <p>kecit-vaiśvadeve viśve devā devatā vidhīyante nirvāpakāle saṅkalpārtham, īśānayajñavat
            /
            yāstu dharmaśāstre mantraviniyogāt kalpitāstāḥ pradānakāle devatāḥ /
            iha ca devatopadeśo vaiśvadevasya gārhyaparibhāṣāprāptyarthaḥ /
            tatra tasyopadeśastu sarvacaraṇārthaḥ /
            idaṃ ca vaiśvadevaṃ na pañcamahāyajñebhyaḥ pṛthagbhūtam /
            'aharaharbhūtabaliḥ'(āpa.dha.1-12-15) ityādayaśca pañcamahāyajñānāmutpattividhayaḥ
            /
            'āryāḥ prayatā vaiśvadeve'; (āpa.dha.2-3-1) ityādistu prayogavidhiḥ /
            tatra yadagnau kriyate sa devayajñaḥ, yat baliharaṇaṃ sa bhūtayajñaḥ, yaddākṣiṇataḥ
            pitṛliṅgeneti sa pitṛyajñaḥ, yaccāgradānaṃ sa manuṣyayajñaḥ, iti /</p>
         
         
         <p>tanna, svamate śrutyā coditān viśvān devān vacanaṃ vināpanīya, tebhyassaṅkalpitasya
            haviṣo devatāntarebhyo mantravarṇāt kalpitebhyo dātumayuktatvāt /
            
            <p>
               īśānabalau tu bhavaśarvādiśabdānāmīśānābhidhānatvāt, arthasya devatātvamiti sūtrakāramatācca,
               yuktaṃ bhavāyetyādibhirmantrairdānam /<br />
               yattu mīḍhuṣyai jayantāya cāsmāt sthālīpākāddānaṃ tadapyabhyudayeṣṭyādivat savanīyapuroḍāśavacca
               'trīnodanān kalpayitvottarairupasparśayitvottarairyathāsvamodanebhyo hutvā'(āpa.gṛ.20-4)
               iti vacanaiḥ sthālīpākāṃśadvaye pūrvadevatāpanayena devatāntara vidhānādyuktam /<br />
               pañcamahāyajñebhyo na pṛthagvaiśvadevamityapi na;prakaraṇāntarāt saṃjñābhedācca karmabhedāvagateḥ
               /<br />
               naca karmabhede teṣāṃ prayogo durupapāda iti pramitabhedāpahnavo yuktaḥ, yato bhāṣye
               vaiśvadevasya teṣāṃ ca prayogaḥ pṛthagevopapāditaḥ //
               </p>
         </p>
         
         
         <p>atha prayogabhāṣyamīṣadbhedaṃ sikhyate-vaiśvadevasya karmocyate'prasaṅgāt pañcamahāyajñānāṃ
            ca /
            samāveśanajapānte vivāhe samāpte
            vaiśvadevamantraṇāmupayoge yadvrataṃ 'dvādaśāhamadhaśśayyā'(āpa.dha.2-3-13) ityādi
            tatsvāmitvāviśeṣāt sapatnīkaścaritvā praśaste '- hanyārabhya 'āryāḥ prayatā vaiśvadeve
            'nnasaṃskartārassyuḥ'ityādividhinā siddhe 'nne tiṣṭhannannasaṃskartā bhāryādiḥ 'bhūtam'iti
            svāmine prabrūyāt /
            tat 'subhūtaṃ sāvirāḍannaṃ tanmākṣāyi'iti svāmī pratibrūyāt /
            tato yadi prayāṇe gṛhevā vaiśvadevasya homasya sthāne 'gnirupasamādhātavyaḥ, tatra
            dharmasāstroktavidhinā upasamādadhāti /
            evamanyatrāpyaupāsanahomādiṣu /
            atha gṛhamedhino yadaśanīyamannaṃ tato homārtha haviṣyamannaṃ pātre kalpayati /</p>
         
         
         <p>ahaviṣyaṃ śrāralavaṇāvarānnasaṃsṛṣṭaṃ dvitīye /
            haviṣyamannaṃ devayajñārtha tṛtīye /
            sarvatassamavadāya agrārtha caturthe /
            sarvata eva samavadāya manuṣyayajñārya pañcame yadi brāhmaṇatarpaṇaṃ nāvakalpate /
            'manuṣyebhyo yathāśakti dānam'; (āpa.dha.1-12-15) iti vacanāt /
            tataḥ pariṣecanaṃ kṛtvā prathamakalpitādannādyathāhutimātraṃ aṅguṣṭhaparvamātraṃ 'agnaye
            svāhe'tyādibhiḥ ṣaḍaihutīrhutvā uttaraṃ pariṣecanam /
            atha udīcīnamuṣṇaṃ bhasmāpohya tasmin ahaviṣyaṃ svāhākāreṇa juhoti;'yasyāgnau na kriyate
            yasyacāgraṃ na dāyate na tadbhoktavyam (āpa.dha.2-15-13) iti vacanāt /
            atha ṣaḍāhutihomaśeṣamahaviṣyahomaśeṣeṇa saṃsṛjyānnena sūpa saṃsṛṣṭena dharmaśāstroktena
            vidhinā raudrāntaṃ baliṃ hṛtvāgraṃ brāhmaṇāya datvā, brāhmaṇoktatvā dapārvaṇa vyākhyātaṃ
            sannipātītikartavyatākaṃ devayajñaṃ kurvīta /
            devayajñena yakṣya ityāgūrya, vidyudasi /
            aupāsane pacane vā kalpitādannāt, tadabhāve haviṣyamannaṃ vrīhiyavādi, ākāṣṭhāt, devebhyassvāheti
            hastena juhuyāte;sannipātītikartavyatayoraupāsanahomavaiśvadevayorhastena homasya
            dṛṣṭatvāt /
            mantravaccobhayataḥ pariṣecanam, tayordṛṣṭatvādeva /
            vṛṣṭirasi /
            vaṣaṭkārahomeṣu vidyudvṛṣṭī ityupadeśaḥ /</p>
         
         
         <p>atha prācīnāvītī pitṛyajñena yakṣye ityuktvā vidyudāsi /
            śucaubhūmau kalpitādodanāt hastena aṅguṣṭhapradeśinyāvantareṇa pitṛbhyaḥ svadhāstu,
            iti dadyāt āhutimātram /
            vṛṣṭirasi /
            pitryaṃ baliharaṇavidhinetyupadeśaḥ /</p>
         
         
         <p>atha baliharaṇasya homatulyatvāt yajñopavītī bhūtayajñena yakṣya ityuktvā, vudyut
            /
            śucau bhūmāveva hastena 'idaṃ bhūtebhyo 'stu'iti dadyāt /</p>
         
         
         <p>vṛṣṭiḥ
            baliharaṇavidhinetyupadeśaḥ /</p>
         
         
         <p>atha dānasya homatulyatvāt yajñopavītī manuṣyayajñena yakṣya ityuktvā, vidhyuta /
            brāhmaṇatarpaṇaṃ, saṅkalpitasya vā dānam /
            vṛṣṭiḥ
            dānamājñamityupadeśaḥ /
            brahmayajñaṃ tu pūrvameva kurvīta agnihotramaupāsanaṃ vā hutvā;'utita āditye'(tai.ā.2-11)
            iti vacananāt /
            tasya karmocyate-'brahmayajñena yakṣyamāṇaḥ'(tai.ā.2-11) ityādi brāhmaṇoktadeśe yathāvidhyācāmet
            /
            asmiṃstvācamane viśeṣaḥ- 'dakṣiṇata upavīya'ityārabhya 'sakṛdupaspṛśya'(tai.ā.2-11)
            ityevamante viguṇe kṛte 'yadi yajuṣṭa'iti 'bhuvasvāhā'iti homaḥ prāyaścittm /</p>
         
         
         <p>'dākṣiṇena pāṇinā savyaṃ prokṣya'ityārabhya śeṣe viguṇe kṛte 'yadyavijñātā'iti prāyaścittam
            /</p>
         
         
         <p>atha krama ucyate- brahmayajñena yakṣye ityuktvā, vidyuta /
            ācamanam /
            āsanakalpanādi sāvitrījapāntaṃ kṛtvā vedasyādita ārabhya yathādhyāyamadhyayanamadhyāyaḥ
            kṛtsnasya vedasyāsamāpteḥ;'śrāvaṇyāṃ paurṇamāsyāmadhyāyamupākṛtya'(āpa.dha.1-9-1)
            iti vacanāt yena prakāreṇādhyāyo yena ca krameṇā dhīryate'vinā cāmnānaiḥ ādipradiśṭānuṣaṅgaprakhyādibhiḥ,
            utsṛjan utsṛjyotsṛjya, vācā manasā ca yāvattarasaṃ yāvacchakyamadhīyīta /
            
            <p>
               paridhānīyāṃ kṛtvā, vṛṣṭirasi /<br />
               evamaharahaḥ kṛtāntādārabhya yāvatsamāpto vedaḥ sahaikāgni vidhikāṇḍena /<br />
               samastamadhītya vaiśvadeva mantrānadhītya tataḥ prasugmanteti praśnadvayadhīyīta /<br />
               evaṃ viniyogadarśanāt, 'aikāgniko vidhiḥ kāṇḍaṃ vaiśvadevamiti sthitiḥ, //
               </p>
         </p>
         
         
         <p>iti vacanācca /
            yadyanekaśākhādhyāyī tato 'nenaiva vidhinā dvitīyaṃ punaradhīyīta ṛgyajussāmnāṃ krameṇa
            adhyayane yadyanadhyāyassyāt, tadaikāṃ varcamekaṃ vā yajurekaṃ vā sāma kṛtāṃtādevārabhyābhivyāharet
            /
            yadā brāhmaṇasya krameṇa tadā 'bhūrbhuvassuvassatyaṃ tapaśśraddhāyāṃ juhomī'tyabhivyāharet
            /
            evaṃ yāvajjīvaṃ brahmayajñaṃ kurvīta /
            manuṣyayajñānte 'sarvān vaiśvadevebhāginaḥ kurvīta, (āpa.dha.2-9-5) ityādividhānena
            sarveṣu patnyanteṣu bhuktvatsu, pākapariveṣaṇapātrebhyo lepān saṅkṛṣyottarataḥ śucau
            deśe rudrāya sampadānabhūtāya ninayet, 'rudrāyasvāhā'iti /</p>
         
         
         <p>nityavaccaninayanam;pratipattikarmatvāt /
            'evaṃ vāstu śivaṃ bhavati'(āpa.dha.2-4-23) ityarthavādaḥ /
            'dravyasaṃskārakarmasu parārthatvāt'; (pū.mī.4-3-1) iti nyāyāt /
            phalaṃ vā, sūtrakāreṇopadiṣṭatvāt 'yaetānavyagro yathopadeśaṃ kurute nityaḥ svargaḥ
            puṣṭiśca'(āpa.dha.2-4-9)</p>
         
         
         <p>
            iti /<br />
            evamṛte mahāyatrebhyaḥ sāyaṃ raudrāntaṃ kṛtvā vaihāyasamākāśe bhūtabaliṃ kurvīta //
            </p>
         
         
         <p>anya āhuḥ-'naktamevottamena'(āpa.2-4-8) ityevakārasya vyavahitānvayādvaihāyasameva
            sāyamiti //</p>
         
         
         <p>idānīṃ prasaṅgāt sarpavalestadutsargasya ca devatāmupadiśati-</p>
         
         
         <p class="bold">paurṇamāsyāṃ paurṇamāsī yasyāṃ kriyate // ĀpGs_7.28 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_7.28:</span>
            "śrāvaṇyāṃ 'paurṇamāsyāmastamite sthālīpāka"ityādi paurṇamāsyāṃ yat karma coditaṃ
            tatra paurṇamāsīdevatā /
            kā sā ?yasyāṃ tat karma kriyate śrāvaṇyai paurṇamāsyai svāheti /
            
            <p>
               evaṃ sthālīpākāddhomaḥ /<br />
               tato yathopadeśaṃ kiṃśukāni samidha ājyāhutayaśca, tataḥ sthālīpākāt sviṣṭakṛt /<br />
               tato jayādi /<br />
               'yasyāṃ kriyata'ityanucyamāne paurṇamāsyai svāhetyeva homaḥ syāt //30//
               </p>
         </p>
         
         
         
         
         
         <p><span class="bold">ĀpGs-Tāt_7.28:</span></p>
         
         
         <p>
            yasyāṃ paurṇamāsyāṃ śrāvaṇyāṃ mārgaśīrṣyā ca nimittabhūtāyāṃ sthālīpākaḥ kriyate,
            tasya saiva paurṇamāsī devatā /<br />
            ayamarthaḥ sarpabalau 'śrāvaṇyai paurmāsyai svāhā'iti sthālīpākasya homaḥ /<br />
            utsasarjane tu 'mārgaśīrṣyai paurṇamāsyai svāhā'iti //28//
            </p>
         
         
         <p>iti śrīsudarśanācāryakṛte gṛhyatātparyadarśane saptamaḥ khaṇḍaḥ //</p>
         
         
         <p>aṣṭamaḥ khaṇḍaḥ
            43 upākaraṇam /
            <span class="bold">upākaraṇe samāpane ca ṛṣiryaḥ prajñāyate // ĀpGs_8.1 //</span></p>
         
         
         <p class="bold">sadasaspatirdvitīyaḥ // ĀpGs_8.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.2:</span>
            dvividhamupākaraṇam-kāṇḍopakaraṇamadhyāyopākaraṇañceti /
            tathā samāpanam /
            tathā cānyapare vākye darśanaṃ"kāṇḍopākaraṇe cāmātṛkasya kāṇḍasamāpane cāpitṛkasye"ti
            (āpa.dha.1-11-1-2) adhyāyopākaraṇaṃ tu prasiddhaṃ-śrāvaṇyāṃ paurṇamāsyāmadhyāyamupākṛtyeti
            /
            (āpa.dha.1-9-10) /
            tathā samāpanaṃ taiṣyāṃ paurṇamāsyāṃ rohiṇyāṃ vā viramet,iti /
            (āpa.dha. 1-9-20) tatra dvividhe '<span class="it">pyupākaraṇe samāpane</span> <span class="it">cārṣiyeḥ prajñāyate</span> kāṇḍānukramaṇyāṃ kāṇyaṛṣitvena sa tatra devatā /
            tatra sadasaspatirdvitīyaḥ /
            kāṇḍaṛṣaye hutvā sadasaspataye hotavyamityarthaḥ /
            tatra prājāpatyaṃ saumyaṃ āgneyaṃ vaiśvadevamiti kāṇḍāni /
            prajāpatiḥ somo 'gnirviśvedevā iti kāṇḍarṣayaḥ /
            sārasvataṃ nāma saṅkīrṇāni kāṇḍāni /
            yatāha baudhāyanaḥ-pauroḍāśikaṃ yājamānaṃ hotāro hautraṃ pitṛmedha iti sabrāhṇaṇāni
            sānubrāhmaṇāni prājāpatyāni /</p>
         
         
         <p>ārdhvayavaṃ grahāḥ dākṣiṇāni samiṣṭayajūṃṣyavabhṛthayajūṃṣi vājapeyaśśukriyāṇi savā
            iti sabrāhmaṇāni sānubrāhmaṇāni saumyāni /
            agnyādheyaṃ punarādheyaṃ agnihotramagnupasthānamagnicayanaṃ sāvitra nāciketacāturhotriyavaiśvasṛjāruṇā
            iti sabrāhmaṇāni sānubrāhmamānyāgyeyāni /
            rājasūyaḥ paśubandhaḥ iṣṭayo nakṣatreṣṭayo divaśyenayo 'pāghāḥ satrāyaṇamupahemāḥ
            sūktānyupānuvākyaṃ yājyā aśvamedhaḥ puruṣamedhassautrāmaṇyacchidrāṇi paśuhautramupaniṣada
            iti sabrāhmaṇāni sānubrāhmaṇāni vaiśvadevānīti (bau.gṛ.3-1-21-24) asmākañca gṛhyamantrapraśnadvayamapyekāgnikāṇḍaṃ
            nāma vaiśvadevakāṇḍe draṣṭavyam /
            tatra kāṇḍopākaraṇe tasya kāṇḍasya ṛṣiryaḥ tasmai homaḥ prajāpataye kāṇḍaṛṣaye svāheti
            /</p>
         
         
         <p>tatassadasaspatimadbhutamiti mantreṇa kramaprāptena sahitamantrasvādhyāmārtha vivāhaprakaraṇe
            paṭhita- /
            tasyaiva viniyogapradarśanārtha idaṃ sūtramasmin pradeśe pachitam /
            anyathopanayanānantarameva vaktavyaṃ syāt /</p>
         
         
         <p>evaṃ tasya tasya samāpane tasmai tasmai kāṇḍarṣaye homaḥ /
            sadasaspataye dvitīyaḥ /
            na jayādayaḥ, prāpakābhāvāt /
            sūtrāntarāśrayaṇena kecijjuhvati /
            tānīmāni catvāri vedavratāni yāni pratikāṇḍamupākaraṇāni /
            yāni samāpanāni tāni vratavisarjanāni /
            adhyāyopakāraṇe tu sarveṣāṃ kāṇḍarṣīṇāṃ homaḥ tatassadasaspateḥ /
            jayādayaśca bhavanti vā, na vā /
            tatra kāṇḍopākaraṇasamāpanayoru- dagayanādiprāpterupanayanānantaraṃ tadānīmeva prājāpatyaṃ
            kāṇḍamupākṛtya śrāvaṇyāṃ paurṇamāsyāmupākṛtya prājāpatyasya kāṇḍasyādhyayanam /
            taiṣyāmutsargaḥ /
            tatraitāvatā kālena prājāptayakāṇḍasya samāptau tenotsargaḥ /
            atha saumyasyopākāraṇam /
            atha yāvadadhyāyopākaṇaṃ tāvat prājāpatyasya kāṇḍasya dhāraṇādhyayanaṃ śuklapakṣeṣu
            /
            kṛṣṇapakṣeṣvaṅgādhyayanam /
            śrāvaṇyāmupākarma /
            atha saumyakāṇḍasyādhyayanam /
            taiṣyāmutsargaḥ /
            kāṇḍasamāpanam /
            evamitarayoḥ /
            sarvatra utsarjanādūrdhva pūrvagṛhītasyāṃśasya dāraṇādhyayana- maṅgādhyayanañca homaḥ
            prathamaḥkalpaḥ /
            atha ye sārasvataṃ pāṭhamadhīyate teṣāmupanayanānantaraṃ tadānīmeva catvāri vedabratāni
            krameṇa kṛtvā kāle 'dhyāyamupākṛtya yathāpāṭhamadhyayanaṃ taiṣyāmutsargaḥ /</p>
         
         
         <p>pūrvavaddhāraṇādhyayanamaṅgādhyayanaṃ ca punarupākaraṇamityādi /
            ādyakalpe tu kecidutsarjanaṃ na kurvate /
            opākaraṇādadhītya punarupākurvate /
            anye tūtsṛjya punaradhīyate /
            vedavratāni ca yadā kadācit kurvate /
            teṣāṃ mūlaṃ mṛgyam /
            sarveṣvapi pakṣeṣu śukriyāṇāṃ pṛthagupākaraṇamutsarjanañca /</p>
         
         
         <p>
            tatra prayogaḥ-parvaṇyudayagayana ityārabhyājyabhāgante somāya kāṇḍarṣaye svāheti
            sadasaspatimiti ca hutvā jayādipariṣcanānte madantīrupaspṛśyetyevamādi pratipadyate
            /<br />
            evameva pūrvavat visṛjyetyatrāpi prayegaḥ //1//
            </p>
         
         
         
         
         
         <p><span class="bold">ĀpGs-Tāt_8.2:</span>
            atra viṣayaśudhyarthamadhyāyasya ca prājāpatyasaumyāgneyavaiśvadevākhyānāṃ kāṇḍānāṃ
            ca tattatkāṇḍākhyavratānāṃ copākaraṇa samāpa- nayośca svarūpamucyate-tatrādhyāyasyopākaraṇaṃ,
            śrāvaṇyāṃ paurṇamāsyāṃ vihitahomapūrvaka madhyāyānāmārambhaḥ /
            samāpanaṃ ca, tasya taiṣyāṃ paurṇamāsyāmityādiṣu homapūrvakamevādhyayanotsargaḥ /
            kāṇḍānāmupākaraṇaṃ tukramaprāpte kāle homapūrvakameva tattatkāṇḍānāmadhyayanopakramaḥ
            /</p>
         
         
         <p>samāpanaṃ caiṣāṃ tattatkāṇḍādhyayane samāpte homapūrvakamevotsargaḥ /
            
            <p>
               ye ete kāṇḍānāmupākaraṇasamāpane te eva vratānāmiti, na bhedoma, adhyayanāṅgatvāt
               sarveṣāṃ brahmacārivratānām /<br />
               sārasvatapāṭhādhyayane tu kāṇḍānāṃ saṅkīrṇatvena yathākāṇḍamadhyayanāsambhavāt, vratānyevodagayane
               kāṇḍavadekaikaśaḥ upākṛtya saṃvatsaraṃ caritvā vidhivadutsṛjet /<br />
               catvāryeva ca vedavratāni, na tu gṛhyāntarokte sāvitrasammitākhye vedavrate, savitrasammitākhyakāṇḍayorabhāvāt
               /<br />
               'caulopanayanaṃ, catvāri vedavratāni, (gau.dha.8-15) iti gautama vacanācca //
               </p>
         </p>
         
         
         <p>tathā viṣayaśudhyarthameva prayogabhāṣyamalpabhedameva likhyate /
            āpastambadarśanānugatepadeśenādhyāyopākaraṇādīnāṃ karmocyate /
            tatra tāvadadhyāyopākaraṇasya śrāvaṇyāṃ paurṇamāsyāṃ ācāryaśśiṣyaissaha kṛtaprāṇāyāmo
            'dhyāyamupākariṣya'iti saṅkalpya mahānadyāṃ vidhivat snātvā pavitrapāṇiḥ nava ṛṣīn
            tarpayet- 'prajāpatiṃ kāṇḍaṛṣiṃ tarpayāmi /
            somaṃ kāṇḍaṛṣiṃ tarpayāmi /
            agniṃ kāṇḍaṛṣiṃ tarpayāmi /
            viśvāndevān kāṇḍaṛṣiṃ tarpayāmi /
            sāṃhitīrdevatā upaniṣadastarpayāmi /
            yājñikīrdevatā upaniṣadastarpayāmi /
            vāruṇīrdevatā upaniṣadastarpayāmi /
            brahmāṇaṃ svayaṃbhuvaṃ tarpayāmi /
            sadasaspatiṃ tarpayāmi-iti /
            tato 'gnerupasamādānādyagnimukhānte anvārabdheṣvantevāsiṣu navājyāhutīrjuhoti 'prajāpataye
            kāṇḍaṛṣaye svāhā /
            somāya kāṇḍaṛṣaye svāhā /
            agnaye kāṇḍaṛṣaye svāhā /
            viśvebhyo devebhyaḥ kāṇḍaṛṣibhyaḥ svāhā /
            sāṃhitībhyo devatābhya upaniṣadbhyaḥ svāhā /
            yājñikībhyo devatābhya upaniṣadbhyaḥ svāhā /
            vāruṇībhyo devatābhya upaniṣadbhyassvāhā /
            brahmaṇe svayaṃbhuve svāhā'; /
            sadasaspatimityetayarcā navamīmādutiṃ juhoti /
            tata ācāryapramukhāḥ darbhevāsīnā darbhān dhārayamāṇā vedasyāditaścaturo 'varārdhyānanuvākānadhīyīran
            /
            atha jayādi pariṣecanānte brāhmaṇatarpaṇam /
            evamevotsarge, na tato 'dhikaṃsmṛtyantaropasaṃhāreṇāpi,kintu yathāpastambīyaṃ sūtram
            /
            tathā nādito vedasyānuvākānāmadhyayanam /
            
            <p>
               jayādayastu bhavanti /<br />
               saumyādṛte kāṇḍopākaraṇasamāpanayośca na sūktopahomadevatopasthānajayādayaḥ /<br />
               saumyasyaiva sūktajayādayaḥ /<br />
               evamāpastambamata evāvasthitāḥ kecit kurvate yathoktam //
               </p>
         </p>
         
         
         <p>atha prājāpatye vrate pūrvavat snātvā somāgniviśvedevavarjyānāṃ tarpaṇam /
            agnimukhānte cānvārabdhe vratini juhoti-prajāpataye kāṇḍaṛṣaye svāhā /
            'prajāpate na tvadetānyanyaḥ'(tai.brā.2-8-1-2) iti sūktena pratyṛcaṃ ṣaḍāhutīḥ, catasra
            upahomāhutīḥ sāṃhitībhya ityādibhireva, sadasaspatimityetayaiva sadasaspatiṃ ca /
            'agne vratapate kāṇḍaṛṣibhyaḥ prājāpatyaṃ vrataṃ cariṣyāmi, tacchakeyaṃ tanme rādhyatām
            /
            cāyo vratapate, āditya vratapate, vratānāṃ vratapate kāṇḍaṛṣibhyaḥ, prājāpatyaṃ vrataṃ
            cariṣyāmi tacchakeyaṃ tanme rādhyatām ,'; /</p>
         
         
         <p>(tai.ā.7-41-3) ityetaiścaturbhiḥ yathādevatam /
            tato jayādi, brāhmaṇatarpaṇaṃ ca /
            evameva samāpane prayogaḥ saṃvatsare saṃvatsare paryavete /</p>
         
         
         <p>
            tatropasthānamantreṣu acāriṣamaśakamarādhīti viśeṣaḥ /<br />
            kecit-saumye keśaśmaśruvāpanasya dṛṣṭatvāt prājāpatyādiṣvapīcchanti //
            </p>
         
         
         <p>
            evamevāgneye vāśvadeve ca /<br />
            agnaye kāṇḍaṛṣaye svāhā;'agne naye'(tai.brā.2-8-2)tiṣaḍṛcaṃ sūktam,;'agne vratapate
            kāṇḍaṛṣibyaḥ āgneyaṃ vrataṃ cariṣyāmī'tyāgneye viśeṣaḥ /<br />
            viśvebhyo devebhyaḥ kāṇḍaṛṣibhyaḥ svāhā;'ā no viśve askrāgamantu'(tai.brā.2-8-6-3)
            iti ṣaḍṛcaṃ sūktam /<br />
            vaiśavadevaṃ vrataṃ cariṣyāmī'ti vaiśvadevavrate viśṣaḥ //
            </p>
         
         
         <p>somasya kāṇḍopākaraṇasamāpane śukriyakalpokte /
            atrāpyuktaṃ yattaducyate pūrvavadupākṛtyāgnerupasamādhānādyagnimukhānte, somāya kāṇeḍaṛṣaye
            svāhā /
            'somo dhenu'(tai.brā.2-8-3-1) miti ṣaḍṛcaṃ sūktam /
            upahomān sadasaspatiṃ ca hutvā, evaṃ purvavadupākṛtya, madantīmupaspṛśya prathamenānuvākena
            śāntiṃ kṛtvā catasna audumbarīssamidho ghṛtānvaktā abhyādadhāti 'pṛthivī samit'(tai.ā.7-42-1)
            ityādibhiḥ /
            atha devatopasthānam 'agne vratapate kāṇḍaṛṣibhyaḥ saubyaṃ vrataṃ cariṣyāmi'ityādibhiḥ
            /
            tataḥ prabhṛti śukriyamantrabrāhmaṇānuvākānāṃ prathamapadāni yuñjate'(tai.ā.7-2) 'savitā'(tai.ā.8-12)
            iti vābhivyāhārya vācayitvā jayādi prati padyate /
            pariṣecanāntaṃ kṛtvā madantīmupaspṛsya, uttamenānuvākena śāntiṃ kṛtvā tatassammīlanādi
            yathāśūtram /
            śvobhūte 'vayaḥ suparṇāḥ (tai.ā.7-42-3) ityādityopasthānānte brāhmaṇabhojanam /
            athāsya svādhyāyavidhiḥ śukriyakalpa evoktaḥ /
            evaṃ samāpane /
            viśeṣastu 'dyaussamidāditya vratapate'ityādyāvṛttāḥ samidādhānopasthānamantrāḥ /
            uttamenānuvākena śāntiṃ kṛtvā gurave varaṃ datvā keśaśmaśru vāpayitvā brāhmaṇabhojanam
            /
            (natra prabhṛtivyāharaṇaṃ)</p>
         
         
         <p>atha sūtramākṣipyate- nanu- 'upākaraṇe samāpane ca ṛṣiryaḥ prajñāyate'iti yaḥ prajāpatyādīnāmanyatamaḥ
            kāṇḍānukramaṇyāṃ kāṇḍaṛṣitvena samāmnāyate sa ṛṣiḥ devateti vyarthamevedaṃ sūtram
            /</p>
         
         
         <p>
            kāṇḍopakaraṇeṣvetān purastātsadasaspateḥ /<br />
            juhuyāt kāṇḍasamāptau ca śrutireṣā sanātanī //
            </p>
         
         
         <p>(kāṇḍā.2-11)</p>
         
         
         <p>
            iti kāṇḍānukramaṇyāṃ kāṇḍarṣidevatātvasya siddhatvāt /<br />
            satyam, ata eva prajāpatyādayaścatvāraḥ pradhānahomadevatāḥ; sāṃhityādayassvayambhuparyantāścatvāra
            upahomadevatāḥ /<br />
            tenaite catvārassarvakāṇḍānāmupākaraṇasamāpanayoranuvartante pradhānānuvartitvādaṅgānāmityevaṃ
            paraṃ sūtram, na devatātvavidhiparam //1//
            </p>
         
         
         <p>nanu-sadasaspatiradhyāyopākaraṇasamāpanayernavamaḥ /
            kāṇḍepakāraṇasamāpanayeṣṣaṣṭhaḥ /
            evamayamadvitīyo 'pi kimartha dvitīya ityucyate? /</p>
         
         
         <p>dvatīyasya sviṣṭakṛtaḥ sthāne 'yaṃ sadasaspatirbhavedityevamartham /
            idamarthameva ca pūrvatra 'agnistiṣṭakṛddvitīyaḥ'(āpa.gṛ.7-7) ityuktam /</p>
         
         
         <p>upākaraṇasamāpanayorājyahaviṣkayoḥ sviṣṭakṛdeva nāsti, kathaṃ tatsthāne sadasaspatividhiḥ?iticetanenaiva
            vacanenāsya prasaṅgo vidhīyate, yathā agnihotre dvitīyasyā āhuteśśātapathena brāhmaṇena
            /
            tenāgneruttarārdhapūrvārdhe 'smai homaḥ /</p>
         
         
         <p>etadvismaraṇe sviṣṭakṛllopaprāyaścittaṃ ca /
            
            <p>
               homo liṅgakramābhyāṃ 'sadasaspatimadbhutam'ityetayā hotavya iti spaṣṭatvāt sūtrakārasyānādaraḥ
               kecit--'upākaraṇe samāpane ca yaḥ kāṇḍaṛṣiḥ prajñāyate tasya dvitīyassadasaspatiḥ
               /<br />
               kāṇḍaṛṣeruparuṣṭādayaṃ mantrassadasaspatirviniyujyate, na tu vivāhe, uddīpyasveti
               ṛgdvayamiva /<br />
               vivāhamadhye pāṭhastvadhyayanavidhyarthaḥ'ityevaṃ sadasaspatimantrasya viṣayajñāpana-
               vyājena etayoḥ karmaṇoḥ prayogakalpasyānyatra prasiddhasyātrāprasiddhatvāt avaśyāśrayaṇīyasya
               iha śāstre 'bhyantarībhāvo 'sya sūtrasya prayojanam, tataśca kriyāpravṛttiriti /<br />
               tanna;sūtrasthasya sadasaspatiśabdasya mukhyārthadevatāparatvasambhave 'pi mantrapratīkaṃ
               lakṣayitvā tena lakṣitena mantralakṣaṇāyā ayuktatvāt, uktavidhayānayorihaiva prayogasya
               prasiddhatvāt, anyatraprasiddhasyābhyantarībhāvavaimarthyācca //2//
               </p>
         </p>
         
         
         <p>'yasyāgnau na kriyate na tadbhoktavyam'(āpa.dha.2-15-13) iti dharmaśāstravacanāt śarīrasthityarthamapi
            bhojanaṃ dvijasya vaiśvadevaśeṣeṇaiva bhavitavyam /
            catūrātramahūyamāno 'gnirlaukikassampadyate'iti vacanādahute 'gnihotre sarvakratvartho
            'gnirlaukikassyāt /
            tataśca jvarādibhirupadrave satyapi vaiśvadevāgnihotrādeḥ tatprāyaścittānāṃ vā homānāmavaśyakāryatvādṛtvigantarālābhe
            satyapi dvayorapi stryanupetayoḥ yena kenacit prakāreṇa mantra aṅgalopenāpi tatra
            prasaktiḥ /
            tathā vaiśvadevasya śrāddhādiṣu 'atha gṛhamedhinoyadaśanīyasya homā balayaśca'; (āpa.dha.2-3-12)
            iti vacanāt, suvarcakā yavakṣārābhyāṃ lavaṇena cāvarānnena ca kośadhānyāparanāmnā
            māṣādinā tilavyatiriktena saṃsṛṣṭasyāpi bhavati haviṣo home prasaktiḥ /
            tadubhayaniṣedhārthamāha-
            44 vaiśvadeve niṣiddhaḥ kartā niṣiddhāni ca dravyāṇi /</p>
         
         
         <p class="bold">striyānupetena kṣāralavaṇāvarānnasaṃsṛṣṭasya ca homaṃ paricakṣate // ĀpGs_8.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.3:</span>
            pākayajñādhikāre sarvatrāyaṃ pratiṣedhaḥ śraddhādiṣvapyavarānnāni kośīdhānyāni māṣādīni
            kṛṣṇadhānyāni caṇakakodravādīni /
            <span class="it">paricakṣate</span> varjayanti siṣṭāḥ /
            
            <p>
               "na strī juhuyāt /<br />
               nānupetaḥ /<br />
               na kṣāralavaṇahomo vidyate"iti pratiṣedhenaiva siddhe uttarārtho 'yaṃ pratiṣedhaḥ
               /<br />
               kiñca "pāṇigrahaṇādi gṛhyaṃ paricaret svayaṃ pantyapi vā putraḥ kumāryantevāsīve"(āśva.gṛ.1-9-1)ti
               āśvalāyanavacanena pantyādīnāmaupāsanahomaprāptyāśaṅkāyāṃ pratiṣedhaḥ //2//
               </p>
         </p>
         
         
         
         
         
         <p><span class="bold">ĀpGs-Tāt_8.3:</span>
            setriyā<span class="it">anupetena</span> anupanītena ca<span class="it">homa</span> homamātraṃ śrautaṃ smārta ca śiṣṭāḥ<span class="it">paricakṣate</span>varjayanti yasmāt tasmādeva tābhyāṃ na hotavyamiti vākyaśeṣaḥ /
            homamiti ca sāmānyābhidhānena śrautahome 'pi stryanupanītau śiṣṭāḥ varjayantīti jñāpanāt
            gārhyaadhikārāpavādaḥ /
            kṣāretyādi vāyākhyātaprāyameva /
            yattu dharmaśāstre 'na kṣāralavaṇahomo vidyate /
            tathāvarānnasaṃsṛṣṭasya ca'(āpa.dha.2-15-14,15) iti tat</p>
         
         
         <p>
            'udīcīnamuṣṇaṃ bhasmāpohya tasmin juhuyāt'(āpa.dha.2-15-16) iti vidhānārtho 'nuvādaḥ
            /<br />
            yadapi tatreva 'na strī juhuyāt nānupetaḥ'; (āpa.dha.2-15-17,18)iti tat kṣārādi yathoṣṇabhasmani
            hūyate, tathā tasminnāpi stryanupanītābhyāṃ na hotavyamiti niṣeddhum //3//
            </p>
         
         
         <p>asya pratiṣedhasya pratiprasavamāha--</p>
         
         
         <p class="bold">yathopadeśaṃ kāmyāni balayaśca // ĀpGs_8.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.4:</span>
            yo 'yaṃ stryādīnāṃ pratiṣedhaḥ sa kāmyeṣu karmasu nādaraṇīyaḥ<span class="it">yathepadeśameva</span>tāni kartavyāni /
            tathā<span class="it">balayaśca</span>yathopadeśameva kartavyāḥ /
            
            <p>
               sidhyarthe yadasya gṛhe paṇyaṃ syāditi kāmyodāharaṇam /<br />
               evamataūrdhva yadaśanīyasyetyādi balīnāṃ home coditasya stryādipratiṣedhasya baliṣu
               prasaṅgābhāvāt jñāpakamidaṃ-homadharmo baliṣu pravartata iti /<br />
               tena apareṇāgniṃ dakṣiṇaṃ jānvācyetyevamādi baliṣvapi bhavati /<br />
               'na kāmyeṣu baliṣu ca'ityova siddhe yathopadeśamiti vacanamupadeśādevaiṣāṃ pravṛttiḥ
               svaśāstreṇa śāstrāntareṇa vā na pratinidhitvena //3//
               </p>
         </p>
         
         
         
         
         
         <p><span class="bold">ĀpGs-Tāt_8.4:</span>
            yāni<span class="it">kāmyāni</span>yena prakāreṇopadiṣṭāni tāni tathaiva bhavanti, naiva tatra kṣārādivarjanam, 'yadasya
            gṛhe paṇyaṃ syāt'(āpa.gṛ. 23-5) ityupadeśasya gṛhaśabdena viśeṣitatvāt /
            yadi tatra kṣārādivarjanamiṣṭaṃ syāt, tadā 'yadasya paṇyaṃ syā'dityotāvadeva brūyāt
            /
            tathā balayaśca yathopadeśameva /
            na tu kṣārādiniṣedhaḥ, 'sati sūpasaṃsṛṣṭena kāryāḥ'(āpa.da.2-3-19) ityārambhasāmarthyāt
            /
            anyathā 'gṛhamedhino yadaśanīyasya homā balayaśca'iti vacanādeva kṣārādivyatiriktaśākamāṃsādisūpasaṃsṛṣṭenānnena
            kāryāssyuḥ /
            atra ca 'yadaśanī yasya homā balaśca'iti homasāhacaryāt baliṣvapi yā kṣārādiniṣedhaśaṅkā
            sāvāryate /</p>
         
         
         <p>
            kecit-yathopadeśaṃ kāmyāni balayaścetyasmādevajñāpanāddhomadharmāṇāṃ baliṣvapi prasaktiriti
            /<br />
            teṣāṃ sarpabalau saktunirvāpe svāhākāro durvāraḥ // 4 //
            </p>
         
         
         <p>45 honārthamupāttasyāgneḥ svayaṃ prajvalane prayāścittam /</p>
         
         
         <p class="bold">sarvatra svayaṃ prajvalite 'gnāvuttarābhyāṃ samidhāvādadhyāt // ĀpGs_8.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.5:</span>
            <span class="it">sarvatra</span>sarveṣu pākayajñeṣu agnau svayaṃ prajvalite dhamanādi puruṣaprayatnamantareṇetyarthaḥ
            /
            etasmin nimitte saṃprāpte uttarābhyā- mṛgbhyāṃ dve samidhāvagnāvādadhyāt 'uddīpyasva''mā
            no hiṃsīriti /
            ādadhāticoditatvāt svāhākāro nāsti /
            sarvatra gṛhaṇāt sarva pākayajñeṣvayaṃ vidhirbhavati /
            anyathā prakaraṇādvivāha eva syāt /
            sarvatra laukike vaidikegārhye vāgnāviti /
            ekakarmakāleṣvityanye /
            </p>
         
         
         
         
         <p><span class="bold">ĀpGs-Tāt_8.5:</span>
            <span class="it">sarvatra</span> sarvācāralakṣaṇeṣu karmasu /
            anye-sarvadā akarmakāleṣvapīti /
            svayaṃprajvalite 'gnau prayatnamantareṇaupāsane prajvalite /
            uttarābhyāṃ ṛgbhyāṃ 'uddīpyasva jātavedaḥ'ityetābhyāṃ samidāvādadhyāt /
            pratyṛcamekaikāṃ samidhamādadyāt, svatassadhanabhede kriyābhedāt /</p>
         
         
         <p>ādadhātipraharatītyādyajuhoticoditeṣu na svāhākāro vihitaḥ /
            prastarapraharaṇe 'pi 'na svāhākaroti'(āpa.śrau.3-6-7) ityetat, ādadhātītyādiṣvapi
            pratiṣedhadarśanārtham /</p>
         
         
         <p>anye tu- 'na svāhākaroti'itteṣa pratiṣedhaḥ ajuhoticoditeṣvapyādadātītyādiṣu svāhākāgaṃ
            jñāpayatīti //5//</p>
         
         
         <p class="bold">āpanmāśrīḥ śrīrmāgāditi vā // ĀpGs_8.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.6:</span></p>
         
         
         <p>etābhyāṃ yajurbhyā ete samidāvādadhyāditi mantravikalpaḥ //5//</p>
         
         
         
         
         
         <p><span class="bold">ĀpGs-Tāt_8.6:</span></p>
         
         
         <p>'uddīpyasve'ti ṛgdvayena āpanmetyetadyajurdvayaṃ vikalpyate //6//</p>
         
         
         <p>46 vivāhadināvismaraṇam /</p>
         
         
         <p class="bold">etadaharvijānīyādyadaharbhāryāmāvahate // ĀpGs_8.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.7:</span>
            <span class="it">etadahaḥ</span>etannakṣatram /
            <span class="it">vijānīyāt</span>na vismaret /
            <span class="it">yadahaḥ</span>yasminnakṣatre bhāryā<span class="it">āvahate</span>tatkulādānayati /
            yasminnakṣatre pāṇigrahaṇaṃ kṛtaṃ tat na vismartavyamityarthaḥ /
            āvahata ityanenādipāṇigrahaṇaṃ vivakṣitam /
            avismaraṇopadeśe prayojanaṃ saṃvatsare saṃvatsare tasminnakṣatre karmaviśeṣaḥ /
            kaḥ punarasau ?'yaccainayoḥ priyaṃ syā'di (āpa.dha.2-1-7) tyādi sāmayācārikeṣūpadiṣṭaḥ
            /
            na cāsau vidhiḥ /</p>
         
         
         <p>
            pārvaṇaviśeṣo yadi syāt tasyopacāraḥ pārvaṇena vyākhyāta ityetadasamjasaṃ syāt /<br />
            atha sa vidhireveha kasmānnopadiśyate?ucyate- ihopadeśe prakaraṇādvivāhāṅgatvaṃ vijñāyeta
            /<br />
            tataśca śamyādayo 'pi vivāhadharmāḥ syuḥ kiñci sarvacaraṇārthaḥ tatropadeśaḥ //6//
            </p>
         
         
         
         
         
         <p><span class="bold">ĀpGs-Tāt_8.7:</span>
            yasminnahani gṛhapraveśanādi sthālīpākāntaṃ karma karoti ta<span class="it">detadaharavadhitvena</span>vijānīyāt tata ārabhya trirātramubhayoradhaśśayyotyādikartum /</p>
         
         
         <p>kecit-yasminnakṣatre vvāhe 'bhūt tasya na vismaret /
            
            <p>
               dharmaśāstre 'śvobhūte sthālīpākaḥ'(āpa.dha.2-1-10) ipyupadiṣṭakarma pratisaṃvatsaraṃ
               kartum /<br />
               tasyacehopadiṣṭasya tatropadeśaḥ kathaṃ vivāhāṅgatvaṃ śamyāśca mā bhūvan, sarvacaraṇārthatā
               ca kathaṃ syāditi /<br />
               prakṛtatvādeva ca sthālīpākādārabhya trirātramubhayoradhaśśayyetyādi bhaviṣyatīti
               /<br />
               tanna;yathoktakarmāntare vidhereva nirastatvāt 'pārvaṇena'(āpa.gṛ.7-2-3) ityatra //7//
               </p>
         </p>
         
         
         <p>47 vivāhe dampatyorbrahmacaryavidhiḥ /</p>
         
         
         <p class="bold">trirātramubhayoradhaśśayyā brahmacarya kṣāralavaṇavarjanaṃ ca // ĀpGs_8.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.8:</span>
            sthālīpākādārabhya<span class="it">trirātramubhayoḥ</span>dampatyoḥ<span class="it">adhaśśayyā</span>nopari khaṭvādau /
            <span class="it">brahmacarya</span> maithunavarjanaṃ,<span class="it">kṣāralavaṇayośca varjanaṃ</span>bhojane /
            
            <p>
               tatra kṣāralavaṇavarjanaṃ sthālīpākāt prāgadhvani na bhavati /<br />
               brahmacarya tu tatrāpi bhavati /<br />
               caturthyā samāveśanavidhānāt idaṃ tu brahmacarya vacanaṃ dārḍhyaratham /<br />
               yadyapi sahaśayanamubhayoḥ, tathāpi maithunavarjane yatnaḥ kārya iti //7//
               </p>
         </p>
         
         
         
         
         
         <p><span class="bold">ĀpGs-Tāt_8.8:</span>
            <span class="it">ubhayo</span>rdampatyoḥ sthālīpākādārabhya trirātrama<span class="it">dhaśśayyā</span>syāt, na tu khṭvādau /
            nāpi pṛthakśayyā, ubhayoriti grahaṇāt /</p>
         
         
         <p>tathāṣṭāṅgamaithunavarjanalakṣaṇaṃ<span class="it">brahmacarya</span>syāt /
            maithunasyāṣṭāṅgatvamapi bṛhaspatinoktam--</p>
         
         
         <p>
            'smaraṇaṃ kīrtanaṃ keliḥ prekṣaṇaṃ guhyabhāṣaṇam /<br />
            saṅkalpo 'dhyavasāyaśca kriyānirvṛtireva ca //
            </p>
         
         
         <p>etanmaithunamaṣṭāṅgaṃ pravadanti manīṣiṇaḥ'; //</p>
         
         
         <p>iti /</p>
         
         
         <p>etacca sthālīpākāt prāgapyadhvani, 'śeṣaṃ samāveśane japet'(āpa.gṛ.8-10) ityuttaratra
            kramavidhānāt /
            ata evātra sūtre śayyaikyāt</p>
         
         
         <p>durvāramapi maithunamatiprayatnena varjanīyamityevamarthastānniṣedhaḥ /
            tathaiva<span class="it">kṣāralavaṇavarjanaṃ ca</span>syāt /</p>
         
         
         <p>cakārānmadhumāṃsadantadhāvanāñjanābhyañjanānulepanasnagdhāraṇānāṃ varjanamapi /
            yadvā brahmacaryapadenaiva madhvādi saptakamapi niṣiddham /</p>
         
         
         <p>
            cakārastūktasamuccayārtha eva /<br />
            sarvatra trirātramityeva //8//
            </p>
         
         
         <p>48 svapatoḥ tayormadhye daṇdanidhānam /</p>
         
         
         <p class="bold">tayośśayyāmanteraṇa daṇḍo gandhalipto vāsasā sūtreṇa vā parivītastiṣṭhati // ĀpGs_8.9
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.9:</span>
            <span class="it">tayoḥ</span> dampatyoḥ<span class="it">śayyāmanatareṇa</span>śayanasya madhye <span class="it">daṇḍaḥ</span>kṣīrivṛkṣodbhavaḥ<span class="it">gandhena</span>surabhiṇā<span class="it">liptaḥ</span>puṣpaiścālaṅkṛtaḥ<span class="it">vāsasā sūtreṇa vā</span> <span class="it">parivītaḥ tiṣṭhati</span>sthāpayitavyaḥ /
            anyonyasaṃsparśo mā bhūditi //8//</p>
         
         
         
         
         
         <p><span class="bold">ĀpGs-Tāt_8.9:</span>
            <span class="it">tayoḥ</span>vratasthayordampatyoryāvattrirātramabhinnā śayyā tā<span class="it">mevāntareṇa</span>tasyā eva madhye, na tu trirātrādūrdhva nānāśayyā- mekāśayyāṃ cāntareṇāpīti;tayoriri
            prakṛtaparāmaśāt /
            daṇḍo gandhaliptaḥ candanānuliptaḥ /
            gandhasya pradarśanārthatvātpuṣpairapyalaṅkṛtaḥ /
            <span class="it">vāsasā sūtreṇa vā parivītastiṣṭhati</span>sthāpayitavyaḥ /
            asmiṃśca daṇḍe gandharvo viśvāvasurbhāvayitavyaḥ, 'udīrṣvāto viśvāvaso'iti mantraliṅgāt
            /
            ata evāyaṃ daṇḍo naiyagrodha audumbara āśvatthaḥ plākṣo vā, 'ete vai gandharvāpsarasāṃ
            gṛhāḥ'(tai.saṃ.3-4-8)</p>
         
         
         <p>ityarthavādāt //9//</p>
         
         
         <p>49 vivāhaśeṣahomaḥ, samāveśanaṃ ca /</p>
         
         
         <p class="bold">taṃ caturthyāpararātra uttarābhyāmutthāpya prakṣālya nidhāyāgnerupasamādhānādyājyabhāgānte
            'nvārabdhāyāmuttarā āhutīrhutvā jayādi pratipadyate pariṣecanāntaṃ kṛtvāpareṇāgniṃ
            prācīmupaveśya tasyāśśirasyājyaśeṣādvyāhṛtibhiroṅkāracaturthābhirānīyottarābhyāṃ yathāliṅgaṃ
            mithassamīkṣyottarayā'jyaśeṣeṇa hṛdayadeśai saṃmṛjyottarāstisro japitvā śeṣaṃ samāveśane
            japet // ĀpGs_8.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.10:</span>
            <span class="it">apararātro</span>rātrestṛtīyo bhāgaḥ<span class="it">uttarābhyā</span>mudīrṣvāta ityetābhyām /
            atra prāptasya nidhānasya vidhānaṃ punastasmin śayane daṇḍasya nidhānaṃ mā bhūditi
            //9//</p>
         
         
         <p><span class="it">uttarāḥ</span>sapta pradhānāhutīrjuhoti-'agne prāyaścitte'ityevamādyāḥ /
            
            <p>
               tatrāditaścaturṣu mantreṣu 'tvaṃ devānāṃ prāyaścitti'rityayamanuṣaṅgaḥ /<br />
               uttare mantrāstrayaḥ /<br />
               ājyabhāga ityanvārambhakālopadeśaḥ /<br />
               jayādi pratipadyata iti ca tannivṛttiḥ //10//
               </p>
         </p>
         
         
         <p>tantraśeṣaṃ samāpya tataḥ<span class="it">tāmapareṇāgniṃ</span>agneḥ paścāt<span class="it">prācīṃ</span>prāṅmukhīṃ<span class="it">upaveśya</span> yo huyasyājyasya śeṣaḥ tasmādavadāya darvyā<span class="it">tasyā</span> vadhvā<span class="it">śśirasi vyāhṛtibhiroṅkāracaturthābhiḥ</span> svāhākārāntābhiḥ pratimantramānayati /</p>
         
         
         <p>tataḥ<span class="it">uttarāmyāmṛgbhyāṃ</span>'apaśyaṃ tve'tyetābhyāṃ<span class="it">yathāliṅgaṃ mithaḥ</span>anyo 'nyaṃ yugapat<span class="it">samīkṣet,</span> pūrvayā vadhūḥ uttarayā varaḥ /
            tato vara <span class="it">uttarayarcā</span>'samañjantvi'tyetayā vadhūvarayorubhayorhṛdayadeśau samanakti tenaivājyaśeṣeṇa sakṛt
            gṛhītenājyena sakṛdeva mantre coktvā /
            tataḥ</p>
         
         
         <p><span class="it">uttarāstistro japati</span>'prajāpate tanva'mityādyāḥ /
            tataḥ<span class="it">śeṣa</span>manuvākaśeṣaṃ 'ārohoru'mityādi<span class="it">samāveśane</span>samāgamanakāle <span class="it">japet</span> /</p>
         
         
         <p>samāveśanaṃ ca tasminnevāpararātre niyamena bhavati /
            idameva samāveśanaṃ mantravat nānyāni /
            pariṣecanāntavacanamānantaryārtham /</p>
         
         
         <p>
            pariṣecanānte etadova karma yathā syāt /<br />
            tena bhojanaṃ prāgeva bhavati //11//
            </p>
         
         
         
         
         
         <p><span class="bold">ĀpGs-Tāt_8.10:</span>
            caturthyā apararātre iti vivṛtyārthapāṭhaḥ /
            caturthyā rātreḥcaturthasyāhorātrasyāpararātre rātreraparatra tṛtīyabhāge taṃ daṇḍaṃ<span class="it">uttarābhyāṃ</span> 'udīrṣvāta'ityetābhyāṃ<span class="it">utthāpyādbhiḥ prakṣālya</span> śayanādanyatra<span class="it">nidāyāgnerupasamādhānādi</span>tantraṃ pratipadyate /
            <span class="it">ājyabhāgānte</span> kṛte <span class="it">vadhvamanvārabdhāyāṃ uttarāḥ</span>'agne prāyaścitte'ityādyāssaptāhutīrjuhoti /
            tatra dvitīyatṛtīyayorapi 'tvaṃ devānāṃ'ityādyanuṣaṅgaḥ /
            tato 'nvārambhavarja jayādau praṇītā mocanānte kṛte <span class="it">apareṇāgniṃ</span> vadhūṃ<span class="it">prācīṃ</span>prāṅmukhīmupaveśya hutaśeṣādājyamādāya<span class="it">tasyāśśirasi</span> <span class="it">vyāhṛtibhi</span>roṅkāracaturthābhisvāhākārāntābhissarveṣāmante sakṛdānayati /
            kecit-pratimantramiti /</p>
         
         
         <p>athottarābhyāṃ 'apaśyaṃ tvā manasā'ityetābhyāṃ<span class="it">yathāliṅgaṃ</span>, pūrvayā vadhū ruttarayā varaḥ,<span class="it">mithaḥ</span>anyayonyaṃ yugapat<span class="it">samīkṣya uttarayā 'samañjantu'</span>ityetayā<span class="it">ājyaśeṣeṇa hṛdayadeśau</span>yugapadaṅguṣṭhavisaṃrasinībhyāṃ samanakti, 'samāpo hṛdayāni nau'iti dvivacanaliṅgāt
            /
            atha <span class="it">uttarāstisraḥ '</span>prajāpate tanvaṃ me'ityādyā japitvā śeṣamanuvākaśeṣaṃ 'ārohorum'ityādikaṃ<span class="it">samāveśane</span> samāveśanakāle japet /
            samāveśanaṃ ca vadhvā saha maithunārtha śayanam, 'ṛtusamāveśane'(āpa.gṛ.8-13) ityutuliṅgāt
            /
            etacca rāgaprāptasamāveśanāśritaṃ vivāhakarmārtha kramajapayorvidānam, yathā bhojanaparyāyavratāśritaṃ
            payaādividhānam /</p>
         
         
         <p>kecit- asatyapi rāge karmārthamasmin krame samaviśanaṃ niyatameveti /</p>
         
         
         <p>
            samāveśanāntareṣu tu akarmārthatvādeva nāyaṃ japaḥ /<br />
            baudhāyanena tu vikalpo 'bhihitaḥ (bau.gṛ.2-7-12) iti /<br />
            asminneva krame yadi daivādṛtugamanamapi kartavyaṃ syāt tadā pūrva 'ārohorum'ityādijapaḥ
            /<br />
            tato 'viṣṇuryonim'ityādibhirabhimantraṇam //10//
            </p>
         
         
         <p class="bold">anyo vaināmabhimantrayeta // ĀpGs_8.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.11:</span>
            <span class="it">anyo vā brahmaṇaḥ kaścit enau jāyāpatī samāgamiṣyantau anuvākaśeṣeṇā</span>bhimantrayeta /
            na svayaṃ varo japet /
            tatra yat</p>
         
         
         <p>vadhūvāsaḥ prāganena paridhāpitaṃ tat vratānte vimucyānyat vāsaḥ paridhāya saṃspṛśati
            vadhūḥ /
            tena hastasparśane doṣadarśanāt parādehi śābalyamityetāsu /
            
            <p>
               vratacaryāyāṃ tu daṇḍenāntarhitatvādasesparśaḥ /<br />
               tadvāsaḥ śvobhūte parādehi śāvalyamityetābhiścatasṛbhiḥ ṛgbhissūryāvide brāhmaṇāya
               varo dadyāt /<br />
               yathā vakṣyati-'vadhūvāsa uttarābhiretadvide dadyāt'(āpa.gṛ.9-11) iti āśvalāyanenāpyuktaṃ-
               'sūryāvide vadhūvastraṃ dadyāt /<br />
               annaṃ brāhmaṇebhyaḥ'(āśva.gṛ.1-8-13,14) iti //12//
               </p>
         </p>
         
         
         
         
         
         <p><span class="bold">ĀpGs-Tāt_8.11:</span></p>
         
         
         <p>
            vyaktārtham /<br />
            idaṃ ca 'ahaṃ garbhamadadhām'ityādi liṅgavirodhe 'pi śruterbalīyastvāt //11//
            </p>
         
         
         <p>50 rajasvalāyāḥ striyāḥ prathamartāvupadeśaḥ /</p>
         
         
         <p class="bold">yadā malavadvāsāḥ syādathaināṃ brāhmaṇapratiṣiddhāni karmāṇi saṃśāsti 'yāṃ malavadvāsasa'(tai.saṃ.
            2.5.1) mityetāni // ĀpGs_8.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.12:</span>
            <span class="it">malavadvāsā</span>iti rajasvalāyā abhidhānam /
            yadetivacanaṃ vivāhādūrdhvamapiprāpyartham /
            anyathā vivāhamadhya eva syāt;prakaraṇāt /</p>
         
         
         <p>saṃśāsanaṃ ca prathamartau sakṛt bhavati /
            tadeva sarvārtha bhavati /
            yathā brahmatāriṇa upanayane /
            enāmityanucyamāne anya enau saṃśāstītyevaṃ vijñāyeta /
            'anyo vainā'viti prakṛtatvāt /
            brāhmaṇapratiṣiddhānītyucyate lokaparatiṣiddhānyupariśayyāsanādīni lokata eva pratyetavyānīti
            jñāpanārtham /
            karmāṇīti vacanāt karmaṇāmeva śabdāntarairavabodhanam, na brāhmaṇavākyena saṃpraiṣaḥ
            /
            'etānī'tivacanaṃ 'yāṃ malavadvāsa'samityādīnāṃ pratiṣiddhānāṃ vihitānāṃ ca saṃśāsanaṃ
            yathā syāt /
            tena 'tistro rātrīrvrataṃ caredañjalinā vā pibet"(tai.saṃ.2-5-1) iti vihitayorapi
            saṃśāsanaṃ bhavati /
            evañca 'brāhmaṇapratiṣiddhānī'ti pratiṣiddhagrahaṇamupalakṣaṇam /
            tatra 'yāṃ malavadvāsasa'miti vākye snānāt prāk samāgamapratiṣedhaḥ /</p>
         
         
         <p>'yāmaraṇya'iti deśapratiṣedhaḥ /
            snātāyāmapi 'yāṃ parācī'miti parāṅmukhyā gamanapratiṣedhaḥ /
            'yā snātī'ti trirātramadhye snānasya pratiṣedhaḥ /</p>
         
         
         <p>'yābhyaṅte'ityabhyañjanasya /
            'yā pralikhata'iti śirasi pralekhanasya kaṅkatādi nā /
            'yā'ṅte'iti cakṣuṣorañjanasya /
            'yā dataḥ'iti dantadhāvanasya /
            'yā nakhānī'ti nakhanikṛntanasya /
            'yā kṛṇattī'ti kārpāsādestantukarmaṇaḥ /
            'yā rajju'miti rajjukriyāyāḥ /
            'yā parṇene'ti parṇenāśanasya /
            'yā kharveṇe'ti kharveṇa pātreṇa /
            ekadeśaviluptaṃ karvam /
            'tisrorātrī'rityeteṣāṃ pratiṣedhānāṃ kālaniyamaḥ /
            'añjalinā vā pibe'dityādirbhojane pātrāvidhiḥ
            </p>
         
         
         
         
         <p><span class="bold">ĀpGs-Tāt_8.12:</span>
            <span class="it">malavadvāsāḥ</span>kālanirgatena śoṇitena malinaṃ vāso vasanaṃ yasyāssā;rajasvaletyarthaḥ /
            rūḍhaśabdatvādyadṛcchayā nirmalavāsā api yadeyaṃ rajasvalā syāt, tadā patirevaināṃ<span class="it">brāhmaṇapratiṣiddhāni karmāṇi saṃśāsti</span>laukikabhāṣayā śkṣayati /
            kāni tāni brāhmaṇapratiṣiddhānītyata āha- '<span class="it">yāṃ malavadvāsasa'</span> <span class="it">mityetāni /</span>
            'yāṃ malavadvāsasaṃ saṃbhavanti'(tai. saṃ.2-5-1-6) ityetadbrāhmaṇacoditāni, tānyetānyapi
            sarvāṇītyarthaḥ /</p>
         
         
         <p>atha tāni sugrahārtha krameṇocyanate-na snānātpūrva maithunam /
            tadeva na snānādūrdhvamapyaraṇye /
            tadeva na snātayāpi parāṅmukhyā anicchantyā vā /
            apūrṇe trirātre na snānam /
            na tailābhyañjanam /
            na kaṅkatādinā śirasi lekhanam /
            na cakṣuṣorañjanam /
            na dantadhāvanam /
            na nakhanikṛntanam /
            na kārpāsādinā tantukaraṇam /
            na rajjukriyā /
            ityetānyekādaśa /</p>
         
         
         <p>athāśanapātramañjalirakharvo vā /
            
            <p>
               kharvaḥ alpaḥ, khaṇḍo vā dagdho 'pi vā /<br />
               tato 'nyo 'kharvaḥ /<br />
               atra cāmī maithunādiniṣedhā amaithunādisaṅkalapa vidhayo veti bhāṣye na viviktam /<br />
               nyāyatastu 'tistro rātrīrvrataṃ caret'(tai.saṃ.2-5-1) iti vacanāt 'nekṣetodyantamastaṃyantamādityam'ityādi
               prājāpatyavidhivat saṅkalpavidhaya eva //12//
               </p>
         </p>
         
         
         <p>5 ṛtusamāveśanam /</p>
         
         
         <p class="bold">rajasaḥ prādurbhāvāt strātāmṛtusamāveśana uttarābhirabhimantrayate // ĀpGs_8.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_8.13:</span>
            <span class="it">rajasaḥ</span>lohikasya /
            <span class="it">ṛtau</span> yat<span class="it">samāveśanaṃ</span>tatra kartavye,<span class="it">uttarābhiraṛgbhiḥ</span>'viṣṇuryoni'mityādibhiḥ trayodaśabhira<span class="it">bhimantrayeta /
               '</span>rajasaḥ prādurbhāve 'bhimantraṇaṃ bavati /
            na saṃśāsanavat prathama evartau /
            'snātā'mityetat brāhmaṇapratiṣiddhānāṃ sarveṣāṃ pratiprasavārtham /
            <span class="it">snātāṃ</span>kṛtamaṅgalāmityartaḥ /
            tenāñjanābhyañjanānyapi bhavati //14//</p>
         
         
         <p>iti śrīharaharadattaviracitāyāṃ gṛhyasūtravṛttāvanākulāyāmaṣṭamaḥ khaṇḍaḥ //</p>
         
         
         
         
         
         <p><span class="bold">ĀpGs-Tāt_8.13:</span>
            rajasaḥ śoṇitasya /
            <span class="it">prādirbhāvāt</span>kāle nirgamātkāraṇāt, na mālinyādeḥ /
            <span class="it">snātāṃ</span> pūrṇe trirātre snātāṃ bhāryām /
            <span class="it">ṛtusamāveśane</span>ṛtukālīnasamāveśanakāle /
            'ṛtuśca strīṇāṃ rātrayaṣṣoḍaśa smṛtāḥ'(ma.smṛ.3-46) iti manuvacanāt /
            uttarābhiḥ 'viṣṇuryoniṃ kalpayatu'ityādibhistrayodaśabhira<span class="it">bhimantrayate</span> /
            atra rajasaḥ prādurbhāvāt snātāmitivacanāccaturtha'hani prāyatyārthamanayā snātavyameva
            //13//</p>
         
         
         <p>navamaḥ khaṇḍaḥ
            2. ṛtugamanakālaḥ /</p>
         
         
         <p class="bold">caturthiprabhṛtyāṣoḍaśīmuttarāmuttarāṃ yugmāṃ prajāniḥśreyasamṛtugamana ityupadiśanti
            // ĀpGs_9.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.1:</span>
            <span class="it">ṣoḍaśīmiti</span>pañcamyarthe dvitīyā /
            āṣoḍaśyā ityarthaḥ /
            āṅcābhividhau /
            rajasaḥ prādurbāvādārabhya caturthīṣoḍa śyau gṛhyete, prakaraṇāt /
            caturthīprabhṛtyāṣoḍaśyāḥ sarvā rātraya ṛtugamanakālāḥ /
            tatrāpi<span class="it">uttarāmuttarāṃ yugmāṃ</span> rātriṃ<span class="it">prajāniśśreyasaṃ</span>vidyāditi /
            ṛtugamana iti vacanāt vaivāhike prathamagamane satyapi ṛtunimittenāyamupadeśaḥ pravartate
            /
            caturthyā apārarātre niyamena gamanaṃ bhavati /
            tatra ca śeṣaṃ samāveśane japet /
            
            <p>
               uttarābhirabhimantrayata iti ca gamanamantrāṇāṃ samuccayo bhavati /<br />
               tatra pūrvamṛtugamanamantrāḥ /<br />
               paścāt samāveśanamantrāḥ /<br />
               viparītamanye //1//
               </p>
         </p>
         
         
         
         
         
         <p><span class="bold">ĀpGs-Tāt_9.1:</span>
            caturthīprabhṛtīti dīrghemārthapāṭhaḥ /
            <span class="it">caturthī</span>rātrimārabhyāṣeḍaśī;aṅ abividhau, dvitīyā ca pañcamyarthe;āṣoḍaśyā iti yāvat /
            <span class="it">uttarāmuttarāṃ yugmāṃ</span>rātriṃ prati ṛtugamane ṛtau maithune kṛte,<span class="it">prajāniḥśreyasaṃ,</span>prajāḥ putrāḥ teṣāṃ niśśreyasaṃ āyurādīpsitaguṇasampattirbhavatī<span class="it">tyupadiśanti</span>manvādayaḥ /
            etaduktaṃ bhavati-trayodaśasu rātriṣu ṛtugamane śuklādhikye sati putrā jāyante /</p>
         
         
         <p>uttarottarāsu ca yugmāsu yathākramaṃ taratamabhāvena te sadguṇādhikā bhavanti //1//</p>
         
         
         <p>saṃskārakāṇḍe karmāntaravyākhyānamasaṅgatamapi mantrāmnānakrameṇaiva kāryamityuttarasūtrajātaṃ
            yāvatpaṭalāntaramārabhyate--
            1. dhanādiprāptyartha prasthitasya madhye parikṣavādau durnimitte jāte kartavyo japaḥ
            /</p>
         
         
         <p class="bold">arthaprādhvasya parikṣave parikāsane cāpa upaspṛśyottare yathāliṅgaṃ japet // ĀpGs_9.2
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.2:</span>
            adhvānaṃ prasthitaḥ prādhvaḥ /
            arthaḥ prayojanam /
            yatkiñcit prayojanamuddiśya yo 'dhvānaṃ prasthitaḥ, tasya<span class="it">arthaprādhvasya /
               parikṣave</span></p>
         
         
         <p><span class="it">parikāsane</span>vā durnimitte prāpte prāyaścittaṃ apa upaspṛsyottare ṛcau <span class="it">japet</span> 'anuhavaṃ parihavaṃ'; ityete /
            paritaḥ kṣavaḥ<span class="it">parikṣavaḥ</span>sarvataḥ sthitairjanaiḥkṛtakṣavathuḥ /
            tathā parikāsanam /
            upasparśanaṃ pāṇinā saṃsparśaḥ, snānamācamanaṃ vā /
            tatra yasmin kṛte prayato manyate tatra tat kuryāt /
            yathāliṅgamityanupapannam /
            parikṣavaparikāsaliṅgabhāvāt /
            atha pūrvasyāmṛci parikṣavaśabda ekatośa- vikṛto liṅgamityucyate tathāpyuttarasyāṃ
            parikāsanaliṅgaṃ nāstyeva /
            tasmādevaṃ vyākhyeyam-etayornimittayerekasminnapi sati mantrayoretayorjapaḥ kāryaḥ
            /
            anyeṣu ca mantraliṅgapratīteṣvanuhavādiṣu durnimitteṣviti /
            tatra pṛṣṭhata āhvāna<span class="it">manuhavaḥ</span> /
            sarvata āhvānaṃ<span class="it">parihavaḥ</span> /</p>
         
         
         <p>parivādo 'bhiśaṃsanam /
            <span class="it">parikṣava</span>uktaḥ /
            <span class="it">duḥsvapnaḥ</span>prasiddhaḥ /
            duruditam<span class="it">alpāyurityādi /</span>
            <span class="it">anuhūtaṃ parihūtamiti</span> śakuneraśobhanā vāgucyate /
            <span class="it">aśākunaṃ</span>animittabhūtam /
            <span class="it">mṛgasya</span> sṛgālādeḥ /
            <span class="it">akṣṇayā sṛtam</span>tiryyaggamanamapasavyādi /
            eteṣāmekasminnapi nimitte dvayorapi mantrayorjapaḥ kāryaḥ /
            parikṣavaparikāsanayośca liṅgābhāve 'pi /
            parikṣavaśabdastu kṣavadhuliṅgaṃ na bhavati, rūpabhedāt /
            ekadośavikārastu parikṣavasyāpi saṃbhavati /
            tannimitte tu anyasmin prakaraṇe etadvaktavyam /
            
            <p>
               iha ca vacanaprayojanaṃ vivāhārtha gaccha to 'pi eteṣu nimtteṣu prāyaścittametat yathā
               syāditi /<br />
               prakaraṇāntare tu śrutānāṃ vivāhādūrdhvameva pravṛttiḥ /<br />
               idaṃ tu arthaprādhvasyeti vacanāt sarvārtha ca bhavati /<br />
               prakaraṇāt vivāhe 'pi svādhyāyasthānaniyamārtha ca mantrayoretayoriha pāṭhaḥ //2//
               </p>
         </p>
         
         
         
         
         
         <p><span class="bold">ĀpGs-Tāt_9.2:</span>
            <span class="it">arthaḥ</span>prayojanaṃ, dharmārtha tadupakārakāṇi /
            arthamuddiśya yaḥ prasiddhamadhvānaṃ prasthitaḥ sor'thaprādhvaḥ, na tu snāna, brahmayajñodaka
            yagyaghāsādi kamuddiśya samīpadośaṃ prati nirgataḥ /
            tasya<span class="it">parikṣave</span>kṣavadhau <span class="it">parikāsane</span>kāse ca durnimitte jāte <span class="it">apa upaspṛśya</span> upasparśanamācamanaṃ sparśanamātraṃ vā yathātuṣṭi kṛtvottare 'anuhavaṃ parihavam'ityete
            <span class="it">yathāliṅge</span>parikṣave pūrvā, parikāsane cottarāṃ<span class="it">japet</span> /</p>
         
         
         <p>japatvāccānayoścātussvaryameva /
            atra ca yathāliṅgamityanenaitat jñāpayati-pūrvayā varṇavyatyayona parikṣava eva prakāśyaḥ,
            uttarayā tvadhyāhṛtaṃ parikāsanameva /
            yathā caite ṛcau kṣavadhukāsāveva tātparyeṇa prakāśayataḥ, tathā vyākhyāte bhāṣyakāreṇa
            /</p>
         
         
         <p>kecit-yathāliṅgamiti na kevalaṃ parikṣave parikāsane cānayorjapaḥ anyeṣu ca mantraliṅgapratīteṣvanuhavādiṣu
            durnimitteṣvapīti //2//</p>
         
         
         <p>2 tatraiva citriyavṛkṣādidarśane japaḥ /</p>
         
         
         <p class="bold">evamuttarairyathāliṅgaṃ citriyaṃ vanaspatiṃ śakṛdrīti sigvātaṃ śakunimiti // ĀpGs_9.3
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.3:</span>
            evamityanena 'arthaprādhve'ti ca, apa upaspṛśyeti ca, 'japedi'ticāpekṣyate /
            evañca yathāliṅgavacanaṃ vispaṣṭārtham /</p>
         
         
         <p><span class="it">citriyaḥ</span>prasiddhaḥ tatrārtaprādhvaḥ citriyaṃ vṛkṣamāsādyāpa upaspṛśya 'agnirastvi'ti etayarcānumantrayate
            /
            'nayaśsakṛtsade'iti<span class="it">śakṛdrīti</span>mupatiṣṭheta /
            'sigasī'ti<span class="it">sigvātam</span>anyakṛtam /
            ātmasaṃspṛṣṭo vāsasā kṛto vātaḥ sigvātaḥ /
            sigasi nāsīti dīrghānte prāpte chāndaso hrasvaḥ /</p>
         
         
         <p><span class="it">śakuniṃ</span> śubhāṃ vāca manumantrayeta udgāteva śakune''katyetayarcā aśubhavacane tu prāgukto
            japaḥ /
            kecididamapi tatraivecchanti //3//</p>
         
         
         
         
         
         <p><span class="bold">ĀpGs-Tāt_9.3:</span>
            evamityanena arthaprādhvo'pa upaspṛśyetyākṛṣyate /
            ihottarairiti karamavibhaktidarśanādvanaspatyādīni yathāliṅgamabhimantrayate /
            na tu pūrvavajjapet /
            <span class="it">citriyaṃ</span>lokaprasiddham,cayanamūlaṃ vā /
            <span class="it">vanalpatiṃ</span> puṣpairvinā phalavantam /
            asya pradarśanārthatvāt</p>
         
         
         <p>vṛkṣamapyevāvidhaṃ 'ārātte agniḥ'ityetayābhimantrayate /
            'namaśśakṛtsade'iti<span class="it">sakṛdrītiṃ</span>sakṛtsantatim /
            'sigasinasi'<span class="it">iti sigvātam</span> /</p>
         
         
         <p>sico vastrasya vātassigvātaḥ /
            sa cānyakṛtaḥ svadehasaṃspṛṣṭaścodamaṅgalaḥ /
            'udgāteva śakune'ityetayā<span class="it">śakuni</span>maśobhana vācam,'prati nassumanā bhava'iti mantraliṅgāt //</p>
         
         
         <p>kecit-śubhavācaṃ, aśubhadarśane tu pūrvasūtreṇokto japa iti //3//</p>
         
         
         <p>3 dampatyoḥ parasparaṃ prītijanakaṃ karma /</p>
         
         
         <p class="bold">ubhayorhṛdayasaṃsarge 'psustrirātrāvaraṃ brahmacarya caritvā sthālīpākaṃ śrapayitvāgnerupasamādhānādyājyabhāgānte
            'nvārabdhāyāṃ sthālīpākāduttarā āhutīrhutvā jayādi pratipadyate pariṣecanāntaṃ kṛtvā
            tena sarpiṣmatā yugmān dvyavarān brāhmaṇān bhojayitvā sidviṃ vācayīta // ĀpGs_9.4
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.4:</span>
            yadi varasya mano vardhvā na tuṣyet atha tassiddhikāmena vadhvāḥ pitrādinā tapoyuktenedaṃ
            karma kartavyamajñātaṃ varasya /</p>
         
         
         <p>vaśīkaraṇārthatvāt /
            aupāsane ca kartavyam /
            taduktaṃ purastāt brahmacaryavidhānasya dṛṣṭārthatvāt yāvatā tapasārthasiddhiṃ manyate
            tāvat kartavyam /
            punarvasvoścedaṃ karma bhavati /
            'śvastityeṇa'(āpa.gṛ.9-5) iti vacanāt /
            kiṃ punastat karma?sthālīpākaḥ,pāṭhārcanaṃ ca /
            sarva karma pārvaṇavat /
            
            <p>
               vivāhaprakaraṇe tūpadeśāt sakṛt pātraprayogaḥ śamyāśca /<br />
               kālasya cāniyamaḥ /<br />
               vivāhaprakaraṇe cāsyāssamāptiḥ taccheṣabhūtasya vāsodānasyopariṣṭādupadeśādavagantavyā
               /<br />
               evamarthameva ca tasyopariṣṭādupadeśaḥ //4//
               </p>
         </p>
         
         
         <p>
            sapta pradhānāhutayaḥ prātaragnimityevamādyāḥ /<br />
            tataḥ sviṣṭakṛt, tato jayādi //5//
            </p>
         
         
         <p>pārvaṇātideśāt ekasyaiva brāhmaṇasya bhojane prāpte bahutvaṃ vidhīyate /
            tena sthālīpāko mahān kartavyaḥ /
            sarpiṣmadvacanaṃ niyamārtha pariṣecanādūrdhva pārvaṇadharmāṇāṃ sarpiṣmatvameva bhavatīti
            /
            tena 'pūrṇapātrastu dakṣiṇetyekaṃ'ityetanna bhavatati /
            <span class="it">siddhiṃ</span> <span class="it">vācayīta</span>tairbhuktavadbhiḥ saṅkalpasiddhirastitvati vācanam /
            
            <p>
               pariṣecanāntavacanaṃ kartṛniyamārtham /<br />
               katham?yo homasya kartā sa eva vrāhmaṇabhojanaṃ siddhivācanaṃ ca kuryāditi tena yaduttaraṃ
               karma parikiraṇādi tasya vadhūḥ kartrīti //6//
               </p>
         </p>
         
         
         
         
         
         <p><span class="bold">ĀpGs-Tāt_9.4:</span>
            <span class="it">ubhayo</span>rjāyāpatyoḥ 'trirātramubhayoradhaśśayyā'ityadhikārāt, iha anvārabdhāyāmiti strīliṅganirdeśācca
            /
            <span class="it">hṛdayasaṃsarga</span> manasossamprītimīpsuḥ vadhvā hitaiṣī pitṛbhrātrādirapāpo 'pi trirātrādanūnaṃ yāvanmanastoṣaṃ<span class="it">brahmacarya caritvā</span>tasyaupāsana eva sthālīpākaśrapaṇādyagnimukhāntaṃ kṛtvā tasyāman<span class="it">vārabdhāyāṃ sthālīpākādavadāya</span>'prātaragnim'ityādibhissaptabhirmantraiḥ pratyṛcaṃ pradhānāhutīrhutvā jayādi pratipadyate
            /
            tadanantaraṃ sviṣṭakṛdādi tantraśeṣaṃ pārvaṇavat samāpya,<span class="it">tena</span>hutaśeṣeṇa<span class="it">sarpiṣmatā yugmān</span> <span class="it">dvyavarān</span>dvāvavarau saṃkhyāto yeṣāṃ tān<span class="it">brāhmaṇān</span>yathālābhaṃ<span class="it">bhojayitvā</span>taireva bhuktavadbhiḥ karmaphalasiddhirastviti<span class="it">siddhiṃ vācayīta</span> /
            tena sarpiṣmateti ca pārvaṇasiddhānuvādo yugimāniti vidhātum //4//</p>
         
         
         <p>4 pativaśyakaraṃ karma (pāṭhākhyāyāḥ oṣadhyāḥ yavaiḥ prakiraṇam, tāṃ svahastayorābadhya
            tābhyāṃ patyussamāliṅganaṃ ca)</p>
         
         
         <p class="bold">śvastiṣyeṇeti trissaptairyavaiḥ pāṭhāṃ parikirati"yadi vāruṇyasi varuṇāttvā niṣkrīṇāmi
            yadi saumyasi somāttvā niṣkrīṇāmi"iti // ĀpGs_9.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.5:</span>
            <span class="it">śvo</span>yat karaṇīyaṃ karma<span class="it">tattiṣyeṇa</span> nakṣatreṇasampādyata iti kṛtvā pūrvedyussiddhivācanānte karmaṇi kṛte pitrādinā ṛtvijā
            yajamānabhūtā vadhūḥ yatra pradeśe pāṭhā tiṣṭhati tatra gatvā tāṃ<span class="it">pāṭhāṃ trissaptaiḥ</span>ekaviṃśatyā<span class="it">yavaiḥ parikirati</span> 'vāruṇyasī'tyetābhyām /</p>
         
         
         <p>
            trissaptairiti chāndaso nirdeśaḥ pāṭhā oṣadhiviśeṣaḥ /<br />
            ātharviṇikāstu pāśetyadhīyate //7//
            </p>
         
         
         
         
         
         <p><span class="bold">ĀpGs-Tāt_9.5:</span>
            pāṭhotthāpanādi bhartṛparigrahaṇāntaṃ karma śvobhūte paridyustiṣyo bhavatīti kṛtvā
            pūrvedyuḥ<span class="it">śvastiṣyaḥ</span>punarvasū ityarthaḥ /
            tasmin nakṣatre pitrādinā siddhivācanānte karmaṇi kṛte, anantaraṃ vadhūryatra bhūmau
            pāṭhāsti tatra gatvā tāṃ<span class="it">pāṭhāṃ trissaptaiḥ</span>ekaviṃśatyā yavaiḥ 'yadi vāruṇyasi'; ityetābhyāṃ<span class="it">parikirati</span>parito vapati /
            trissaptairiti chāndasaṃ rūpam //5//</p>
         
         
         <p class="bold">śvobhūte uttarayotthāpyottarābhistisṛbhirabhimantryottarayā praticchannāṃ hastayorābadhya
            śayyākāle bāhubhyāṃ bhartāraṃ parigṛhṇīyādupadhānaliṅgayā // ĀpGs_9.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.6:</span>
            kṛtvā parikiraṇamupoṣya tataḥ<span class="it">śvobūte</span>tāṃ pāṭhāṃ itthāpayati khanitreṇa khātvotkhidati<span class="it">uttarayarcā</span> "imāṃ khanīmī"tyetayī /</p>
         
         
         <p>tatastāmuttarābhiḥ stisṛbhiḥ ṛgbhiḥ abhimnatrayeta 'uttānaparṇe 'ityetābhiḥ /
            tasyā mūlaṃ dvedhā pracchidya hastayorāvadhnāti uttarayarcā'ahamasmī'tyetayā /
            praticchannāṃ yathā bhartā na paśyati tathetyarthaḥ /
            ubhayatra mantrasyāvṛttiḥ ābadhya tato rātrau śayyākāle bhartāraṃ parigṛhṇīyāt /
            <span class="it">upadhānaliṅgayā</span>ṛcā 'upate 'dhā'mityetayā uttarayeti vaktavye upadhānaliṅgayeti vacanaṃ parigrahe
            viśeṣavidhānārtham /
            yathā mūlayoḥ</p>
         
         
         <p>anyataradadhastādupadhānaṃ bhavati itaraccopariṣṭādapidhānaṃ tathā parigrahaḥ kartavyaḥ
            //8//</p>
         
         
         
         
         
         <p><span class="bold">ĀpGs-Tāt_9.6:</span>
            paredyurvadhūreva tāṃ pāṭhāṃ 'imāṃ khanāmi'ityetayā khamitreṇotkhāya 'uttānaparṇe'ityādibhi<span class="it">stisṛbhirabhimantrya</span>tasyāḥ mūlaṃ dvidhā chitvā</p>
         
         
         <p>upāyena bharturadṛśye kṛtvā 'ahamasmi sahamānā'ityetayābhyastayā sva<span class="it">hastayorābadhya</span> rātrau <span class="it">śayyākāle</span> 'upate 'dhām'<span class="it">ityupadhānaliṅgayā</span> <span class="it">bāhubhyāṃ bhartāraṃ parigṛhṇīyāt</span> /
            upadhānaliṅgayeti jñāpanaṃ ca karmāṅgam //</p>
         
         
         <p>kecit-ābadhya pāṭhāmūlayorhastayorupadhānameko 'nyaścāpidhānaṃ yathā syāt tathā parigṛhṇīyāditi
            //6//</p>
         
         
         <p class="bold">vaśyo bhavati // ĀpGs_9.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.7:</span>
            yadi bhāryā bhartari na ramate tadā naivaitatkarma bhavatīti pradarśanārthamidaṃ<span class="it">vaśya</span>ḥ patirbhavati bhāryāyāḥ na bhāryā bharturiti //9//</p>
         
         
         <p>idaṃ spaṣṭam (tāsarthadarśanam ) vaśya iti pulliṅganirdeśāt vadhūriha yajamānā //7//</p>
         
         
         <p>asya adhikārāntarasaṃyogamāha--
            5 sapatnībādhanaṃ karma /</p>
         
         
         <p class="bold">sapatnībādhanaṃ ca // ĀpGs_9.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.8:</span>
            na kevalamubhayorhṛdayasaṃsargasādhanamevaitatkarma, kiṃ tarhi?<span class="it">sapatnībādhanacca</span>sapatnyapyanena bādhituṃ śakyetyarthaḥ /
            asminnapi pakṣe</p>
         
         
         <p>aupāsana evāgniḥ yo 'syā vivāhena sampāditaḥ yā saptanīṃ bādhate /
            vivāhabhedādhdyagnissaṃsṛjyate /
            tathā ca rājasūya ityuktaṃ-"tasyā aupāsane pratinihitam"(āpa.śrau.18-16-14) iti /
            
            <p>
               tathā-agnisaṃsargo baudhāyanīye 'bhihitaḥ saṃsargādūrdhvamapi tasminneva bhavati /<br />
               yathā bādhyamānā sapatnī na jānāti /<br />
               kecit pūrvasminnevāgnau dvitīyaṃ vivāhamicchanti /<br />
               teṣāmapi tasminneva karma //10//
               </p>
         </p>
         
         
         
         
         
         <p><span class="bold">ĀpGs-Tāt_9.8:</span>
            sapatnī bādhyate yena tat<span class="it">sapatnībādhanam /
               </span>etatkarma sapatnībādhanamapi bhavati /
            adhikārāntaraṃ ca yuktam;ya ekayā saṃsṛṣṭahṛdayo 'pyanyāṃ tatsapatnīṃ bhāryā tadadhīnadharmādāvapi
            lobhānna bādhate so 'pi kathaṃ nu nāma tadadhīnadharmā dyupekṣayāpi tāṃ bādhetaivetyevamarthatvādasya
            karmaṇaḥ //8//</p>
         
         
         <p>athānyadapi sapatnībādhanamāha-
            6 kṣayarogagrastāyāṃ bhāryādau tannivṛttikaraṃ karma /</p>
         
         
         <p class="bold">etenaiva kāmenottareṇānuvākena sadā'dityamupatiṣṭhate // ĀpGs_9.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.9:</span></p>
         
         
         <p><span class="it">etenaiva</span>sapatnībādhanena<span class="it">kāmena uttareṇānuvākena</span>"udasau sūryo agāt"ityanena<span class="it">sadā</span>aharahaḥ<span class="it">ādityamupatiṣṭhate /</span></p>
         
         
         <p>sadārthakaevakāraḥ paunarvācanikaḥ //11//</p>
         
         
         
         
         
         <p><span class="bold">ĀpGs-Tāt_9.9:</span></p>
         
         
         <p>
            etāsminneva kāme vadhūḥ 'udasau sūryo agāt'ityanuvākena prāgbhojanādaharaharādityamupatiṣṭhate
            /<br />
            sadeti vacanaṃ ca siddhe 'pi sapatnībādhanakāme karmāntaraṃ veti //9//
            </p>
         
         
         <p class="bold">yakṣmagṛhītāmanyāṃ vā brahmacaryayuktaḥ puṣkarasaṃvartamūlairuttarairyathāliṅgamaṅgāni
            saṃmṛśya pratīcīnaṃ nirasyet // ĀpGs_9.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.10:</span>
            <span class="it">yakṣmā</span>rājayakṣmākṣayarogaḥ /
            tena gṛhītāṃ<span class="it">bhāryā anyāṃ vā</span> svāṃ striyaṃ mātṛprabhṛtiṃ jñātvā bhaiṣajyamidaṃ kartavyam /
            kiṃ tat?</p>
         
         
         <p>utyate-brahmacaryeṇa yuktaḥ<span class="it">puṣkarasya saṃvartamūlaiḥ</span>parimaṇḍalākāraiḥ mūlaiḥ /
            saṃvartamūlaiścetyanye /
            saṃvartikā navadalamiti naighaṇṭukāḥ /</p>
         
         
         <p><span class="it">uttarairmantraiḥ</span>"akṣībhyāṃ te nāsikābhyāṃ"ityādibhiḥ /
            <span class="it">yathāliṅgaṃ</span>tasyā akṣyādīnyaṅgāni samṛśya<span class="it">pratīcīnaṃ</span>yathā tathā<span class="it">nirasyet /</span></p>
         
         
         <p>yathāliṅgavacanāt pratimantraṃ sammarśanaṃ nirasanaṃ ca /
            ekaikena mūlena sammarkhanam,bahuvacanasya sarvāpekṣatvāt /
            āntrādīnāmantargatatvāt</p>
         
         
         <p>bahistatpradeśe sammārjanam //12//</p>
         
         
         
         
         
         <p><span class="bold">ĀpGs-Tāt_9.10:</span>
            <span class="it">rājyakṣmaṇā gṛhītāṃ, anyāṃ vā</span> rājayakṣmaṇo 'nyaiḥ kuṣṭhādibhirgṛhītāṃ vā vadhūṃ taddhitaiṣī uktalakṣaṇabrahmacaryayuktaḥ<span class="it">puṣkarasya</span>padmasya <span class="it">saṃvartikābhi</span>rdalairmūlaiśca 'akṣībyāṃ te'ityādyṛgrūpaiṣṣaḍbhirmantraiḥ<span class="it">yathāliṅgaṃ</span>mantraliṅgapratipannāni bhāṣye vyākhyātānyakṣyādīnyaṅgāni<span class="it">saṃmṛśya</span> pratimantraṃ tāni<span class="it">pratīcīnaṃ nirasyet</span> /
            etena bhaiṣajyenāgadā syāditi tātparyam //</p>
         
         
         <p>kecit yakṣmagṛhītāṃ bhāryā anyāṃ vā mātrādiṃ puṣkarasya saṃvartaiḥ parimaṇḍalākāraiḥ
            mūlairiti //10//</p>
         
         
         <p>7 vadhūvāsaso dānam /</p>
         
         
         <p class="bold">vadhūvāsa uttarābhiretadvide dadyāt // ĀpGs_9.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_9.11:</span>
            vivāhakāle yat<span class="it">vāsaḥ</span>paridhāpitaṃ, tat<span class="it">etadvide</span>brāhmaṇāya dadyāt, yo 'smin praśne paṭhitān mantrān sārthān veda tasmai /</p>
         
         
         <p>kecit-bhaiṣajyaśeṣamidaṃ manyante /
            ānantaryāt /
            teṣāṃ vadhūvāsa iti viśeṣaṇamanyasyāḥ striyāḥ yakṣmagṛhītāyāḥ vāsaso dānanivṛttyartham
            /</p>
         
         
         <p>etadvida iti ca bhaiṣajyakarmakṛta ityarthaḥ mantreṣu tu parādehi ityādiṣu vivāhakāle
            parihitasya vadhūvāsasaḥ sparśanindā /
            sūryāvide brāhmaṇāya taddānaṃ ca dṛśyate /
            
            <p>
               kalpāntare ca tadvyaktam -"caritavrataḥ sūryāvide vadhūvastraṃ dadyāt"(āśva.gṛ. 1.8.13)
               iti /<br />
               tasmāt bhaiṣajyaśeṣatvamanupapannam /<br />
               yatpunaruktaṃ ānantaryāditi, tatra kāraṇamuktameva /<br />
               katham?evamantaṃ vivāhaprakaraṇaṃ syāditi //13//
               </p>
         </p>
         
         
         
         
         
         <p><span class="bold">ĀpGs-Tāt_9.11:</span>
            yasyā<span class="it">vadhvā</span>idaṃ bhaiṣajyaṃ kriyate tasyā<span class="it">vāsaḥ</span> /
            <span class="it">etadvide</span>etatkarma samantrārtha yo vetti tasmai 'parā dehi'ityādibhiścata bhrda tasṛbhirdadyāt
            /</p>
         
         
         <p>kecit-vivāhakāle vadhvā yadācchāditaṃ vāsastadrimucyāsaṃspṛśanneva pañcamyāṃ 'parā
            dehi'ityādibhiścaritavratāya<span class="it">etadvide</span>sūryāvide, ya etān mantrān sārthān veda tasmai dadyāt /
            
            <p>
               asaṃsparśasca 'krūrametat kaṭukametat'iti lihghāt /<br />
               asya ca samāveśanānantaramupadeṣṭa vyasya ihopadeśo hṛdayasaṃsargārthe karmaṇi śamyājñāpanārthamiti
               /<br />
               nedaṃ yuktam, sannihitakarmaparityāgena vāsodānasya ativyavahitavivāha arthajñānānudayāt,
               asmadīyānāmācārābhāvācca //11//
               </p>
         </p>
         
         
         <p>inthaṃ sudarśanāryeṇa sāhasaikaplavāśrayāt /</p>
         
         
         <p>kṛcchrāttīrṇo 'tigūḍhārthastṛtīyapaṭalodadhiḥ //1//</p>
         
         
         <p>atrānuktaṃ duruktaṃ vā matermāndyācchrutasya vā /</p>
         
         
         <p>sanmārga pravaṇatvena tat kṣamadhvaṃ vipaścitaḥ //2//</p>
         
         
         <p>iti śrīsudarśanācāryakṛte gṛhyatātparyadarśane navamaḥ khaṇḍaḥ //</p>
         
         
         <p>tṛtīyaśca paṭalaḥ samāptaḥ //</p>
         
         
         <p>====================================================================================</p>
         
         
         <p>atha caturthaḥ paṭalaḥ</p>
         
         
         <p>atha daśamaḥ khaṇḍaḥ /</p>
         
         
         <p>6 upanayanaprakaraṇam -
            1 upanayanasya kālaḥ /</p>
         
         
         <p class="bold">upanayanaṃ vyākhyāsyāmaḥ // ĀpGs_10.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.1:</span>
            yena ācāryakusamupanīyate kumāraḥ<span class="it">tadupanayanaṃ</span> nāma karma śrautaḥ puruṣasaṃskāraḥ /
            'garbhāṣaṭameṣu brāhmaṇamupanayīta'iti vakṣyamāṇenaivopanayanādhikāre siddhe pratijñākaraṇaṃ
            prādhānyakhyāpanārtham /
            yathā"agnyādheyaṃ vyākhyāsyāma"(āpa.śrau.5.1.1) ityādau /</p>
         
         
         <p>kathaṃ punarupanayanasya prādhānyam?yasmādanupanītasya śrautasmārteṣu sarveṣu karmasvanadhikāraḥ
            /
            upanayane tu garbhādhānadibhirasaṃskṛtasyānaṃdhikāraḥ /
            yatra brahmacāridharmāḥ sāmayācārikeṣu tatraivopanayane 'pyucyamāne sarvacaraṇārthatā
            syāt /
            iṣyate cāsmadīyānāmevāyaṃ kalpaḥ /</p>
         
         
         <p>tasmādatropadeśaḥ //1//</p>
         
         
         
         
         
         <p><span class="bold">ĀpGs-Tāt_10.1:</span>
            upanayanamiti karmanāmadheyam /
            kumārasyācāryasamīpanayanamasmin karmaṇīti, paṅkajādivat /
            virvistarārthaḥ /
            āṅba lava- darthaḥ /</p>
         
         
         <p>cakṣiṅo 'tra vyaktavāgarthasya khyāñādeśāt<span class="it">vyākhyāsyāma</span>iti rūpam /
            tathā cāyamarthaḥ- upanayanākhyaṃ karma vaikalpikakalpoktyā vistṛtaṃ balavatpramāṇopapannaṃ
            asādhāraṇaiśśabdairvakṣyāma iti /
            iyaṃ ca pratijñā śrotṛjanamano 'vadhāraṇārthā /</p>
         
         
         <p>
            kecit-daivādervighnāt pūrvairniṣekādibhirasaṃskṛtasyāpyupanayanaṃ bhavatyeva /<br />
            na tūpanayanāsaṃskṛtasya uttarāṇi śrautasmārtānītyevamupanayanaprādhānyajñāpanārthā
            pratijñā /<br />
            kiñci gṛhyopadiṣṭakarmasu gṛhasthasyaivādhikāro na brahmatāriṇa ityevaṃrūpaṃ viśeṣaṃ
            jñāpayitumapratijñaṃ vivāhamupadiśya upanayanakalpopadeśaḥ sapratijñaḥ kriyate /<br />
            asya ca kalpasya dharmaśāstre 'upanayanaṃ vidyārtasya'(āpa.dha.1-1-9) itya trānupadeśaḥ
            sarvacaraṇārthatāṃ nivartayitumiti //1//
            </p>
         
         
         <p class="bold">garbhāṣṭameṣu brāhmaṇamupanayīta // ĀpGs_10.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.2:</span>
            yasmin varṣe garbho bhūtvā śete tadvarṣa garbhaśabdenocyate tadaṣṭamaṃ yeṣāṃ tānīmāni<span class="it">garbhāṣṭamāni</span>varṣāṇi /
            bahuvacanaṃ saurādibhedena varṣāṇaṃ bhinnatvāt /
            apara āha-janmaprabhṛti saptānāṃ varṣāṇāṃ garbhamaṣṭamaṃ bhavati /
            tena saptasvapi varṣeṣūpanayanaṃ codyate /
            tatra caturṣu varṣeṣvayogyatvāt</p>
         
         
         <p>caulādisaṃskārāntaravirodhācca pañcamādiṣu triṣupanayanamiti /
            atra ṣaṣṭhasaptamayoḥ kāmyamupanayanaṣṭame nityamityayaṃ viseṣo na syāt /
            sarvatra nityameva syāt /
            kiṃca pañcame ṣaṣṭhe vā varṣe vartamāne kathaṃ garbhavarṣamaṣṭamaṃ bhavati /
            nahyasatyapūraṇīyeṣu pūraṇatvamupapadyate /
            tasmāt saptame vartamāna eva garbhavarṣamaṣṭamaṃ bhavati /
            tasmādavivakṣitaṃ bahuvacanam /
            pūrvokto vā nirvāhaḥ /
            
            <p>
               kāmyaṃ tūpanayanaṃ vidhyantaralabhyam /<br />
               upanayīteti pāṭhaḥ śrutyanusāreṇa śabvikaraṇastu dhātuḥ /<br />
               rājanyavaiśyayoḥ viśeṣopadeśā deva garbhāṣṭamavidheḥ brāhmaṇaviṣayatve siddhe brāhmaṇavidhiḥ
               śrutyanuvāda eva /<br />
               punarupanayītetyanucyamāne pūrvamupanayanagrahaṇamadhikārārthameva syāt, tamartha
               na sājhayet yastatra sādhyaḥ //2//
               </p>
         </p>
         
         
         
         
         
         <p><span class="bold">ĀpGs-Tāt_10.2:</span>
            <span class="it">garbhāṣṭameṣu</span>varṣeṣviti śeṣaḥ /
            'garbhādissaṅkhyā varṣāṇām'(gau.dha.2-7) iti gautamavacanāt /
            garbhaśabdena yasmin garbho vardhete, tallakṣyate /
            tadaṣṭamaṃ yeṣāṃ janmādīnāṃ saptānāṃ tāni garbhāṣṭamāni varṣāṇi /
            teṣu<span class="it">brāhmaṇamupanayīta</span> /
            evaṃ yadyati janmādisaptasvapyupanayanaṃ prāptaṃ,tathāpi janmādiṣu triṣu caulāntaiḥ
            garbhasaṃskārairavaruddhatvānna kriyate /
            caturthe 'pi naiva;kumārasya vratīcaraṇā sāmarthyāt</p>
         
         
         <p>ato 'tropādeyagatā bahutvasaṅkhyā kapiñjalanyāyena garbhādārabhya ṣaṣṭhasaptamāṣṭameṣu
            triṣvevāvatiṣṭhate, sāmarthyāt prayogabhedena /</p>
         
         
         <p>nanūttaratra 'rājanyaṃ''vaiśya'miti viśeṣopādānādeva garbhāṣṭamavidhirbraahmaṇa syaivetyarthasiddhatvāt
            brāhmaṇamiti na vaktavyam /
            tathopanayanaṃ vyākhyāsyāma iti makṛtatvādupanayītetyapi /
            maivam;upanayanaṃ śrautamiti jñāpayitum /
            'aṣṭavarṣa brāhmaṇamupanayīta'ityeta cchrutyanukāritvāt /</p>
         
         
         <p>
            kecit-garbhāṣṭama eva varṣe, na tu ṣaṣṭhasaptamayoḥ tayorrgabhāṣṭamatvābhāvāditi /<br />
            tanna;bahuvacanānarthakyāt //2//
            </p>
         
         
         <p class="bold">garbhaikādaśeṣu rājanyaṃ garbhadvādaśeṣu vaiśyam // ĀpGs_10.3 //</p>
         
         
         <p class="bold">vasanto grīṣmaśśaradityṛtavo varṇānupūrvyeṇa // ĀpGs_10.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.4:</span>
            udagayane vasantaniyamaḥ brāhmaṇasya /
            kṣatriyasyāpavādo niyamo vā /
            vaiśyāpavādaḥ pūrvapakṣādayastu sthitā eva /
            
            <p>
               varṣāṇyṛtanaśca vidhīyante iha sāmayācārikeṣu ca /<br />
               tatra sāmayācārikeṣu vidhānaṃ sarvacaraṇārtham /<br />
               iha vidhānaṃ varṇaniyamārtham /<br />
               śāstrāntaradṛṣṭānāṃ kālāntarāṇāmihapravṛttirmā bhūdityevaṃ bruvannetat jñāpayati-caulādiṣu
               śāstrāntaradṛṣṭo 'pi kālaḥ pakṣe bhavatīti //3//
               </p>
         </p>
         
         
         
         
         
         <p><span class="bold">ĀpGs-Tāt_10.4:</span></p>
         
         
         <p>ubhayatrāpi kapiñjalanyāyena bahuvacanasya tritvamevārthaḥ //3//</p>
         
         
         <p>ṛtavo vasantādayastrayo brāhmaṇādivarṇakrameṇopanayanasya kālā bhavanti /
            
            <p>
               ayaṃ cartuvidhissāmānāyāvidhiprāptodagayanasya yathārha niyamāpavādārthaḥ /<br />
               pūrvapakṣādistu bhavatyeva /<br />
               dharmaśāstre tu 'vasante brāhmaṇam'(āpa.gha.1-1-19) ityādiḥ 'śiśire ca vā sarvān'iti
               bharadvājagṛhyoktaśiśirapratiṣedhārthaḥ /<br />
               'garbhāṣṭameṣu brāhmaṇam'ityādistu 'atha kāmyāni'(āpa.dha.1-1-20) ityādi vidhātumanuvādaḥ
               //4//
               </p>
         </p>
         
         
         <p>2 upanayane digvapanam /</p>
         
         
         <p class="bold">brāhmaṇānbhojayitvā'śiṣo vācayitvā kumāraṃ bhojayitvānuvākasya prathamena yajuṣāpaḥ
            saṃsṛjyoṣṇāśśītāsvānīyottarayā śira unatti // ĀpGs_10.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.5:</span>
            athopanayanavidhiḥ-pūrvedyurnāndīśrāddham /
            tataḥ śvobhūte brāhmaṇān bhojayitvā tairāśiṣo vācayati-piṇyāhaṃ svasyṛddhaṃ iti /
            tataḥ kumāraṃ bhojayet /
            evamantaṃ pitrādeḥ karma /
            athācāryaḥ uṣṇāśśītāścāpaḥ saṃsṛjati /
            <span class="it">anuvākasyo</span>ttarasya<span class="it">prathamena yajuṣā</span> 'uṣṇenavāya'; vityetena /
            saṃsṛjaṃścoṣṇāśśītāsvānayati, na śītā uṣṇāsu /
            tatastābhiradbhiḥ kumārasya<span class="it">śira unatti</span>kledayati-<span class="it">uttarayarcā</span>'āpa undantvi'tyetayā /
            uttareṇa yajuṣetyeva siddhe anuvākasya prathamena yajuṣetyuktaṃ saṃjñākaraṇārtham
            /
            
            <p>
               tena uṣṇena vāyavudakenetyeṣa ityatrānuvākasya grahaṇaṃ bhavati /<br />
               anyathā saṃśayaḥ syāt- anuvāko mantrā veti /<br />
               uṣṇāśśītāsvānīyetyeva siddhe saṃsṛjyetivacanaṃ sarvārthatvapradarśanārtham /<br />
               atmanaśca nāpitasya ca yā undanārthāstāḥ saṃsṛjati taccānyeṣāṃ vyaktam-nāpitaṃ śiṣyāt-śīto
               ṣṇābhirahbhirabartha kurvāṇo 'kṣaṇvan kuśalīkurviti //
               </p>
         </p>
         
         
         <p>(āśva.gṛ.1-17-16) //4//</p>
         
         
         
         
         
         <p><span class="bold">ĀpGs-Tāt_10.5:</span>
            brāhmaṇān bhojayitvetyanena yacchrāddhaṃ dharmaśāstre 'śucīn mantravatassarvakṛtyeṣu
            bhojayet'(āpa.dha.2-15-11) iti vihitaṃ, yadeva nāndīśrāddhamabhyudayaśrāddhamiti prasiddhaṃ,
            tadevocyate /
            tacca smṛtyantaraprasiddhavidhinā kartavyam /
            tasya tviha punaḥ pāṭhaḥ pāṭhakrameṇānuṣṭhānārthaḥ /</p>
         
         
         <p>anyathā padārthānāṃ baddhakramatvādvivāhādiṣvivānta eva syāt /
            aśīrvacane 'pi dharmaśāstravihite 'yameva nyāyaḥ</p>
         
         
         <p>āśīrvacanavidhiśca bhāṣyoktaḥ /</p>
         
         
         <p>kecit-pūrvedyurnāndīśrāddham, ācārāt smṛtyantarācca /
            śvobhūte ca brāhmaṇānāṃ bhojanaṃ, bhuktavadbhirevāśiṣāṃ vācanārtham /
            sarvakarmaṇāṃ cānte 'śucīt mantravatassarvakṛtyeṣu bhojayet'iti vacanāditi /</p>
         
         
         <p>
            atra ca kumārasya snavabhojanātprāk 'yajñopavītaṃ paramaṃ pavitram'ityādimantreṇa
            yajñopavītadhāraṇam /<br />
            'bhojana ācamane svādhyāye ca yajñopavītī syāt'iti dharmaśāstravacanāt //
            </p>
         
         
         <p>'kecit-samidādhānātprāgeveti '; //</p>
         
         
         <p>kumārabhojanaṃ ca vinā kṣāralavaṇādibhiḥ /
            ādyantayośca dvirācamanam /</p>
         
         
         <p>kecit-evamantaṃ mātāpitarau kurutaḥ, ata ūrdhvamācārya iti //</p>
         
         
         <p><span class="it">anuvākasya prathamena yajuṣā</span>'uṣṇena vāyo'ityanena<span class="it">apaḥ</span>uṣṇāśśītāśca<span class="it">saṃsṛjati</span> /
            saṃsṛjaṃśco <span class="it">ṣṇāśśītāsvānayati,</span>na tada tviniyamena /
            atra cānuvākagrahaṇaṃ gṛhyamantrāssamāmnātā eva na kalpasūtrasthā iti jñāpanārtham
            /
            tatprayojanaṃ caite brahmayajñādiṣvadhyetavyā ityuktam /
            tatastābhiradbhiḥ 'āpa undantu'ityetayā kumārasya<span class="it">śira unatti</span> /
            prāgarabhya pradakṣiṇa<span class="it">mupanatti</span>kledayati //</p>
         
         
         <p class="bold">trīṃstrīn darbhānantardhāyottarābhiścatasṛbhiḥ pratimantraṃ pratidiśaṃ pravapati //
            ĀpGs_10.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.6:</span>
            <span class="it">pravapati</span>prathamaṃ vapati vapanaṃ prārabhata ityarthaḥ /
            tena pūrva mantravadvapanaṃ karotyācāryaḥ paścānnāpita ityuktaṃ bhavati /
            tatrāyaṃ prayogaḥ kumārasya śirasi prācyāṃ diśi trīn darbhānantardhāya 'yenāvapa'dityetayā
            pracchinatti kṣureṇa /
            asāvityabya sthāne tasya nāma pthamayā vibhaktyā gṛhṇāti /
            yathā asāvayaṃ yajñadattaśarmā /
            evaṃ sarvatrādasaḥ prayoge nāma nirdeṣṭavyam /
            pracchidyā<span class="it">naḍuhe śakṛtpiṇḍe</span> yavamati keśān prakṣipati /</p>
         
         
         <p>
            athāpa upaspṛśya tathaiva dakṣiṇyāṃ diśi 'yena pūṣe'ti /<br />
            pratīcyāṃ 'yena bhūyaḥ'iti /<br />
            udīcyāṃ 'yena pūṣe'ti /<br />
            atra saṃbudhyā nāmagrahaṇaṃ-tena te vapāmi yajñadattaśarmmannāyuṣeti //5//
            </p>
         
         
         
         
         
         <p><span class="bold">ĀpGs-Tāt_10.6:</span></p>
         
         
         <p>
            tato 'yenāvapat'ityādibhiścatasṛbhiḥ pratimantraṃ pratidiśaṃ trīṃstrīn darbhānantardhāya
            keśān pravapati /<br />
            praśabdāt kuśalīkaraṇamapyācāryasyaiva /<br />
            tatra prathame mantre asāvityasya sthāne viṣṇuśarmeti kumārasya nāmagrahaṇam /<br />
            caturthe tu sambudhdyā //6//
            </p>
         
         
         <p class="bold">vapantamuttarayānumantrayate dakṣiṇato mātā brahmacārī vā // ĀpGs_10.7 /</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.7:</span>
            evamāryeṇa pratidiśaṃ pravapane kṛte nāpitastasya keśān vapati saṃsṛṣṭābhirevādbhirabartha
            kurvāṇaḥ /
            taṃ nāpitaṃ<span class="it">vapantamuttarayarcā</span>'yat kṣureṇetyetayā<span class="it">numantrayata</span>ācāryaḥ //6//</p>
         
         
         
         
         
         <p><span class="bold">ĀpGs-Tāt_10.7:</span>
            dakṣiṇata upaviśya kumārasya<span class="it">mātā brahmacarī vā</span> kaścit 'yat kṣureṇa'ityetayā<span class="it">vapanta</span>mācāryamanumantrayate /
            
            <p>
               kasmādevaṃ sūtracchedaḥ? ucyate /<br />
               asya kumārasyāyurmā pramoṣīriti madhyamapuruṣaliṅgake 'numantraṇe vapanavyātṛtācāryakartṛkatvavirodhāt
               /<br />
               mātṛbrahma cārivyatiriktasya prakṛtasyābhāvāt //7//
               </p>
         </p>
         
         
         <p>3 uptānāṃ keśānāmudumbaramūle nidhānam /</p>
         
         
         <p class="bold">ānaḍuhe śakṛtpiṇḍe yavānnidhāya tasmin keśānupayamyottarayodumbaramūle darbhastambe
            vā nidadhāti // ĀpGs_10.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.8:</span>
            atha kumārasya<span class="it">mātā brahmacārī vā</span> kaścit tasya dakṣiṇata upaviśya kasmiścit pātre ānaḍuhaṃ śakṛtpiṇḍaṃ kṛtvā yavāśca
            tasmin piṇḍaṃ nidhāya tasmin keśānupayacchati upagṛhṇāti yathā bhūmau na patanti tathā
            sarvānupayamya tatastān keśānudumbarasya vṛkṣasya mūle darbhastambe vā nidadhāti /
            <span class="it">uttarayarcā</span>'uptvāya keśā'nityetayā /
            yadi mātā tāmanto mantraṃ vācayati //7//</p>
         
         
         
         
         
         <p><span class="bold">ĀpGs-Tāt_10.8:</span>
            upanayanasya prakṛtatvānmātā brahmacārī vā 'uptvāya keśān'ityetayā<span class="it">ānaḍuhe śakṛtpiṇḍe</span>ityādi yathopadeśaṃ karoti /</p>
         
         
         <p>kecit-ācāryaḥ pūrva vapanamārabhate /
            tato nāpitassaṃsṛṣṭābhirevādbhiravartha kurvan keśān pravapati /
            
            <p>
               taṃ ca vapantamuttarayā ācāryo 'numantrayate /<br />
               dakṣiṇato mātetyuktārthameveti /<br />
               tannaitadvapanaṃ nāpitassamāpayatītyatra vacanābhāvāt, tatkalpanāyāṃ cānupattyabhāvāt
               /<br />
               praśabdasya vipātasya pmāṇāntarāvagatārtadyotakatvāt, uktasūtrabhedena svavākyoktasyaiva
               mātrāderanumantraṇakartṛtvopapatteśca //8//
               </p>
         </p>
         
         
         <p>4 snātasya kumārasyāśmanyāsthāpanam /</p>
         
         
         <p class="bold">snātamagnerupasamādhānādyājyabhāgānte pālāśīṃ samidhamuttarayā'dhāpyottareṇāgniṃ dakṣiṇena
            padāśmanamāsthāpayatyātiṣṭheti // ĀpGs_10.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.9:</span>
            "snātaṃ kumāraṃ śucivāsasaṃbaddhaśikhaṃ yajñopavītamāsañjati-yajñopavītaṃ paramaṃ
            pavitramiti /
            tatastaṃ yajñopavītinaṃ devayajanamudānayatī" (baugṛ.2-5)ti baudhāyanaḥ /
            tasya sarvasyopalakṣaṇaṃ snātavacanam /
            tato 'vagnerupasamādhānādi<span class="it">tantraṃ</span> pratipadyata ācāryaḥ /
            vivāhavadagnyutpattiḥ /
            śamyāḥ paridhyarthe /
            sakṛt pātraprayogaḥ /
            vāsomekhalādīnāmapi saha sādanam /
            tata<span class="it">ājyabhāgānte</span>kumāraṃ<span class="it">pālāśīṃ</span>samidhamādāpayati <span class="it">uttarayarcā</span>'āyurdā deva'ityetayā /
            kumāro mantreṇa samidhamādadhāti /
            tamācāryaḥ prayuṅkte mantraṃ ca vācayati, yamidhaṃ cādhāpayati /
            devatāyā abhidheyatvānna mantraliṅgavirodhaḥ /
            anye tvācāryasyaiva mantraprayogamicchanti /</p>
         
         
         <p>ādhāpya samidha<span class="it">muttareṇāgniṃ aśmānaṃ</span>pratiṣṭhitamanenā<span class="it">sthāpayati dakṣiṇena padā '</span>ātiṣṭhema'miti mantreṇa /
            
            <p>
               ayaṃ mantra āṭāryasyaiva, kumārasyābhidheyatvāt /<br />
               tenācāryo mantramuktatvā dhatriṇaṃ pādaṃ hastābhyāṃ gṛhītvāśmani nidhāpayati //8//
               </p>
         </p>
         
         
         
         
         
         <p><span class="bold">ĀpGs-Tāt_10.9:</span>
            athāg<span class="it">nerupasamādhānādi</span>tantraṃ pratipadyate /
            pātrasādanakāle aśmavāsomekhalājinadaṇḍakuśakūrcāśca sahaiva sādayati /</p>
         
         
         <p>kecit-darvyādīnyapi sahaiveti /
            <span class="it">ājyabhāgānte kṛte snātaṃ</span>kumāraṃ 'āyurdā deva'ityetayā<span class="it">pālāśīṃva samidhaṃ</span>haste gṛhītvā'dā- payati /
            mantrānte cādhehīti brūyāt /
            ādhāpanamantraścāyam /</p>
         
         
         <p>kecit-ādhānamanatraṃ vācayītācārya iti /
            
            <p>
               teṣāṃ 'jarase nayemam'iti mantrāliṅgavirodhaḥ /<br />
               athādhāpanārthe mantre aśmāsthāpanamantravat kumārābhidhānārthamuccāraṇaṃ syāt, na
               devatābhidhānāryam;sakṛduccaritasyobhayābhidhānāśaktiriti cet, na;'ghṛtapṛṣṭo agne'itīha
               devatāyā evābhidheyatvāt /<br />
               ata evoktaṃ 'mantramuktvā'dhehi juhudhīti brūyāt'iti /<br />
               śeṣaṃ vyaktam //9//
               </p>
         </p>
         
         
         <p>5 kumārasya vāsaḥ paridhāpanam /</p>
         
         
         <p class="bold">vāsaḥsadyaḥkṛttotamuttarābhyāmabhimantryottarābhistisṛbhiḥ paridhāpya parihitamuttarayānumantrayate
            // ĀpGs_10.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.10:</span>
            ekasminnevāhani tantukriyā vayanākriyā ca yasya tat<span class="it">sadyaḥkṛttotaṃ</span> /
            evaṃ bhūtaṃ<span class="it">vāsa uttarābhyāṃ</span> ṛgbhyāṃ 'revatīstve'tyetābhyāṃ abhimantrayeta /
            tatasta<span class="it">duttarābhistisṛbhiḥ</span>'yā akṛnta'nnityetābhiḥ paridhāpayati /
            ācāryasyaiva mantrāḥ /
            vacanādekamiti tisṛṇāmante paridhāpanam /
            tataḥ taṃ parihitavantaṃ kumāraṃ ācāryaḥ<span class="it">uttarayā '</span> <span class="it">parīdaṃ</span> vāsa'ityetayāanumantrayate //9//</p>
         
         
         
         
         
         <p><span class="bold">ĀpGs-Tāt_10.10:</span>
            <span class="it">vāsaḥ</span> yacchāṇyādi dharmaśāstre vihitaṃ<span class="it">tat sadyaḥkṛttotaṃ</span>sadya eva chinnotaṃ, nānyasminnahani prasaste 'pi /
            kecit-ekasminne vāhani tantukriyā vayanakriyā ca yasya, tat sadyaḥkṛttotamiti /
            evaṃbhūtaṃ 'revatīstvā'iti dvābhyāmabhimantrya 'yā akṛntan'ityetābhistisṛbhiḥ p<span class="it">aridhāpya parihitaṃ</span>kumāraṃ 'parīdaṃ vāsaḥ'ityanayā<span class="it">numantrayate</span> //10//</p>
         
         
         <p>6 mauñjyajinadhāraṇam /</p>
         
         
         <p class="bold">mauñjīṃ mekhalāṃ trivṛtāṃ triḥ pradakṣiṇamuttarābhyāṃ parivīyājinamuttaramuttarayā
            // ĀpGs_10.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.11:</span>
            atha<span class="it">mekhalā</span>muttarābhyāmṛgbhyāṃ 'iyaṃ duruktā'dityetābhyāṃ triḥ pradakṣiṇaṃ parivyayati kumāram
            /
            svayameva mantramuktvā taṃ vācayatyācāryaḥ /
            mantraliṅgāt trivṛt mekhalā<span class="it">mauñjī</span>muñjatṛṇaiḥ kalpitā /
            <span class="it">trivṛt</span>triguṇā /
            trivṛtāmiti chāndaso dīrghapāṭhaḥ /
            tato '<span class="it">jinamuttaraṃ</span>vāsa- karoti<span class="it">uttarayarcā /</span>
            mitrasya cakṣurityetayā svayameva mantramuktvā /
            sāmayācārikeṣu varṇaviśiṣṭā mekhalāviśeṣā ścoditāḥ /
            idaṃ tu sarvavarṇānāṃ mauñjīprāptyartha vacanam /
            ajinaviśeṣāstu sāmayācīrikā ihāpi pratyetavyāḥ 'kṛṣṇaṃ brāhmaṇasye'tyādayaḥ
            </p>
         
         
         
         
         <p><span class="bold">ĀpGs-Tāt_10.11:</span>
            <span class="it">mauñjīṃ</span>muñjaiḥ kalpitām /
            trivṛtāṃ trivṛtam /
            dīrghaśchāndasaḥ /
            <span class="it">mekhalāṃ '</span> <span class="it">iyaṃ duruktāt'</span> <span class="it">itye</span>tābhyāṃ<span class="it">triḥ pradakṣiṇaṃ parivyayati /</span></p>
         
         
         <p>trivṛtāmiti ca 'śaktiviṣaye dakṣiṇāvṛttānām /
            jyā rājanyasya'(āpa.dha.1-2-33,34) ityādīnāṃ pradarśanārtham /</p>
         
         
         <p><span class="it">ajinaṃ</span>'kṛṣṇaṃ brāhmaṇasya'(āpa.dha.1-3-3) ityādi dharmaśāstre vihitamuttaraṃ vāsaḥ karoti
            'mitrasya cakṣuḥ'ityetayā //11//</p>
         
         
         <p>7 kumārasya devatābhyaḥ paridānam, upanayanañca /</p>
         
         
         <p class="bold">uttareṇāgniṃ darbhān saṃstīrya teṣvenamuttarayāvasthāpyodakāñjalimasmā añjalāvānīyottarayā
            triḥ prokṣyottarairdakṣiṇe haste gṛhītvottarairdevatābhyaḥ parīdāyottareṇa yajuṣopanīya
            'suprajā'iti dakṣiṇe karṇe japati // ĀpGs_10.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_10.12:</span>
            athācāryaḥ<span class="it">uttareṇāgniṃ darbhārntsastīrya teṣvenaṃ</span>kumāraṃ<span class="it">uttarayā</span>'āgantrā samaganmahī'tyetayāvasthāpayati /
            kumārasya mantraḥ ācāryo vācayati /
            <span class="it">avasthāpya</span>svayaṃ paścāt bhūmāvavasthāya svamañjalimudakena pūrayitvā tamjalimasmai kumārāya
            pratimukhaṃ darbheṣvavasthitāya prokṣaṇārthamānayati tasyāñjalau /
            asmā iti caturthīnirdeśāt kumārārtho 'yamudakāñjaliḥ /
            tena prokṣaṇasya kumāraḥ kartā bhavati /
            ānīya tataḥ prokṣaṇaṃ prayojayatyā cāryaḥ /
            u<span class="it">ttarayarcā</span>'samudrādūrmi'rityetayā /
            kumārasya mantraḥ /
            ācāryo vācayati /
            '(triḥ prokṣayati /</p>
         
         
         <p>sakṛt mantreṇa dvistūṣṇīm /
            savyena dhāraṇamudakasya, dakṣiṇena prokṣṇam /
            prokṣyetyatra ṇico lopo draṣṭavyaṃḥ) atha kumārasya hastaṃ gṛhṇāti <span class="it">uttaraurdaśabhirmantrauḥ '</span>agniṣṭe hastamagramī'dityādibhiḥ /
            pratimantraṃ grahaṇāvṛttiḥ /
            tata<span class="it">uttarai</span> rekādaśabhiḥ 'agnaye tvā paridadāmī'tyādibhiḥ taṃ devatābhyaḥ<span class="it">paridadāti</span> /
            sarveṣvasauśabdeṣu nāmagrahaṇaṃ saṃbudhyā /
            paridāya<span class="it">tamuttareṇa yajuṣā</span>'devasya tvā savituḥ'<span class="it">i</span>tyetenaupanayate vidyānuṣṭhānārtha ācāryaḥ svakulaṃ prāpayatītyarthaḥ /
            yajuruccāraṇameva tatra vyāpāraḥ, nānyaḥ kaścit /
            nāmagrahaṇaṃ ca saṃbudhyā /</p>
         
         
         <p>kecit-asāvityantodātasya pāṭhāt ācāryasya nāma prathamayā nirdeśyaṃ manyante /
            etatsambandhāt samastameva karmopanayanaṃ, yathā paśubandha iti /
            upanīya<span class="it">suprajā iti dakṣiṇe karṇe japati</span> 'supoṣaḥ poṣai'rityevamanto japaḥ //11//</p>
         
         
         
         
         
         <p><span class="bold">ĀpGs-Tāt_10.12:</span>
            <span class="it">uttarayā</span>'āgantrā samaganmahi'ityetayā /
            asmā iti caturthī ṣaṣṣaṭhyarthe /
            <span class="it">uttarayā</span>'samudrādūrmiḥ'ityetayā triḥ<span class="it">prokṣati</span> /</p>
         
         
         <p>sakṛnmantreṇa, dvistūṣṇīm /
            <span class="it">uttaraiḥ</span>'agniṣṭe hastamagrabhīt'ityādibhirdaśabhirmantraiḥ /
            sarveṣāṃ cānte sakṛddhastagrahaṇam /
            <span class="it">uttarāḥ '</span> <span class="it">agnayetvā</span> paridadāmi'ityekādaśabhiḥ pratimantraṃ<span class="it">devatābhyo</span>man6liṅgapratītābhyaḥ<span class="it">paridadāti</span>rakṣaṇārtham /
            tataśca yadi sakṛtparidānaṃ syāt tadā vidhyaparādhāt sarvaprāyaścittaṃ hotavyam /
            asauśabdeṣu ca sarveṣu sambuddhyā nāmagrahaṇam /
            <span class="it">uttareṇa yajuṣā</span>'devasya tvā savituḥ'ityanena <span class="it">upanayate</span>ātmanassamīpaṃ nayati /
            nāmagrahaṇaṃ ca sambuddhyaiva /
            
            <p>
               kecit kumārassvāñjalāvācāryeṇānītamudakaṃ savye haste dhārayan, dakṣiṇena hastenātmānaṃ
               triḥ prokṣati /<br />
               ācāryastu prokṣayati /<br />
               ṇicaśca lopo draṣṭavyaḥ /<br />
               hastagrahaṇaṃ ca pratiman6mityanekakalpanāsāpekṣaṃ vyācakṣate //12//
               </p>
         </p>
         
         
         <p>iti śrīsudarśanācāryaviracite gṛhyatātparyadarśane daśamaḥ khaṇḍaḥ //</p>
         
         
         <p>ekādaśaḥ khaṇḍaḥ /
            8 ācāryakumārayoḥ praśnaprativacane /</p>
         
         
         <p class="bold">'brahmacaryamāgā'miti kumāra āha // ĀpGs_11.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.1:</span></p>
         
         
         <p>savitrā prasūta ityevamanto mantraḥ āheti vacanaṃ uccaiḥ prayogārtham //1//</p>
         
         
         
         
         
         <p><span class="bold">ĀpGs-Tāt_11.1:</span></p>
         
         
         <p>vyaktam //1//</p>
         
         
         <p class="bold">praṣṭaṃ parasya prativacanaṃ kumārasya // ĀpGs_11.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.2:</span>
            'ko nāmāsī'tyevamādayaḥ catvāro mantrāḥ pṛṣṭaprativacanārthāḥ /
            tatra yatra pṛṣṭaṃ tata ārabhya karmcārsyetyarthaḥ /
            praṣṭamiti saṃprasā raṇābhāvaśchāndasaḥ, apapāṭho vā /
            yat prativacanaṃ tat kumārasya /
            asauśabdeṣu nāma nirdiśati kumāraḥ prathamayā /
            ācāryaḥ saṃbudhyā kumārasya nāma /
            
            <p>
               tatra ko nāmāsītyācāryaḥ /<br />
               yajñaśarmanāmāsmīti kumāraḥ /<br />
               kasya brahmacāryasi śrīyajñaśarman ityācāryaḥ, prāṇasya brahmacāryasmi yajñaśarmeti
               kumāraḥ /<br />
               āhetyanuvṛtteruccaiḥ prayogaḥ //2//
               </p>
         </p>
         
         
         
         
         
         <p><span class="bold">ĀpGs-Tāt_11.2:</span>
            <span class="it">praṣṭaṃ</span> praśna ityarthaḥ /
            rūpaṃ tu chāndasam /
            'ko nāmāsī'tyādiṣu praśnaprativacanārtheṣu caturṣu mantreṣu praṣṭaṃ parasyācāryasya,
            prativacanaṃ tu kumārasya /
            tataścaivaṃ prayogaḥ -'ko nāmāsi?ityācāryaḥ pṛcchati /
            viṣṇuśarmā nāmāsi'iti kumāraḥ pratibrūyāt /
            tathā</p>
         
         
         <p>
            'kasya brahmacāryasi viṣṇuśarman?'ityācāryaḥ /<br />
            'prāṇasya brahmacāryasmi'iti kumāraḥ //2//
            </p>
         
         
         <p class="bold">śeṣaṃ paro japati // ĀpGs_11.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.3:</span>
            pṛṣṭaprativacanādūrdhva anuvākasya<span class="it">yaśśeṣaḥ</span>taṃ 'eṣa te dva sūrye'tyādikaṃ para ācāryo japati //3//</p>
         
         
         
         
         
         <p><span class="bold">ĀpGs-Tāt_11.3:</span></p>
         
         
         <p>
            śeṣamanuvākaśeṣaikadeśaṃ 'viṣṇuśarmaiṣa te deva'ityādi 'anusañcara viṣṇuśarman'ityevamantamācāryo
            japati /<br />
            'adhvanāmadhva pate'ityasya pratyagāśiṣo vācanavidhānāt //3//
            </p>
         
         
         <p>9 pratyagāśiṣāṃ mantrāṇāṃ kumāreṇa vācanam /</p>
         
         
         <p class="bold">pratyagāśiṣaṃ cainaṃ vācayati // ĀpGs_11.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.4:</span>
            tatraiva śeṣe yā<span class="it">pratyagāśīḥ</span>'adhvanāmadhvapata''ityevamādyā'tāmenaṃ kumāraṃvācayati //4//</p>
         
         
         
         
         
         <p><span class="bold">ĀpGs-Tāt_11.4:</span>
            ātmagāmyāśīḥphalaṃ yasmin mantre sa<span class="it">pratyagāśīḥ</span> /
            jātyabhiprāyamekavacanam /
            adhvanāmityārabhya ā upanayanasamāpterye pratyagāśiṣo mantrāḥ 'yoge'ityādayaḥ, tān
            sarvān kumāraṃ<span class="it">vācayati</span> //4//</p>
         
         
         <p>10 upanayanapradhānahomāḥ jayādayaśca /</p>
         
         
         <p class="bold">uktamājyabhāgāntam // ĀpGs_11.5 //</p>
         
         
         <p class="bold">atrainamuttarā āhutīrhaavayitvā jayādi pratipadyate // ĀpGs_11.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.6:</span>
            <span class="it">ājyabhāgāntaṃ</span>tantraṃ prāgevoktam /
            atredānīmenaṃ kumāraṃ<span class="it">uttarā</span>ekādaśa pradhānāhutī<span class="it">rhaavayati</span>'yoge yoge'ityevamādyāḥ /</p>
         
         
         <p>uttarairmantraiḥ kumāro juhoti /
            
            <p>
               tamācāryaḥ prayuṅke mantravācanena /<br />
               dvitīyacaturthayorapi mantrayoḥ kumāra eva vaktā, devatābhidhānārtatvāt /<br />
               apara āha-liṅgavirodhādācāryo vaktā kumārastu hoteti /<br />
               pradhānahomeṣu hāvayitveti vacanāt upahomeṣvācārya eva kartā //5//
               </p>
         </p>
         
         
         
         
         
         <p><span class="bold">ĀpGs-Tāt_11.6:</span>
            idamanuvādamātraṃ mā bhūditi sādhyāhāraṃ vyākhyāyate /
            na kevalamadhvanāmityārabhya pratyagāśiṣo mantrān vācayati /
            ājyabhā gāntamuktvā ye paścāt pratyagāśiṣo mantrāḥ mekhalāparivyayaṇādiṣūktāḥ 'iyaṃ
            duruktāt'ityādyāstānapi svayamuktavā vācayati /
            uktamiti jātyabhiprāyam /</p>
         
         
         <p>idaṃ tviha vaktavyam yāsu mekhalāparivyayaṇādiṣu kumārapradhānāsu saṃskārakriyāsu
            ye pratyagāśiṣo mantrāḥ, taccodakairākhyātaiḥ karaṇatvena coditāḥ kriyāḥ tairmantraiḥ
            kṛtvā paścādvācayati /
            svataḥ karaṇamantrāṇāṃ kriyāguṇabhūtaiḥ kartabhirevoccaryatvāt /
            kumārasya cātra saṃskāryatvena prādhānyāt /
            yatra punarhomādiṣu guṇabhāva eva, na saṃskāryatvaṃ, tatra tān pratyagāśiṣo vācayatyeva
            /</p>
         
         
         <p>kecit--parivyayaṇādiṣvapi kumārasyaiva mantraḥ, parastu vācayatyeveti //5//</p>
         
         
         <p>atra asmin krame, na tu 'yathopadeśaṃ pradhānāhutīḥ'iti sāmānyavacanādājyabhāgānantarameva
            /
            <span class="it">enaṃ</span>kumāram /
            <span class="it">uttarāḥ</span>'yoge yoge'; ityekādarśacaḥ pratyagāśiṣo vācayan haste gṛhītvā pratimantraṃ<span class="it">hāvayati</span> /
            tatra dvitīyacaturthau 'imamagna āyuṣe''agniṣṭa āyuḥ pratarām'iti liṅgavirodhāt 'āyurdā
            deva jarasam'itivat svayameva brūyāt, nainaṃ vācayati /</p>
         
         
         <p>kecit---etayorapi dvatābhidhānārthatvāt kumārasyaivoccāraṇamiti /
            tato 'jayābhyātānān rāṣṭrabhṛta'iti sāmānyavidhiprasiddhamevācāryo <span class="it">jayadi pratipadyate</span> /
            
            <p>
               tataśca agnirbhūtānāmadhiparissamāvatu'ityādīnāṃ pratyagāśiṣāmapi vācanaṃ na bhavati
               /<br />
               naiva ca hāvanam //6//
               </p>
         </p>
         
         
         <p>11 upanetuḥ kūrca upaveśaḥ /</p>
         
         
         <p class="bold">pariṣecanāntaṃ kṛtvāpareṇāgnimudagagraṃ kūrca nidhāya tasminnuttareṇa yajuṣopanetopaviśati
            // ĀpGs_11.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.7:</span>
            <span class="it">uttareṇa yajuṣā</span>rāṣṭrabhṛdasītyena /
            pariṣecanāntavacanamānantaryārtham /
            kecit sāvitraṃ nāma vratamasmin kāla upākurvanti kecit trirātrānte sāvitrīmanubruvate
            /
            tadubhayamapyaniṣṭamācāryasya /
            
            <p>
               nidhāyeti vacanādācārya eva nidhāne kartā, na māṇavakaḥ /<br />
               adhikārādeva siddhe upaneteti vacanamuttarārtham /<br />
               purastāt pratyaṅṅāsīna ityatra upanetuḥ purastāt yathā syāt agneḥ pirastāt mā bhūt
               iti /<br />
               tathā dakṣiṇena pāṇinā dakṣiṇaṃ pādamityatropanetuḥ pādo na māṇavakasya //6//
               </p>
         </p>
         
         
         
         
         
         <p><span class="bold">ĀpGs-Tāt_11.7:</span>
            <span class="it">kūrca</span>darbhamayāmāsanam /
            uttareṇa yajuṣā 'rāṣṭrabhṛdasi'ityanena /
            <span class="it">upanetā</span>ācāryaḥ /
            śeṣaṃ vyaktam //7//</p>
         
         
         <p>12 gāyatryupadeśārtha kumāreṇācāryaprārthanam /</p>
         
         
         <p class="bold">purastāt pratyaṅṅāsīnaḥ kumāro dakṣiṇena pāṇinā dakṣiṇaṃ pādamanvārabhyāha 'sāvitrīṃ
            bho anubrūhi'iti // ĀpGs_11.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.8:</span></p>
         
         
         <p>
            darbheṣvāsīna iti gṛhmāntare /<br />
            dakṣiṇeneti vacanamubhābhyāmevobhāvityayaṃ pakṣo 'tra mā bhūditi /<br />
            tena sakuṣṭhikamupasaṃgṛhṇīyā dityayaṃ viśeṣaḥ pravartate //7//
            </p>
         
         
         
         
         
         <p><span class="bold">ĀpGs-Tāt_11.8:</span>
            upanetuḥ<span class="it">purastāt prayaṅmukhaḥ</span> <span class="it">āsīnaḥ kumāro dakṣiṇena pāṇinā</span>upaneturdakṣiṇaṃ<span class="it">pādaṃ anvārabhya</span>upasaṃgṛhya '<span class="it">sāvitrīṃ bho /</span></p>
         
         
         <p><span class="it">anubrūhi'</span>iti prārthayate //8//</p>
         
         
         <p>13 gāyatryupadeśaḥ</p>
         
         
         <p class="bold">tasmā anvāha 'tatsavitu'riti // ĀpGs_11.9 //</p>
         
         
         <p class="bold">pacchorr'dhacaśastatassarvām // ĀpGs_11.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.10:</span>
            <span class="it">tasmā</span>iti vacanāt kumārasya grahaṇārthamanuvacanam /
            tena triṣvapi vacaneṣu kumārasyānugrahaṇaṃ bhavati /
            anuśabdo 'nugraha- dyotanārthaḥ /
            anugraheṇāha<span class="it">anvāheti</span> /
            tena yadyasamarthaḥ kumāraḥ tāvat vaktuṃ tato yathāśakti vācayati /
            svayaṃ vidhivat pūrvamuktvā prathamaṃ pacchaḥ pādepāde 'vasānam /
            dvitīyamarrdhacaśaḥ, tatassarvāmanvāheti /
            
            <p>
               uttaramiti vaktavyaṃ tatsavituriti nirdeśaḥ sāvitrīpradeśoṣu sāvitryā samitsahasramādadhyā(āpa.dha.1-27-1)dityādiṣu
               asyā eva grahaṇaṃ yathā syāt /<br />
               yasyāḥ kasyāścit savitṛdevatyāyā mā bhūdityevamartham /<br />
               tata iti vacanādetāvadevāsminnahanyanuvacanam /<br />
               etairvacanairagrahaṇe kālāntare 'dhyāpanam //8//
               </p>
         </p>
         
         
         
         
         
         <p><span class="bold">ĀpGs-Tāt_11.10:</span>
            <span class="it">tasmai</span>kumārāya grahaṇārtha 'tatsaviturvareṇyam'ityetāmṛcamācāryo 'nvāha /
            
            <p>
               tatraca savitṛdevatyāmṛcamanubrūhītyaviśeṣeṇa prārthanā yāṃ kṛtāyāmapi yoyaṃ 'tatsaviturityanvāha'iti
               niyamaḥ sa jñāpayati-dhenupaṅkajādiśabdavat sāvitrīśabdasya yaugikasyāpi 'tatsaviturvareṇyam';
               ityasyāmeva prayogo niyataḥ, na tu 'āsatyena rajasā'ityādiṣvapīti /<br />
               tataśca dharmaśāstre 'sāvitrīṃ prāṇāyāmaśaḥ'(āpa.gha.1-26-15) sāvitryā samitsahasramādadhyāt'(āpa.dha.1-27-1)
               ityādiṣvasyā evarcassampratyayo nānyasyā apīti //9//
               </p>
         </p>
         
         
         <p>khathamanvāha? ityatrāha--</p>
         
         
         <p><span class="it">pacchaḥ</span>pāde pāde avasāya /
            <span class="it">arrdhacaśaḥ</span>arrdhace avasāya /
            
            <p>
               tataḥ sarvā samastāṃ anavasānāmityarthaḥ /<br />
               atra ca sarvānuvacanasyādṛṣṭārthatvāt, grahītumasamarthasyāmi kumārasya sarvā nigadyate
               //10//
               </p>
         </p>
         
         
         <p>atha tasminnevānuvacane viśeṣamāha-</p>
         
         
         <p class="bold">vyāhṛtīrvihṛtāḥ pādādiṣvanteṣu vā tathārrdhacayoruttamāṃ kṛtsnāyām // ĀpGs_11.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.11:</span></p>
         
         
         <p>tatrāvānuvacane viśeṣaḥ prathame vacane pādānāṃ trayāṇāṃ ādiṣvanteṣu vā tistro vyāhṛtayaḥ
            krameṇa vaktavyāḥ //9//</p>
         
         
         <p>dvitīya vacane arrdhacayorāditaḥ antato vā dve vyāhṛtī krameṇa vaktavye /
            tata uttamā śiṣyate suvariti /
            tā<span class="it">muttamāṃ kṛtsanāyāṃ</span> vacane 'nubrūyāditi /
            tatra prayogaḥ -praṇavo 'gre vaktavyaḥ /
            "oṃkāraḥ svagīdvāram, tasmāt brahmādhyeṣyamāṇaḥ'(āpa-dha-1-13-6) iti vacanāt /
            oṃbhūḥ tatsaviturvareṇyam /
            oṃbhuvaḥ bhargo devasya dhīmahi /
            
            <p>
               oṃsuvaḥ dhiyo yo naḥ pracodayāt /<br />
               oṃbhūḥ tatsaviturvareṇyaṃ bhargo devasya dhīmahi /<br />
               oṃbhuvaḥ dhiyo yo naḥ pracodayāt /<br />
               oṃsivaḥ tatsaviturveṇyaṃ bhargo devasya dhāmahi dhiyo yo naḥ pracodayāt //
               </p>
         </p>
         
         
         
         
         
         <p><span class="bold">ĀpGs-Tāt_11.11:</span>
            <span class="it">vihṛtāḥ vyāhṛtīḥ</span>triṣvapi pādādiṣvekaikāmanvāha /
            athavā pādānāmanteṣu /
            tathārrdhace 'vasāya prayoge 'pi pratyarrdhacamādāvante vaivaikāmanvāha /
            aviśiṣṭāṃ<span class="it">tūttamāṃ</span>vyāhṛtiṃ kṛtsnāyā mādāvantevā /
            <span class="it">kṛtsnāyāmiti</span>ṣaṣṭhyārthapāṭhaḥ /</p>
         
         
         <p>
            prayogastu-prathamaṃ praṇavamanvāha;omiti brāhmaṇaḥ pravakṣyannāha (tai.u-1-8) iti
            śruteḥ, 'oṃkārassvargadvāraṃ tasmādbrahmādhyeṣyamāṇa etadādi pratipadyeta'(1.136)
            iti dharmaśāstravacanācca /<br />
            oṃ bhūḥ tatsaviturvareṇyam /<br />
            oṃ bhūḥ bhargo devasya dhīmahi /<br />
            oṃsuvaḥ dhiyo yo naḥ pracodayāt //
            </p>
         
         
         <p>
            oṃbhuvaḥ tatsavidurvareṇyaṃ bhargo devasya dhīmahi /<br />
            oṃbhuvaḥ dhiyo yo naḥ pracodayāt //
            </p>
         
         
         <p>
            oṃsuvaḥ tatsaviturvareṇyaṃ bhargodevasya dhīmahi dhiyo yo naḥ pracodayāt '; /<br />
            anteṣu veti pakṣe prayogaḥ-'oṃ tatsaviturvareṇyaṃ bhūḥ /<br />
            oṃ bhargo devasya dhīmahi bhuvaḥ /<br />
            oṃ dhiyo yo naḥ pracodayāt suvaḥ //
            </p>
         
         
         <p>
            oṃ tatsaviturvareṇyaṃ bhargo devasya dhīmahi bhūḥ /<br />
            oṃdhiyo yo naḥ pracodayāt bhuvaḥ //
            </p>
         
         
         <p>oṃtatsaviturvareṇyaṃ bhargo devasya dhīmahi dhiyo yo naḥ pracodayāt suvaḥ 'iti //11//</p>
         
         
         <p class="bold">kumāra uttareṇa mantreṇottaramoṣṭhamupaspṛśate // ĀpGs_11.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.12:</span>
            atha tatraivāsīnaḥ<span class="it">kumāraḥ</span>uttareṇa mantreṇa 'vṛdhamasau sobhye'tyanena svaya<span class="it">muttaramoṣṭhamupaspṛśate /
               </span>apa upaspṛśati /
            
            <p>
               oṣṭhayo rdvitvāt uttaramiti viśeṣaṇam /<br />
               mantragrahaṇamuttaraśabdasya digvācitāśaṅkā mā bhūdityevamartham /<br />
               mantre asāvityanena prāṇo 'bhidhīyate nācāryo nāpi māṇavakaḥ /<br />
               tena nāmanirdeśo na karttavyaḥ //11//
               </p>
         </p>
         
         
         
         
         
         <p><span class="bold">ĀpGs-Tāt_11.12:</span>
            ācāryavācitena 'avṛdhamasau saumya'ityanena<span class="it">mantreṇa kumāraḥ svīyattamoṣṭha</span>mupaspṛśati /
            chāndasamātmanepadam /
            asāvi- tyatra ca nāsti nāmagrahaṇam, prāṇābhidhānatvāt /
            'śyāvāntaparyantāvoṣṭhāvupaspṛśyācāmet '(āpa.dha.1-16-10.) iti vacanāt</p>
         
         
         <p>ācamanaṃ tu kartavyam //12//</p>
         
         
         <p class="bold">karṇāvuttareṇa // ĀpGs_11.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.13:</span>
            <span class="it">uttareṇa</span>mantreṇa"brahmaṇa āṇī stha"ityanena /
            
            <p>
               sakṛnmantraḥ /<br />
               karṇāviti dvivacanayogāt krameṇopasparśanam //12//
               </p>
         </p>
         
         
         
         
         
         <p><span class="bold">ĀpGs-Tāt_11.13:</span>
            sa eva yugapaddhastadvayena svīyau <span class="it">karṇau</span>spṛśati /
            <span class="it">uttareṇa</span>'brahmaṇa āṇī sthaḥ'iti dvivacanaliṅgena //13//</p>
         
         
         <p>14 daṇḍagrahaṇam /</p>
         
         
         <p class="bold">daṇḍamuttareṇā'datte // ĀpGs_11.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.14:</span>
            <span class="it">uttareṇa</span> mantreṇa 'suśravassuśravasa'mityanena //13//</p>
         
         
         
         
         
         <p><span class="bold">ĀpGs-Tāt_11.14:</span>
            <span class="it">uttareṇa</span> 'suśravaḥ'ityanena //14//</p>
         
         
         <p>atha varṇakrameṇa tribhissūtrairdaṇḍānāṃ guṇavidhimāha--
            15 varṇaviśeṣapuraskāreṇa daṇḍaviśeṣavidhānam /</p>
         
         
         <p class="bold">pālāśo daṇḍo brāhmaṇasya naiyyagrodhasskandhajo 'vāṅgro rājanyasya bādara audumbaro
            vā vaiśyasya // ĀpGs_11.15 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.15:</span></p>
         
         
         <p>
            rājanyavaiśyayoḥ viśeṣavidhānādeva siddhe brāhmaṇagrahaṇaṃ ayamapi vidhirrvaṇasaṃyuktau
            yathā syāditi /<br />
            tena 'vārkṣo daṇḍa'ityayaṃ vikalpo brāhmaṇasyāpi bhavati /<br />
            itarathā rājanyavaiśyayoreva syāt tayoreva varṇasaṃyuktaṃ vidhānamiti kṛtvā //14//
            </p>
         
         
         <p>nyagrodhasya vikāro <span class="it">naiyyagrodhaḥ /
               </span>skandhe jātaḥ<span class="it">skandhajaḥ</span> /
            avācīnāgraḥ<span class="it">avāṅagraḥ</span> /
            ṅkārapāṭhaśchāndasaḥ //15//</p>
         
         
         <p>badaryā vikāro <span class="it">bādaraḥ</span>vṛkṣaprakaramāt udumbaro vṛkṣaḥ, na tāmram //16//</p>
         
         
         
         
         
         <p><span class="bold">ĀpGs-Tāt_11.15:</span>
            <span class="it">pālāśaḥ</span>palāśavṛkṣasya vikāraḥ /
            evamuttareṣvapi vigrahaḥ /
            skandhe jātaḥ<span class="it">skandhajaḥ /
               avāṅgraḥ</span>avācīnamagraṃ yasya daṇḍasya //15//</p>
         
         
         <p class="bold">vārkṣo daṇḍa ityavarṇasaṃyogenaika upadiśanti // ĀpGs_11.16 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.16:</span>
            vṛkṣasya vikāro <span class="it">vārkṣaḥ /</span>
            yajñiyasya vṛkṣasya iti kalpāntare /
            pūrvo vidhirrvaṇasaṃyuktaḥ, ayaṃ tu sarvasādhāraṇo na kenacit</p>
         
         
         <p>varṇaviśeṣeṇa saṃyujyate /
            
            <p>
               atra ca sāmayācārika eva daṇḍavidhissarvacaraṇārthaḥ sannihānūdyate naiyyagrodhādiṣu
               mantraprāpaṇārtham /<br />
               anyathā pālāśasyaiva mantreṇādānaṃ syāt tūṣṇīmanyeṣām /<br />
               'suśravaḥ'ityasya pālāśābhidhānatvāt /<br />
               "devā vai brahmannavadanta tat parṇa upāśṛṇot suśravā vai nāmeti"(tai.saṃ.35-7) vārkṣo
               daṇḍa itvetāvataiva siddhe avarṇasaṃyogeneti vacane kalpāntarayorasaṃbhedadarśanārtham-yadi
               varṇasaṃyuktaḥ kalpaḥ prakrāntaḥ sa evāsamāvartanāt kartavya iti //17//
               </p>
         </p>
         
         
         
         
         
         <p><span class="bold">ĀpGs-Tāt_11.16:</span>
            <span class="it">vārkṣaḥ</span>vṛkṣasya mājñiyasya vikāraḥ, na tu veṇuvetrādeḥ /
            <span class="it">avarṇasaṃyogena</span>sarvavarṇānāmaviśeṣeṇetyoka<span class="it">upadiśanti</span> /
            atra yadyapi 'tat parṇa upāśrṛṇotsuśravā vai nāma'(tai.saṃ.3-5-7) ityarthavādena mantrasthasuśravaśśabdasya
            pālāśābhidhānaliṅgatvāt anena mantreṇa naiyyagrodhādidaṇḍānāmapyupādane liṅgavirodhaḥ
            tathāpi 'daṇḍamuttareṇādatte'iti śrutiprābalyāt liṅgaṃ bādhitvānenaiva sarvadaṇḍānāmupādānam
            /</p>
         
         
         <p>dharmaśāstre 'pālāso daṇḍo brāhmaṇasya'(āpa.dha.1.2.38)ityādi punarvidhānaṃ ca 'traividyakaṃ
            brahmacarya caret'; (āpa.dha.1.1.28) ityupanayanakālātipattiprāyaścittānuṣṭhāne 'pi
            tattadvarṇena tattaddaṇḍadhāraṇārtham /</p>
         
         
         <p>kecit -tatraiva sarvacaraṇārtha vihitānāṃ daṇḍānāṃ gṛhye 'nuvādaḥ sarveṣāmupādāne
            'pi śrutyaitanmantravidhānārtha iti //16//</p>
         
         
         <p>16 smṛtavācanādi, ādityopasthānaṃ ca /</p>
         
         
         <p class="bold">smṛtaṃ ca ma ityetadvācayitvā gurave varaṃ datvodāyuṣetyutthāpyottarairādityamupatiṣṭhate
            // ĀpGs_11.17 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.17:</span>
            atha daṇḍamādāya tatraivāsīnaḥ kumāraḥ<span class="it">smṛtañca ma ityetat</span>vratasaṃkīrtanamāha /
            tato <span class="it">gurave varaṃ</span> dadāti /
            tata<span class="it">udāyuṣeti</span> mantreṇottiṣṭhet<span class="it">uttarairmantrairādityamupatiṣṭhate '</span>tacchakṣu'rityādibhiḥ 'sūrya dṛśe'ityavamantaiḥ /
            vratasaṃkīrtanādi padārthacatuṣṭayasya kumāra eva kartā /
            hetvabhidhānaṃ tūbhayatrāvivakṣitaṃ-vācayitvotthāpyeti ca /
            vivakṣite tu tasmin varadāne upasthāne cā'cārya eva kartā syāt /</p>
         
         
         <p>tasmādarthaprāptasya hetuvyāpārasyānuvādaḥ //18//</p>
         
         
         
         
         
         <p><span class="bold">ĀpGs-Tāt_11.17:</span>
            athācāryaḥ 'smataṃ ca me'ityetanmantrajātaṃ kumāraṃ vācayati /
            tatrāṣṭau mantrāssamānodarkaaśśeṣo navamaḥ /
            teṣāṃ pratyagāśiṣṭvādeva vācane prāpte vācayitveti punarvacanaṃ vācanavaradānayoḥ
            nairantaryārtham /
            atha<span class="it">gurave</span> ācāryāya kumāro varaṃ gāṃ 'guro!varaṃ te dadāmi'iti dadāti /
            agnyādhāne 'gaurvai varaḥ'(āpa.śrau.4-11-4) ityuktatvāt /
            ācāryastu saptadaśakṛtvo 'pānya hotṝṇāṃ daśamānuvākasya 'devasya vā'; ityādita ārabhya
            'devi dakṣiṇe'ityevamantamuktvā 'rudrāya gāṃ tenāmṛtatvamaśyām'ityādi sandhāya 'uttānastvāṅgīrasaḥ
            pratigṛhṇātu'(tai.ā.3-10) ityevamantena śrautavat pratigṛhṇāti;upanayanaṃ vidyārthasya
            śrutitassaṃskāraḥ'(āpa.dha.1-1 -9)</p>
         
         
         <p>iti dharmaśāstravacanāt /
            tataḥ kumāraṃ 'udāyuṣā'ityutthāpya idaṃ ca vācayati /</p>
         
         
         <p>atha kumāraḥ 'taccakṣurdeva hitam'ityādibhirācāryavācitairdaśabhirmantrairādityamupatiṣṭhate
            /
            atra vācayitvetyādeḥ ktvāpratyayasya, kriyāvidhānamātre tātparya, na tu samānakartṛkatve
            'pi /
            jñāpitaṃ cait 'yoktraṃ vimucya tāṃ tataḥ pra vā vāhayet'(āpa.gṛ.5-13) ityatra athavā
            vyavadhānena sambandhaḥ;ācāryassmṛtādi vācayitvā 'udāyuṣā'ityutthāpya 'yaṃ kāmayeta'ityādi
            kuryāt /
            kumārastu gurave varaṃ datvottarairādityamupatiṣṭhate /</p>
         
         
         <p>
            kecit-smṛtasaṅkīrtanādi padārthacatuṣṭayamapi kumārakartṛkam /<br />
            vācayitvotthāpyeti tu ṇijartho he turavivakṣitaḥ'anyathā tvasamānakartṛkatvāt varadānamupasthānaṃ
            cācāryakartṛkaṃ syāt tathā gurugrahaṇaṃ caulādau brahmaṇe varadānārthamiti //17//
            </p>
         
         
         <p>atha kāmyamāha--
            17 upanayane kāmyavidhiḥ /</p>
         
         
         <p class="bold">yaṃ kāmayeta nāyama (yaṃ ma) cchidyeteti tamuttarayā dakṣiṇe haste gṛhṇīyāt // ĀpGs_11.18
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.18:</span>
            <span class="it">yaṃ</span>kimāraṃ upanetī<span class="it">kāmayeta</span>guruḥ, kimiti?ayaṃ matto <span class="it">na chidyeta</span> na viyujyeta madadhīna eva sāyādāsamāvarthanāditi tametasmin kāle dakṣiṇe haste gṛhṇīyāt<span class="it">uttarayarcā</span>'yasmin bhūtami'tyetayā /
            
            <p>
               nāmanirdeśaḥ sabudhyā /<br />
               kāmyo 'yaṃ vidhiḥ na nityaḥ /<br />
               etadeva jñāpakamāsamāvartanāt nopanetureva samīpe vartitavyamiti //19//
               </p>
         </p>
         
         
         
         
         
         <p><span class="bold">ĀpGs-Tāt_11.18:</span>
            <span class="it">yaṃ</span> kumāraṃ ayamāsamāvartanānmatto na cchidyena na viyucyeteti<span class="it">kāmayeta, tamuttarayā</span> 'yasmim bhūtam'ityanayarcā sambudhdyā ca nāma gṛhītvā<span class="it">dakṣiṇe haste gṛhṇīyāt</span>yadyamācāryaścaturvedī sarvaśāstravit adhyāpayituṃ vyākhyātuṃ ca śaknoti //18//</p>
         
         
         <p class="bold">tryahametamagniṃ dhārayanti // ĀpGs_11.19 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.19:</span></p>
         
         
         <p>etamupanayanāgniṃ vyahaṃ dhārayanti avināśinaṃ kurvanti pitrādayaḥ //20//</p>
         
         
         
         
         
         <p><span class="bold">ĀpGs-Tāt_11.19:</span></p>
         
         
         <p>spaṣṭametat //19//</p>
         
         
         <p>18 brahmacaryaniyamavidhiḥ /</p>
         
         
         <p class="bold">kṣāralavaṇavarjanaṃ ca // ĀpGs_11.20 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.20:</span>
            kṣāralavaṇayorrvajanaṃ bhavati bhojane tryaham /
            asya brahmacāriṇaḥ sāmayācārikaḥ pratiṣedhaḥ sārvakālikaḥ /
            ayaṃ tu tryahasambandhaḥ /</p>
         
         
         <p>
            tayorvikalpaḥ /<br />
            madhvādipratiṣedhastu sāmayācāriko nityameva bhavati //21//
            </p>
         
         
         
         
         
         <p><span class="bold">ĀpGs-Tāt_11.20:</span></p>
         
         
         <p>
            tryahaṃ kṣāralavaṇayorrvajanaṃ ca bhavati /<br />
            atra ca tryahamiti niyamāddharmaśāstre 'yathā kṣāralavaṇamadhumāṃsāni'(āpa.1-4-6)
            'ityanena kṣāralavaṇayordvayorniṣedhaḥ /<br />
            tryahādūrdhva pākṣikaḥ madhvādestu nityaeva //20//
            </p>
         
         
         <p>19 samidādhānam /</p>
         
         
         <p class="bold">pari tve ti parimṛjya tasminnuttarairmantraissamidha ādadhyāt // ĀpGs_11.21 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.21:</span>
            tamupanayanāgniṃ 'pari tve 'tyanena mantreṇa<span class="it">parimṛjya</span> sarvato mārjamudakena kṛtvā<span class="it">uttarairmantraiḥ</span> 'agnaye samidha'mityādibhiḥ dvādaśabhiḥ pratimantraṃ samidho nityamādadhyāt brahmacārī
            /
            'sāyaṃ prāta'(āpa.dha.14-16) riti viśeṣaḥ sāmayācārikaḥ pratyetavyaḥ /</p>
         
         
         <p>'sāyamevāgnipūjetyeke'(āpa.dha.1-4-17) iti ca /
            ayaṃ tūpadeśo 'smin kāle prārambhārthaḥ /
            tena prātarupakramaṃ samidādhānaṃ sāyamapavargam</p>
         
         
         <p>pakṣāntare sāyamevopakramaḥ, nānyasmin kāle /
            tatra yathākāmī prakrameta /
            adhikārādeva siddhe tasminniti vacanaṃ tryahādūrdvamapi tasminupanayanāgnāveva samidādhānaṃ
            yathā syāditi /
            
            <p>
               tena nityadhāraṇamapyasya vikalpena sādhitaṃ bhavati /<br />
               vyāhṛtibhirapyante catasrassamidha ādadhāti /<br />
               tattprāyaścittatvena draṣṭavyam, kalpāntaradarśanācca /<br />
               'yatte agne tejaḥ'ityādibhirupasthānaṃ samācārādbhasita dāraṇam //22//
               </p>
         </p>
         
         
         
         
         
         <p><span class="bold">ĀpGs-Tāt_11.21:</span>
            'paritvāgne'ityagniṃ <span class="it">parimṛjya</span>parisamūhya, tasmin upanayanāgnau yāvaddhāraṇa<span class="it">muttarairmantrai</span>rdvaadaśabhiḥla 'agnaye samidhamāhārṣa'ityādibhiḥ pratimantramekaikāṃ samidhamādadhyāt
            /
            punaścānte tūṣṇīṃ parisamūhanam /
            anantaramubhayastūrṣṇīṃ samantaṃ pariṣecanaṃ, smṛtyantarāt</p>
         
         
         <p>ācārācca /
            etacca samidādhānaṃ pūrva kāṣṭhairagnimiddhvā kāryam;dharmaśāstre 'agnimiddhvā parisamūhya
            samidha ādadhyāt'(āpa.dha.1-4 -16)</p>
         
         
         <p>
            iti vacanāt /<br />
            parisamabahanasya 'paritveti parimṛjya'iti vidhiḥ /<br />
            tathā dharmaśāstre tu 'samiddhamagniṃ pāṇinā parisamūhenna samūhanyā'; (āpa.dha.1-4-18)
            iti guṇārtho 'nuvādaḥ //21//
            </p>
         
         
         <p>evamagnipūjāparaśabdaṃ samidādhānaṃ savidhikamabhidhāya, idānīṃ taseyaivādhikārasambandhaṃ
            guṇāntaraṃ cāha--</p>
         
         
         <p class="bold">evamanyasminnapi sadā'raṇyādedhānāhṛtya // ĀpGs_11.22 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.22:</span>
            yathāsyopanayanāgneḥ nityadhāraṇapakṣe samidhādānaṃ nityatvena ceditaṃ, evaṃ tryahaṃ
            dhāraṇapakṣe tryahādūrdhva<span class="it">anyasminnapya</span>gnāvidaṃ karma kartavyamityarthaḥ //23//</p>
         
         
         <p>araṇyagrahaṇāt grāmyāṇāṃ phalavatāṃ vṛkṣāṇāṃ pratiṣdhaḥ /
            āhṛtyeti vacanāt inyairāhṛtānāṃ pratiṣedhaḥ /
            <span class="it">edhāḥ</span>kāṣṭhāni /
            
            <p>
               edhagrahaṇam agnerāharaṇaśaṅkānivṛtyartham /<br />
               sāmayācārikeṣu vidhiḥ gurrvatha brahmacāriṇassamidāhararaṇaṃ vidhatte /<br />
               idaṃ tvātmārtham //24//
               </p>
         </p>
         
         
         
         
         
         <p><span class="bold">ĀpGs-Tāt_11.22:</span>
            evamuktena vidhinā sadā upanayanaprabhṛtyāsamāvartanāt aharahassāyaṃ prātaḥ, sāyameva
            vā samidādhānaṃ kartavyam /
            etacca tryahā dūrdhvamanyasminnapi laukike 'gnau bhavati /
            na tūpanayanāgnirnaṣṭa iti nityasya samidādhānasya lopaḥ /
            samidhaścāraṇyādevāhṛtyādhāyāḥ /
            yacca dharmaśāstre 'sāyaṃ prātaryathopadeśam'iti 'sāyamevāgnipūjetyeke'(āpa.dha.1-4-16,17)
            iti sa vikalpavidhyartho 'nuvādaḥ /</p>
         
         
         <p>kecit-nityasya samassamidādhānasya atropadeśo 'smin kāle prārambhārthaḥ /
            
            <p>
               tataścedaṃ prātarupakramaṃ sāyamapavargam /<br />
               sāyameveti pakṣe tu sāyamevopakramo nānyatra /<br />
               tatra yathākāmī prakrameta /<br />
               tathā tasminnanyasminnapītyārambhāt upanayanāgnestryahādūrdhvamapi vikalpena dhāraṇaṃ,
               tatraiva samidādhānaṃ ceti //22//
               </p>
         </p>
         
         
         <p class="bold">uttarayā saṃśāsti // ĀpGs_11.23 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.23:</span>
            athaṃ taṃ<span class="it">uttarayarcā</span>'brahmacāryasī'tyetayā<span class="it">saṃśāsti</span>guruḥ saṃśkṣayatītyarthaḥ yathāpāṭhāmṛcā saṃśāsanaṃ arta ca kathayati /
            <span class="it">brahmacāryasi</span> brahmacaryāśramaṃ prāpto 'si /
            tasmāt kāmacāravādabhakṣo mā bhūḥ /
            bāḍhamiti prativacanam /
            <span class="it">apo 'śāna,</span>mayānanujñātaḥ</p>
         
         
         <p>apa evāśāna, nānyate /
            pūrvavat prativacanaṃ sarvatrā karma kuru guruśuśrūṣaṇādi /
            <span class="it">mā suṣupthāḥ</span>divā svāpapratiṣedhaḥ /
            "divā mā svāpsī (āśva.gṛ.1-22-2) tiryevāśvalāyanaḥ /
            apara āha-atha yaḥ pūrvotthāyī jaghanyasaṃveśī tamāhurna svapitīti /
            evaṃ vidho 'tra svāpābhāva iti /
            <span class="it">bhkṣācarya</span>careti niyamena bhaikṣavidhiḥ /
            <span class="it">ācāryādhīno</span> <span class="it">bhava</span>mātāpitrorapi vaśaṃ tyaktvā ācāryavaśe vartasvetyarthaḥ /
            saṃśāsanānantaraṃ bhikṣācaraṇam /
            atra bodhāyanaḥ-"athāsmā ariktaṃ pātraṃ prayacchātrāha mātaramevāgre bhikṣasveti"
            /
            (bhau.gṛ.2-7)</p>
         
         
         <p>āśvalāyanastu-"apratyākhyāyinamagre bhikṣetāpratyākhyāyinīṃ vā"(āśva.gṛ.1-22-7) iti
            //25//</p>
         
         
         
         
         
         <p><span class="bold">ĀpGs-Tāt_11.23:</span>
            'brahmacāryasi'ityanayā kumāraṃ<span class="it">saṃśāsti</span>śikṣayati /
            atha saśāsanārthajñāpanāya mantrārtha utyate /
            <span class="it">brahmacāryasi</span>kāmacāravā- dabhakṣo mābhūḥ /
            <span class="it">apo 'śāna</span>mayānujñāto 'pa eva piba, vabhukṣāṃ tu dhāraya /
            <span class="it">karmakuru,</span>asmadartha karma mayānukto 'pi kuru, mā suṣupthāḥ pūrvotthāyī jaghanyasaṃveśī bhūyāḥ,
            'tāmāhurna svapiti'(āpa.1-4-28) ityuktatvāt, mā divā svāṣsīriti vā /
            <span class="it">bhikṣācarya cara,</span>nimantraṇādinā bhuñjāno 'pyasmadartha bhaikṣamācara /
            <span class="it">ācāryādhīno bhava,</span>mayānanujñāto yājanādikarma mā kārṣīriti /
            atra cāsītichāndaso lakāraḥ, suṣupthā iti rūpa ca /
            saṃśāsaneṣu ca sarveṣu kumāro <span class="it">bāḍham'</span> 'evaṃ karomi'iti prativacanaṃ dāpyaḥ /
            saṃśāsanānte ca bhikṣācaraṇam /
            athāsmā ariktaṃ pātraṃ prayacchannāha-mātaramevāgre bhikṣasveti (bau.gṛ.2-5-40) iti
            baudhāyanagṛhyāt /
            20 pālāśakarma /</p>
         
         
         <p class="bold">vāsaścaturthīmuttarayā'datte 'nyat paridhāpya // ĀpGs_11.24 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.24:</span>
            atha trirātre nivṛtte <span class="it">caturthā</span>rātriṃ saptamyarthedvitīyā /
            caturthyāmityarthaḥ /
            tatra kim?<span class="it">yadvāsaḥ</span>kumārasya dhārya sadyaḥkṛttotaṃ paridhāpitaṃ tadācārya ādatte <span class="it">uttarayarcā</span>"yasya te prathamavāsya"mityetayā /
            <span class="it">anyadvāsaḥ</span>paridhāya /
            tryahe tu tasminniyamena sadyaḥkṛttotameva /</p>
         
         
         <p>caturthīmityatra na rātrirvivakṣitā /
            kiṃ tarhi?ahorātrasamudāyaḥ /
            tatrāhanyavādānaṃ vāsasaḥ 'udagayanapūrvapakṣāhaḥ'iti niyamāt /</p>
         
         
         <p>mekhalāmajinaṃ daṇḍamupavītaṃ kamaṇḍalum /</p>
         
         
         <p>apsu prāsya vinaṣṭāni dhāryāṇyanyāni mantravat //26//</p>
         
         
         
         
         
         <p><span class="bold">ĀpGs-Tāt_11.24:</span>
            chaturthīmiti saptamyarthe dvitīyā /
            caturthyā rātrau caturthāhorātre ahanyeva 'udagayanapūrvapakṣāhaḥ'(āpa.gṛ.1-2) iti
            niyamāt /
            <span class="it">vāsaḥ</span></p>
         
         
         <p>upanayanakāle yatparidhāpitaṃ tadācāryaḥ saptaśakṛtvo 'pānya 'yasya te prathamavāsyam'ityanayaiva
            svīkaroti, na tu sāvitreṇa;atra viśeṣavidherbalīyastvāt /
            upadeśamataṃ tu 'devā vai varuṇamayājayan, (tai.brā.2-2-5) iti liṅgādayajñeṣu na pratigrahavidhiriti
            /</p>
         
         
         <p>etaccānyadvāsaḥ kumāraṃ<span class="it">paridhāpyaiva</span>kartavyam /
            sa tu 'guro vāsaste dadāmi, iti dadyāt /
            etaccatryahaṃ mantravatparihitameva vāsaḥ paridheyam /</p>
         
         
         <p>āpastambamatyā etadantamupanayanam //25//</p>
         
         
         <p>atha pālāśakarmabhāṣyaṃ likhyate-</p>
         
         
         <p>kecit smṛtyantaropasaṃhāreṇa palāśavṛkṣasamīpe pālāśaṃ karma kurvate samānam /
            anyeṣāṃ ca śraddhadhānānāṃ hitārtha pālāśakarmaṇo vidhirucyate-trīṇyahāni pratyahamāmamaikṣamācaret
            /
            caturtha'hanyannasaṃskāreṇa saṃskṛtyācāryeṇa saha prācīmūdīcīṃ vā diśamupaniṣkramya
            pūrveṇottareṇa vā palāśavṛkṣaṃ trīṇyudagapavargāṇi sthaṇḍilāni kalpayitvā teṣu yathākramaṃ
            pratyaṅmukhaḥ praṇavaśraddhāmedhābhyor'ghyapādyācamanasnānavastragandhamālyadhūpadīpabalīṃśca
            datvāthopatiṣṭhate /
            
            <p>
               'yaśchandadasām'ityanena 'śrutaṃ me gopāya'(tai.u.1-4) ityantena praṇavam /<br />
               'śraddhayāgniḥ samidhyate'(tai.brā.2-8-8) iti sūktena śraddhām /<br />
               'medhā devī'(tai.u.4-41) ityanuvākena medhām /<br />
               tataḥ palāśamūle daṇḍaṃ visṛjya anyadaṇḍamādāya sahācāryo gṛhamāgacchatīti //
               </p>
         </p>
         
         
         <p>caturthe paṭalepītthaṃ yathābhāṣyaṃ yathāmati /</p>
         
         
         <p>kṛtaṃ sudarśanāryeṇa gṛhyatātaparyadarśanam //</p>
         
         
         <p>subaddhaṃ durlabhaṃ bhāṣyaṃ bhāṣyārthaśca sudurgrahaḥ /</p>
         
         
         <p>ato 'nukambyā vidvadbhiḥ mandabuddhiśrutā vayam //</p>
         
         
         <p>iti śrūsudarśanācāryakṛtau gṛhyasūtratātparyadarśane ekādaśaḥ khaṇḍaḥ //</p>
         
         
         <p>samāptaścaturthaḥ paṭalaḥ //</p>
         
         
         <p>====================================================================================</p>
         
         
         <p>athopākarmotsarjanapaṭalaḥ</p>
         
         
         <p>7 upākarmotsarjanaprakaraṇam -
            1 upākarmakālavidhānam /</p>
         
         
         <p>athāta upākaraṇotsarjane vyākhyāsyāmaḥ //1//</p>
         
         
         <p>
            atha śabdaḥ ādau maṅgalārthaḥ prakaraṇāntaratvāt /<br />
            ataśśabdau hetau /<br />
            yasmādetayorvyākhyānamantareṇa prayogo na śakyate kartu ata eto vyākhyāsyāmaḥ iti
            //1//
            </p>
         
         
         <p>śravaṇāpakṣa oṣadhīṣu jātāsu hastena paurṇamāsyāṃ vādhyāyopākarma //2//</p>
         
         
         <p><span class="it">śravaṇāpakṣe</span>śravaṇasya māsasya pūrvapakṣa ityarthaḥ /
            <span class="it">oṣadhīṣu jātāsu</span>pravarṣaṇādrūḍhāsu<span class="it">hastena nakṣatreṇa paurṇamāsyāṃ</span> vā śrāvaṇasya kartavyamityarthaḥ /
            adhyāyasyopākaraṇaṃ<span class="it">adhyāyopākarmaprārambha</span>ityarthaḥ /
            oṣadhīṣu jātāsviti vacanādājātāsvoṣadhīṣu proṣṭhapadyāṃ bhavati /</p>
         
         
         <p>tathā ca kalpāntaraṃ-śrāvaṇyāṃ paurṇamāsyāṃ proṣṭhapadyāmāṣāḍhyāṃ veti //2//</p>
         
         
         <p>2 kāṇḍaṛṣyādibhyo homaḥ /</p>
         
         
         <p>agnerupasamādhānādyājyabhāgānte 'vārabdheṣu kāṇḍaṛṣibhyo juhoti sadasaspataye sāvitryā
            ṛgvedāya yajurvedāya sāmavedāyātharvaṇavedāyeti hutvā</p>
         
         
         <p>upahome vedāhutīnāmupariṣṭātsadasaspatimityeke //3//</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_11.24:</span>
            evamupākaraṇasya kāla uktaḥ /
            atha prayogaḥ-agnerupasamādhānādi tantraṃ pratipadyate /
            agniśca śrotriyāgārādvāhāryaḥ, manthyo vā, na tvaupāsano bahūnāmatra sahatvābhāvāt
            /
            bhāryāyāśca sahatvābhāvāt vacanamatraprayoga? /
            vidyāsaṃskārā4thamidaṃ karma vedasaṃyuktam /</p>
         
         
         <p>tatrājyabhāgānte 'nvārabdheṣu śiṣyeṣu pradhānāhutīrjuhoti /
            kāṇḍaṛṣibhyaḥ prajāpatissomo 'gnirviśvadevā brahmā svayaṃbhū- iti pañca kāṇḍaṛṣayaḥ
            /</p>
         
         
         <p>tatra prajāpataye svāheti homaḥ /
            prajāpataye kāṇḍaṛṣaye svāhetyanye /
            'sadasaspatimadbhuta'mityanena sadasaspataye juhoti /
            'tatsavitu'rityetayā sāvitrye, kalpāntare tathā darśanāt /
            ṛgvedāya yajurvedāya sāmavedāyātharvaṇavedāyeti catasro vedāhutayaḥ</p>
         
         
         <p>
            tata upahomāḥ /<br />
            jayādi pratipadyate ityarthaḥ /<br />
            eka ācāryā vedāhutīnāmupariṣṭāt sadasaspatiṃ hotavyaṃ manyante //3//
            </p>
         
         
         <p>3 āditastrayāṇāmanuvākānāṃ prathamottamayorvādhyayanam /</p>
         
         
         <p>pariṣecanāntaṃ kṛtvā trīnanuvakānādito 'dhīyīran //4//</p>
         
         
         <p>tantraśeṣaṃ samāpya vedasyā<span class="it">ditaḥ trīnanuvākānadhīyīran</span>'iṣe tvorjetvā''āpa undantu''uddhanyānaṃ''anumatyai puroḍāśamaṣṭākapālaṃ- nirvapati
            dhenurdakṣiṇā'; /
            ete prājāpatyasaumyāgneyavaiśvadevānāmāditaścatvāro 'nuvākāḥ /
            'saha vai devānāṃ cāsurāṇāṃ ce'ti svayaṃbhuvaḥ /</p>
         
         
         <p>eteṣāṃ vā pañcānāṃ anuvākānāṃ adhyayanam //4//</p>
         
         
         <p>prathamottamāvanuvākau vā //5//</p>
         
         
         <p>yadi vā vedasya prathamottamau anuvākāvadhīyīran 'iṣe tvā''bhṛgurvaivāruṇi'riti //5//</p>
         
         
         <p>tryahamekāhaṃ vā kṣamyādhīyīran //6//</p>
         
         
         <p>yasminnahannyupākaraṇaṃ kṛtaṃ tata āraṇya<span class="it">tryahamekāhaṃ vā kṣamya</span>viramyādhīryīran /
            
            <p>
               upākṛte tryahamekāhaṃ vānadhyāya ityarthaḥ /<br />
               tatra kāṇḍopakaraṇe ekāha- pārāyaṇopākaraṇe tryahaḥ /<br />
               adhīyīranniti vacanaṃ upākṛtyatryahādūrdhva niyamenādhyayanaṃ yathā syāditi //6//
               </p>
         </p>
         
         
         <p>yathopākaraṇamadhyāyaḥ //7//</p>
         
         
         <p>yena prakereṇopākaraṇaṃ kṛtaṃ tathādhyayanaṃ kartavyam /
            
            <p>
               yadi sarvebhyaḥ kāṇḍaṛṣibhyo hutvā vedādau trayāṇāmanuvākānāmārambhaḥ kṛtaḥ prathamottamayorvā
               tathā sati yathādhyāyamadhyayanaṃ kartavyam /<br />
               yadi tu kāṇḍādīnāṃ sarveṣāmārambhaḥ tathā sati yathākāṇḍamadhyetavyam /<br />
               yastu kṛtsnaṃ vedamaraṇye 'nuvākyāni parihāpya prāgutsarjanādadhyetuṃ na śaknoti tasya
               pṛthakvāmḍopākaraṇam /<br />
               tatra tasyaiva kāṇḍasyaika ṛṣiḥ sadasaspatiḥ sāvitrī vedāhutaya upahomāḥ pariṣcanānte
               tasyaiva kāṇḍasyānuvākaṃ ekāhamanadhyāyaḥ tasyaiva kāṇḍasyādhyayanam //
               </p>
         </p>
         
         
         <p>4 utsargakālaḥ /</p>
         
         
         <p>taiṣīpakṣasya rohiṇyāṃ paurṇamāsyāṃ votsargaḥ //8//</p>
         
         
         <p>evamupākṛtyānadhyāyavarja vedaṃ kāṇḍaṃ vāraṇye 'nuvākyāni parihāpyādhīyānasya<span class="it">rohiṇyāmutsargaḥ</span>kartavyaḥ /
            paurṇamāsyāṃ vā taiṣīpakṣasyaiva /</p>
         
         
         <p>tatrāsminkarmaṇi homo 'pi bhavati /
            kathaṃ bhavati ?upākaraṇavat samānavidhānādupākaraṇavadgṛhe hutvaiva kṣamyamāṇaṃ karma
            pratipadyate /</p>
         
         
         <p>hiraṇyakeśināṃ tu tarpaṇādūrdhva udakānte homaḥ //8//</p>
         
         
         <p>5 tatra tarpaṇīyebhya ṛṣibhya āsanaparikalpanam /</p>
         
         
         <p>prācīmudīcīṃ vā sagaṇo diśamupaniṣkramya yatrāpaḥ purastāt sukhāḥ sukhāvagāhā avakinyaḥ
            śaṅkhinyaḥ tāsāmantaṃ gatvābhiṣekān kṛtvā surabhimatyābliṅgābhirvāruṇībhirhiraṇyavarṇābhiḥ
            pāvamānībhiriti mārjayitvāntarjalagato 'ghamarṣaṇena trīn prāṇāyāmān dhārāyitvottīryā'camyopotthāya
            darbhānanyonyasmai sampradāya śucau deśe prākkūlairdarbhairāsanāni kalpayanti //9//</p>
         
         
         <p><span class="it">sagaṇa</span>saśiṣyaḥ<span class="it">yatrāpaḥ purastaditi yatra deśe</span> pūrvasyāṃ diśi apaḥpaśyatītyarthaḥ /
            <span class="it">sukhāḥ</span>sukhasparśāḥ /
            <span class="it">sukhāvagāhāḥ</span>sutīrthāḥ</p>
         
         
         <p>yāsvavakā bhavanti tāḥ<span class="it">avakinyaḥ</span> tathā śaṃkhinyaḥ tāsāmantaṃ<span class="it">samīpaṃ</span> gatvā<span class="it">biṣekān kuṃbhaiḥ kṛtvā tataḥ</span> surabhimatyā<span class="it">dadhikrāvamṇa</span> <span class="it">itye</span>tayābliṅgābhiḥ 'āpohi ṣṭhā mayo bhuva'iti tisṛbhiḥ<span class="it">vāruṇībhiḥ</span> avate heḍa uduttamamimaṃ me varuṇa tatvāyīmītyetābhiḥ</p>
         
         
         <p><span class="it">hiraṇyavarṇīyābhiḥ '</span> <span class="it">hiraṇyavarṇāśśucayaḥ pāvakā'</span> <span class="it">iti</span> catasṛbhiḥ pāvamānībhiḥ pavamānaḥ suvarjana, ityetenānuvākena<span class="it">mārjayitvā</span></p>
         
         
         <p>abhyukṣya pratimtraṃ kriyābhyāvṛttiḥ pratipādamityanye /
            tato 'ntarjalagataḥ jalasyāntarnimagno 'ghamarṣaṇena tṛcena 'ṛtaṃ ca satyaṃ ce'tyaghamarṣaṇadṛṣṭena<span class="it">trīn prāṇāyāmān dhārayati /
               sarvatra sagaṇa ityeva /</span>
            apsu nimaḍyaitamanuvākaṃ sakṛjjapati sa ekaḥ prāṇāyāmaḥ /
            evaṃ trirdhārayitvottīrya gṛhyāntaradarśanāt prakṣālitopadātānyākliṣṭāni vāsāṃsi paridhāyācamyotthāya
            dvau saṃbhūya<span class="it">darbhānanyonyasmai saṃpradāya</span>tataḥ śucau deśe udakānta eva sthaṇḍilāni pṛthakkṛtvā darbhaiḥ prāgagraiḥ<span class="it">āsanāni kalpayanti</span> //9//</p>
         
         
         <p>kebhyaḥ?devebhyaḥ pitṛbhyaḥ ṛṣibhyaśca /</p>
         
         
         <p>brahmaṇe prajāpataye bṛhaspataye 'gnaye vāyave sūryāya candramase nakṣatrebhyaḥ ṛtubhyassaṃvatsarāya
            indrāya rājñe somāya rājñe yamāya rājñe vaiśravaṇāya rājñe vasubhyo rudrebhya ādityebhyo
            viśvebhyo devebhyassādhyebhyo marudbhya ṛbhubhyo bhṛgubhyo 'ṅgirobhya iti devagaṇānām
            //10//</p>
         
         
         <p><span class="it">devagaṇa iti</span> devānāṃ ca tadgaṇānāṃ cetyarthaḥ /
            atra brahmādi daśa devatāḥ /
            indrādayaḥ pañca rājānaḥ /
            vasvādayaḥ daśa devagaṇāḥ /</p>
         
         
         <p>
            sarvānte kalpayantīti vacanāt sarvatra kalpayāmītyasya sambandhaḥ /<br />
            brahmaṇe kalpayāmi prajāpataye kalpayāmīti /<br />
            etāni pañcaviṃśatirāsanānyudagapavargāṇi /<br />
            tarpaṇaṃ caiṣāṃ devena tīrthena bhavati //10//
            </p>
         
         
         <p>6 tarpayitavyāḥ devagaṇāḥ ṛṣigaṇāśca /</p>
         
         
         <p>atharṣayaḥ -- viśvāmitro jamadagnirbharadvājo gautamo 'trirvasiṣṭhaḥ kaśyapa ityete
            saptarṣayaḥ, saptarṣibhyaḥ kalpayitvā dakṣiṇato 'gastyāya kalpayanti //11//</p>
         
         
         <p>devānāmuttarataḥ saptarṣīṇāmāsanāni, dakṣiṇato 'gastyāya, kaśyapādūrdhvamarundhatyāḥ,
            gṛhyāntaradarśanāt //11//</p>
         
         
         <p>tato yāvadekavaidyantaiḥ kalpayanti //12//</p>
         
         
         <p><span class="it">tataḥ</span>anantaraṃ yāvantaḥ ekavedyantā samānavedyantāḥ?saptarṣibhiḥ, tebhyaḥ kalpayanti /
            ke punaste?kṛṣṇadvaipāyanādaya ṛṣayaḥ /
            
            <p>
               etaduktaṃ bhavati-kṛṣṇadvaipāyanāya jītūkarṇyāya tarukṣāya tṛṇībindave somaśuṣmiṇe
               somaśuṣkāya varmiṇe sanadvājāya bṛhadukthāya vāmadevāya vācaratnāya haritayajvanaḥ
               udamayāya gautamāya ṛṇañjayāya kṛtjayāya babhrave tryaruṇāya tridhātave trivarṣāya
               śibintāya parāśarāya vasiṣṭāyendrāya mṛtyave kartre tvaṣṭre dhātre savitre bhṛtaśravase
               sāvitryai vedebhyaśceti pṛthak /<br />
               ete kṛṣṇadvaipāyanādayaṃścatustriṃśadṛṣayaḥ /<br />
               vedāścatvāra ityaṣṭātriṃśadekavedyantāḥ saptarṣibhiḥ /<br />
               kecidatharvāṅgirasa itihāsapurāṇāni sa4padevajanān sarvabhūtānītyeteṣāmapi vedagrahaṇena
               grahaṇamicchanti; kalpāntare tathā darśanāt //12//
               </p>
         </p>
         
         
         <p>prācīnāvītāni kṛtvā dakṣiṇato vaiśampāyanāya paiṅgaye tittiraye ukhāyātreyāya padākārāya,kauṇḍinyāya
            vṛttikārāya,baudhāyanāya pravacanakārāya, āpastambāya sūtrakārāya, bharadvājāya sūtrakārāya,
            satyāṣāḍhāya hiraṇyakeśāya, ācāryebhya ūrdhvaretobhya, ekapatnībhyo vānaprasthebhyaḥ
            kalpayāmīti //13//</p>
         
         
         <p>tataḥ sarve <span class="it">prācīnāvītāni kṛtvā</span>vaiśampāyanādibhyo dvādaśabhya āsānāni kalpayanta dakṣiṇato devānāmagastyasya ta /
            tatra dakṣiṇāpravaṇadeśe dakṣiṇāgraiḥ pratyagapavarga(sagṛ.2-19-7) miti kalpāntaram
            //13//</p>
         
         
         <p>7tarpaṇīyānāṃ pitṝṇāmāsanaparikalpanam /</p>
         
         
         <p>atha yathāsvaṃ pitṛbhyaḥ kalpayanti mātāmahebhyaśca pṛthak //14//</p>
         
         
         <p><span class="it">yathāsvaṃ</span>yasya ye pitaraḥ pitāmāhāḥ prapitāmahā mātāmahāśca māturye pitṛpitāmahaprapitāmahāḥ
            sarvebhya ubhayebhyaḥkalpayantītyarthaḥ /
            
            <p>
               prācīnāvītāni kṛtvā dakṣiṇata iti cānuvartate /<br />
               tatra yathāsvaṃ pitrādīnāṃ nāmabhiḥ kalpanaṃ-rudraśarmaṇe viṣṇuśarmaṇa iti /<br />
               anye pitṛbhya ityeva kalpayanti /<br />
               kimartha tarhi yathāsvamiti?jīvapitṛkāṇāmihāpi piṇḍadānavadupāyaviśeṣapratītyarthaḥ
               //14//
               </p>
         </p>
         
         
         <p>yajñopavītāni kṛtvā teṣveva deśeṣu tayaivānupūrvyā taireva nāmābhirdevānṛṣīṃśca tarpayanti
            vaiśampāyanaprabhṛtīṃstu mātuḥ prapitāmahaparyantān prācīnāvītinastarpayanti - amuṃ
            tarpayāmyamuṃ tarpayāmyamuṃ tarpayāmīti //15//</p>
         
         
         <p>atha kalpāntare dṛṣṭo viśeṣaḥ-amuṣmai namo 'muṣmai nama iti gandhapuṣpadhūpadīpaiḥ,
            amuṣmai svāhāmuṣmai svāhetyannena, amuṃ tarpayāṇyamuṃ tarpayāmīti phalodakeneti(bhā.gṛ.3-11)
            (sa.gṛ.2-10-5,6,7) //15//</p>
         
         
         <p>abhipyante vānyonyam //16//</p>
         
         
         <p>āpnoteretadrūpam /
            abhipyā prārthanā /
            ihotsarjane karmaṇi śiṣyāṇāmupādhyāyasya ca snānādiṣu karmasu saha pravṛttiścoditā
            /
            sarvatra vahuvacananirdeśāt-abhiṣekān kṛtvā'sanāni kalpayantīti /
            
            <p>
               tatrāyaṃ viśeṣo vaikalpika upadiśyate anyonyamabhipyante vā dvau dvau sambhūyānyo
               'nyaṃ prārthayante vāsaḥ pravṛtyartha na sarve saheti /<br />
               adhītsanta iti pāṭhe ṛdhyateretadrīpam /<br />
               upasargavaśācca sa evārthaḥ /<br />
               ye tvadhiśabdāt paraṃ takāramevādhīyate na rarephamapi teṣāṃ dhāturma-gyārtha eva
               //16//
               </p>
         </p>
         
         
         <p>8 teṣāṃ kramaśastarpaṇam / 9 pūrvavaddhyayanam /</p>
         
         
         <p>yajñoparvātāni kṛtvā trīnādito 'nuvākānadhīyīran //17//</p>
         
         
         <p>adhyayanaprakāra upākaraṇena vyākhyātaḥ //17//</p>
         
         
         <p>kāṇḍādīn prathamottamau vā //18//</p>
         
         
         <p>ayamapi vikalpa upākaraṇe vyākhyātaḥ //18//</p>
         
         
         <p>10 jalasamīpe dūrvāropaṇam /</p>
         
         
         <p>'kāṇḍāt kāṇḍāt prarohantī'ti dvābhyāmupodake dūrvā ropayanti //19//</p>
         
         
         <p>atha samūlaṃ dūrvāstambamāhṛtya tamudakasya samīpe <span class="it">ropayat /
               </span>yathā dūrvā prarohati tathā nikhananti 'kāṇḍāt kāṇḍāt prarohantī'ti dvābhyāmṛgbhyāmā
            /
            
            <p>
               tatra dūrvā ityekavacanaśravaṇāt eka eva mukhyo nikhanati tamitare 'nvārabheran /<br />
               anye pratipūruṣamucchanti // 19 //
               </p>
         </p>
         
         
         <p>11 jalasya kṣobhaṇam, jalāduttīryā'jidhāvanam /</p>
         
         
         <p>apaḥ pragāhyodadhiṃ kurvanti //20//</p>
         
         
         <p><span class="it">athāpaḥ</span>praviśya<span class="it">tatrodadhiṃ kurvanti /
               </span>udadhiḥ samudraḥ tamiva kṣobhayantītyarthaḥ //20//</p>
         
         
         <p>kathaṃ tadityāha--</p>
         
         
         <p>sarvataḥ parivāryormimantaḥ kurvanti //21//</p>
         
         
         <p>bahubhiḥ<span class="it">parivārya sarvata</span>ssannirudhya yathormayastatrotpadyante tathā kūrvantītyartaḥ /
            evaṃ triḥ kurvanti //21//</p>
         
         
         <p>udgāhyā'tamitorājiṃ dhāvanti //22//</p>
         
         
         <p><span class="it">udgāhya</span>uttīrya<span class="it">ātamito-</span>āśramajananāt<span class="it">ājiṃ</span>dhāvanti /
            
            <p>
               prācīmudīcīṃ vā diśamabhidhāvanti /<br />
               tathāpavargaḥ //22//
               </p>
         </p>
         
         
         <p>12 brāhmaṇabhojanam /</p>
         
         
         <p>pratyetyābhidānādi saktubhirodaneneti brāhmaṇān bhojayitvā vācayati //23//</p>
         
         
         <p><span class="it">pratyetya</span>gṛhān praviśyetyarthaḥ /
            <span class="it">īśiṣaḥ</span>puṇyāhādyāḥ puṇyāhaṃ svastyṛdhyatāmiti vācayitveti //23//</p>
         
         
         <p>evaṃ pārāyaṇasamāptau ca kāṇḍādi dūrvāropaṇodadhidhāvanavarjam //24//</p>
         
         
         <p>
            yathāsmin vārṣike 'pyadhyāye samāpte utsargaścoditaḥ evameva pārāyaṇasamāptāvapi kartavyam
            /<br />
            tatra varjyāṇi-kāṇḍādanimadhyayanaṃ, dūrvāropaṇamudhikaraṇamājijhāvanaṃ ceti //24//
            </p>
         
         
         <p>pratyetya brāhmaṇabhojanādi karma pratipadyate //25//</p>
         
         
         <p>
            kāṇḍādigrahaṇāt pārāyaṇādhyayane yathākāṇḍamevādhyayanam, na tu sambhinnasya pāṭhasyeti
            kecit /<br />
            anye tu kāṇḍādigrahaṇasyopalakṣaṇatvāt sarvaprakārasyānuvākādhyayanasya pratiṣedhaḥ
            /<br />
            pārāyaṇe ca yathārucyadhyayanāmityāhuḥ //25//
            </p>
         
         
         <p>evamevādbhiraharahardevānṛṣīn pitṝṃśca tarpayet //26//</p>
         
         
         <p>
            adbhiriti vacanāt aharahastarpaṇamādbhireva /<br />
            tenotsargakarmaṇi pūrvoktānāṃ gandhādīnāmapi pravṛttiḥ /<br />
            aharahastarpaṇaṃ brahmajñānantaram, kalpāntare darśanāt //26//
            </p>
         
         
         <p>iti gṛhyasūtrāvṛttāvanākulāyāṃ upākarmotsarjanapaṭalaḥ //</p>
         
         
         <p>====================================================================================</p>
         
         
         <p>atha pañcamaḥ paṭalaḥ</p>
         
         
         <p>dvādaśaḥ khaṇḍaḥ /</p>
         
         
         <p>8 samāvartanam -</p>
         
         
         <p>pūrvatropanayanaṃ vyākhyātam /
            upanītasya ca dharmaśāstre 'atha brahmacaryavidhiḥ'(āpa.dha.1-2-18) ityārabhya dharmā
            upadiṣṭāḥ /</p>
         
         
         <p>adhyāyakāṇḍavratānāmupākaraṇasamāpanaryorvidhśca 'upākaraṇe samāpane ca ṛṣiryaḥ prajñāyate'(āpa.gṛ.8-1)
            ityatra sampūrṇameva vyākhyātaḥ</p>
         
         
         <p>athojānīṃ vedaṃ vratāni vā pāraṃ nītvā hayubhayameva vā //</p>
         
         
         <p>(yājña.smṛ.1-51) ityādivacanārthānuṣṭhānena kṛtakṛtyasya gurukulāt samāvṛttasyānuṣṭheyaṃ
            samāvartanāparaparyāyaṃ snānākhyaṃ karma vyākhyāyate /</p>
         
         
         <p>kecit-'upākaraṇe samāpane ca '(āpa.gṛ.8-1) ityatraitayoḥ kalpasyāprasidhdhatvāt, avaśyamanyatra
            prasiddha āśrayitavya iti vadantaḥ</p>
         
         
         <p>
            'athāta upākaraṇotsarjane vyākhyāsyāmaḥ, ityādikaṃ vratapaṭalaṃ nāma upanayanānantaraṃ
            vyācakṣate /<br />
            naitat;'upākaraṇe samāpane ca'; (āpa.gṛ.8-1) ityatraivānayorvidhyorbhāṣyakāreṇa sampūrṇameva
            vyākhyātatvāt, vratapaṭalādhyayanasya ca vipratipannatvāt, bhāṣye prasaṅgabhāvācca
            //
            </p>
         
         
         <p>1 udayātpūrva goṣṭhapraveśavidhānam /</p>
         
         
         <p class="bold">vedamadhītya snāsyan pragudayādvrajaṃ praviśyāntarlomnā carmaṇā dvāramaparidhāyā'ste
            // ĀpGs_12.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.1:</span>
            evamupanītaścartabrahmacaryo 'dhītavedaṣaḍaṅgo yadyācāryakulādanyamāśramaṃ prepsurbhavati
            tasya snānaṃ vidhivat bhavati tadetat snānamityucyate /</p>
         
         
         <p>snānaṃ samāvartanaṃ tat kariṣyānnityarthaḥ /
            <span class="it">prāgudayādityā</span>dityodayo gṛhyate /
            <span class="it">nainametadaharāditya</span>iti darśanāt /
            <span class="it">vrajaṃ goṣṭham /
               </span>antaḥ</p>
         
         
         <p>abhyantaraṃ<span class="it">lomāni</span> yasya tena<span class="it">carmaṇā</span>yasya kasyacit mṛgasya /
            āsanavacanaṃ niṣkramaṇapratiṣedhārtham /
            vedamityavivakṣitamekavacanam /
            vedaṃ vedau vedān vā<span class="it">adhītya</span>pāṭhataścārthataścādhigamyetyarthaḥ /
            snāsyanniti vacanaṃ naiṣṭhikasya uttaraṃ karma mā bhūditi //1//</p>
         
         
         
         
         
         <p><span class="bold">ĀpGs-Tāt_12.1:</span></p>
         
         
         <p>
            vedaṃ mantrabrāhmaṇalakṣaṇam /<br />
            ekavacanaṃ jātyabhiprāyam;'vedānadhītya vedau vā vedaṃ vāpi yathākramam'; //
            </p>
         
         
         <p>(ma.smṛ.3-2)</p>
         
         
         <p>iti manuvacanāt /
            adhītya pāṭhataścārthataścādhigamya, saṣaḍaṅgaṃ samīmāṃsaṃ veda madhītyetyarthaḥ /
            adhītyeti ca vidhiḥ /</p>
         
         
         <p>'vedaṃ vratāni vā pāraṃ nītvā hyabhayameva vā /</p>
         
         
         <p>ityasya pradarśanārthaḥ /
            snāsyan snānākhyaṃ karma kariṣyamāṇaḥ<span class="it">prāgudayāt</span>prāgādityodayāt /
            <span class="it">vrajaṃ</span>gośālāṃ pariśritāṃ<span class="it">praviśye</span>ttyādi vyaktārtham //1//</p>
         
         
         <p class="bold">nainametadaharādityo 'bhitapet // ĀpGs_12.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.2:</span>
            <span class="it">enaṃ</span>etatkarma kurvāṇam /
            <span class="it">etadahaḥ</span>etasminnahani kadācidapi<span class="it">nābhitapedādityaḥ</span> /
            
            <p>
               tena mūtrapurīṣādikamapi tatraiva vraje chāyāyāmapi kartavyam /<br />
               ādityagrahaṇādagnitāpasya na pratiṣedhaḥ //2//
               </p>
         </p>
         
         
         
         
         
         <p><span class="bold">ĀpGs-Tāt_12.2:</span></p>
         
         
         <p>asminnahani yāvadastamayaṃ mūtrapurīṣotsarjanārthamapyasau maṇḍapādbahirna nirgacchet
            ityarthaḥ //2//</p>
         
         
         <p>2 vapanamupanayanavat /</p>
         
         
         <p class="bold">madhyandine 'gnerupasamādhānādyājyabhāgānte pālāśīṃ samidhamuttarayā'dhāyāpareṇāgniṃ
            kaṭa erakāyāṃ vopaviśyottarayā kṣuramabhimantryottareṇa yajuṣā vaptre pradāyāpāṃ saṃsarjanādyākeśanidhānāt
            samānam // ĀpGs_12.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.3:</span>
            atha tasminnahani madhyandine karma pratipadyate /
            agnerupasamādhānādi /
            śamyāḥ /
            sakṛtpābhāṇi kṣurādibhissaha /
            svayameva kartā nācāryaḥ /
            ājyabhāgāntavacanaṃ samidādhānāderuttarasya karmaṇaḥ kālopadeśārtham /
            anenaiva tantraprāptāvapi siddhāyāṃ aghnerupasamādhānādivacanaṃ tantrārambhaseyaiva
            madhyandinaniyamaḥ, na kṛtsnasya karmaṇaḥ /
            <span class="it">uttarayarcā</span>'imaṃ stoma'mityetayā /
            na svāhākāraḥ, juhoticodanābhāvāt /
            <span class="it">kaṭaḥ</span> prasiddhaḥ<span class="it">erakā</span>tatprakṛtibhūtaṃ tṛṇam /
            kaśipvityanye /
            <span class="it">uttarayarcā'</span>tryāyuṣa'mityetayā /</p>
         
         
         <p><span class="it">kṣuramabhimantrya /
               uttareṇa yajuṣā '</span>śivo nāmāsī'tyanena /
            <span class="it">vaptā</span> nāpitaḥ nācāryaḥ /
            tasmai kṣuraṃ pradāya tataḥ 'uṣṇāḥ śītāsvānīye'tyādi <span class="it">yadapāṃ saṃsarjanādi</span>karma<span class="it">keśanidhānāntaṃ tadupanayanena</span> samānam /
            <span class="it">kiṃ?</span> <span class="it">kāra</span>yatītyadhāyāhāraḥ /
            kena kārayati?ācāryeṇa yadyapyācāryakulādayaṃ nivṛttaḥ, tathāpi snāna kāle vivāhakāle
            ca samavaityācāryaḥ /
            samānavacanasāmarthyāt /
            yo 'syāpacitastamitarayā (āpa.gṛ.3-9) iti ca darśanāt /
            
            <p>
               spaṣṭaṃ cāśvalāyanake-athaitānyupakalpayati samāvartamānarḥ (tyamāne) (āśva.gṛ.3-7-1)
               ityādi /<br />
               anye tvācāryakula eva samāvartamicchanti /<br />
               tatrācāryassaṃsarjanondane kṛtvā kṣuraṃ nāpitādapādāya pratidiśaṃ pravāpya punastasmai
               pradāya taṃ ca vapantamuttarayānumantrayate /<br />
               evamantamācāryakarma //3//
               </p>
         </p>
         
         
         
         
         
         <p><span class="bold">ĀpGs-Tāt_12.3:</span>
            yathā madhyandine pradhānahemā bhavanti tathā karma kuryāt /
            atra tu tantropadeśo 'syājyapradhāna haviṣṭvāt /
            'ājyabhāgānte'iti ca kramārtham /
            ājyabhāgānte kṛte samidādhānameva, na punararthakṛtyamapīti /
            atra ca pātraprayege darvyādīni dvandvam, kṣurakaṭādīni sakṛdeva, śamyāśca paridhyarthe
            /
            kecit-darvyādīnyapi sakṛdeveti /
            <span class="it">pālāśī palā</span>śavṛkṣāvayavabhūtām<span class="it">uttarayā</span>'imaṃ stomam'ityetayā /</p>
         
         
         <p><span class="it">kaṭaḥ</span>prasiddhastṛṇamayaḥ /
            <span class="it">erakā</span> kaṭaprakṛtibhūtaṃ paṅktikaṭākhyaṃ tṛṇam /
            kecit-kaśipviti /</p>
         
         
         <p><span class="it">uttarayār trkayāyuṣam</span>ityetayā<span class="it">uttareṇa</span>yajuṣā 'śivo nāmāsi'ityanena /
            vaptre vapanakartre kasmaicinmantravide brāhmaṇāya tat kṣuraṃ prayacchati /</p>
         
         
         <p>kecit- ihāpyācāryo vapanaṃ prārabhate, nāpitastu vaptā asmai prayacchatīti /
            tadayuktam;ihācāryasyaivābhāvāt, nāpitasyāmantrajñatvācca /</p>
         
         
         <p>athānuvākasya prathamena yajuṣā'ityārabhya 'tasmin keśānupayamyottarayodumbaramūle
            darbhastambe vā nidadhāti'(āpa.gṛ.10-8)</p>
         
         
         <p>ityevamantamupanayanena samānaṃ, bhavatīti śeṣaḥ //3//</p>
         
         
         <p>3 mekhalāyā brahmacāriṇe dānam /</p>
         
         
         <p class="bold">jaghanārdhe vrajasyopaviśya vistrasya mekhalāṃ brahmacāriṇe prayacchati // ĀpGs_12.4
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.4:</span></p>
         
         
         <p>athoptakeśaśmaśrunakho vrajasya jaghanārdhe paścārdhe upaviśya mekhalā visrasya vimucya,
            kasmaicitbrahmacāriṇe prayacchati //4//</p>
         
         
         
         
         
         <p><span class="bold">ĀpGs-Tāt_12.4:</span>
            athoptakeśādiko <span class="it">vrajasya jaghanārdhe</span>paścārdhe <span class="it">upaviśyetyādi</span>karoti //4//</p>
         
         
         <p>4 tena tasyāḥ darbhastambe nidhānam /</p>
         
         
         <p class="bold">tāṃ sa uttareṇa yajuṣodumbaramūle darbhastambe vopagūhati // ĀpGs_12.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.5:</span>
            <span class="it">pracchādayati /
               uttareṇa yajuṣā</span>'idamahamamuṣyāmuṣye'tyādinā tatrādaśsabdeṣu nāmagrahaṇam-idamahaṃ yajñaśarmaṇo gārgyasya
            pāpmānamapagūhāmyuttaro yajñaśarmā dviṣadbhya iti /
            atha yadi vā syāt yajñaśarmaṇo gārgyāyaṇeti /
            daṇḍājinayorapyasmin kāle tyāgaḥ /
            </p>
         
         
         
         
         <p><span class="bold">ĀpGs-Tāt_12.5:</span></p>
         
         
         <p>
            sa tu brahmacārī tāṃ mekhalāṃ sūtroktadeśe upagūhati aprakāśāṃ karoti 'idamahaṃ viṣṇuśarmaṇo
            gautamasya pāpmānamupagūhāmyuttaro viṣṇuśarmā dviṣadbhyaḥ'ityanena yajuṣā /<br />
            atra ca snāturnāmagotre grāhye //5//
            </p>
         
         
         <p>5 snānaṃ udumbarakāṣṭhena dantadhāvanaṃ ca /</p>
         
         
         <p class="bold">evaṃ vihitābhirevādbhiruttarābhiṣṣaṅbhissnātvottarayodumbareṇa dato dhāvate // ĀpGs_12.6
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.6:</span>
            <span class="it">evaṃvihitābhiḥ</span>pūrvavatsaṃsṛṣṭābhiḥ śītoṣṇābhirityarthaḥ /
            tatra saṃsarjane mantrasya lopaḥ ṛgbhiḥ āpohiṣṭhīyābhiḥ hiraṇyavarṇī yābhiśca /
            tatra 'yāsu jāta'ityāsāṃ grahaṇam /
            pratimantraṃ cābhiṣekaḥ /
            <span class="it">dato dhāvate</span>dantebhyo malamapanayati /
            <span class="it">uttarayarcā</span>'annādyāya vyūhadhva'mityetayā //6//</p>
         
         
         
         
         
         <p><span class="bold">ĀpGs-Tāt_12.6:</span>
            <span class="it">evaṃvihitābhistūṣṇīṃ miśritābhiśśī</span>toṣṇābhiradbhiḥ /
            'keśān vapatu'iti mantraliṅgavirodhāt evakārācca na miśraṇamantraḥ /</p>
         
         
         <p><span class="it">uttarābhiṣṣaṅbhiḥ</span>'āpo hi ṣṭhā iti tisṛbhiśca /
            snāti abhiṣiñcati /
            etacca ṣaṇṇāmante sakṛdeva /</p>
         
         
         <p>kecit-pratyṛcamiti /
            tanna ;guṇārtha pradhānābhyāsakalpanamayuktamityuktvāt /</p>
         
         
         <p>athodimbareṇa kāṣṭhena dantebhyo malaṃ 'annādyāya vyūhadhvam'ityanayā apanayati //6//</p>
         
         
         <p>6 snānīyadravyairācchādya punaḥ snānaṃ, ahatasyāntarasya vāsasaḥ paridhānaṃ, candanānulepanaṃ,
            grīvāsu maṇerābandhanaṃ, bādaramaṇessavyapāṇāvābandhanaṃ, uttarasya vāsasaḥ paridhānañca
            /</p>
         
         
         <p class="bold">snānīyocchāditassnātaḥ // ĀpGs_12.7 //</p>
         
         
         <p class="bold">uttareṇa yajuṣāhatamantaraṃ vāsaḥ paridhāya sārvasurabhiṇā candanenottarairdevatābhyaḥ
            pradāyottarayānulipya maṇiṃ sauvarṇaṃ sopadhānaṃ sūtrotamuttarayodapātre triḥ pradakṣiṇaṃ
            pariplāvyottarayā grīvasvābadhyaivameva bādaraṃ maṇiṃ mantravarja savye pāṇāvābadhyāhatamuttaraṃ
            vāso 'revatīstveti'samānam // ĀpGs_12.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.8:</span>
            tataḥ<span class="it">snānīyaiḥ</span>snānārhaaiḥ klītakādibhiḥ<span class="it">ucchāditaḥ</span>udvartitaḥ apakṛṣṭamalaḥ punarapi tabhirevādbhiḥ<span class="it">snātaḥ uttareṇa yajuṣā</span>'somasya tanūrasi'ityanena<span class="it">ahatamantaraṃ vāsaḥ</span>yena kaṭiḥ pracchadyate tadantaramityucyate /
            yena bahirnīvi pracchādanaṃ upavītaṃ vā kriyate tadittaramiti /</p>
         
         
         <p>tayorantaraṃ vāsaḥ paridhāya caturthyānulepanaṃ karoti /
            kena?candanena /
            kīdṛśena ? /
            <span class="it">sarvasurabhiṇā</span>sarvāṇi surabhi- dravyāṇi yatra bhavanti tat sarvasurabhi /
            <span class="it">sārvasurabhiṇeti</span>pāṭhe rūpasiddhirmṛgyā /
            tatra pūrvamuttarairmantraistribhirdevatābhyaḥ prayacchati 'namo grahāya'cetyevamādibhiḥ
            /
            tata uttarayā 'apsarassuyo gandhaḥ'ityetayā ātmano 'nulepanam /
            'mukhamagre brāhmaṇo 'nulimpet bāhū rājanya-, udaraṃvaiśyaḥ, (āśva.gṛ.3-7-10-12) ityāśvalāyanaḥ
            /
            atha maṇimābadhnāti<span class="it">grīvāsu</span>pratimuñcati /
            sa ca maṇiḥ sauvarṇo bhavati /
            upadānena ca vaiḍūryādinopahitaḥ /
            <span class="it">sūtrotaḥ</span>sūtreṇotaḥ /
            sapāśa ityarthaḥ /
            taṃ maṇiṃ uttarayarcā 'iyamoṣadhe''tyetayā udapātre triḥ pariplāvayati /
            sakṛdeva mantraḥ /
            atha taṃ uttarayarcā 'apāśo 'syura'ityetayā grīvāsvābadhnāti /
            grīvāśabdo 'yaṃ dhamanivacanaḥ bahuvacāntaḥ tadhyogāt kaṇṭhe prayujyate /</p>
         
         
         <p>asyāmṛci pṛthivī stūyate /
            tasmādiyamoṣadhistrāyamāṇeti bhavitavyam /
            sakāralopacchāndasaḥ /
            atha<span class="it">bādaraṃ</span>badurībījena kalpitamevameva sūtrotamudapātre triḥ pradakṣiṇaṃ pariplāvya savye pāṇāvābadhnāti
            /
            tūṣṇāmeva pariplāvane ca bandhane ca mantrapratiṣedhaḥ /
            punarmaṇigrahaṇādupadhānamasya na bhavati /
            sūtrotastu bhavati /
            
            <p>
               ābadhya maṇiṃ tata uttaraṃ vāsaḥ karoti āhatameva /<br />
               tatra revatīstvetyevamādi karma samānamupanayanenaiva pratyetavyam /<br />
               revatīstvetyetābhiriti vā uttarābhirityeva vā siddhe samānavacanamupanayanavate prayogārtham
               /<br />
               tena uttarābhyāmabhimantreyotyādi parihitānumantraṇāntaṃ guroḥ karma //7//
               </p>
         </p>
         
         
         
         
         
         <p><span class="bold">ĀpGs-Tāt_12.8:</span></p>
         
         
         <p>snānopakaraṇaiḥ klītakamadhūkacūrṇādibhiḥ udvartitadehaḥ āmala kapiṣṭādibhiḥ snānīyaissnātaśca
            bhavati //7//</p>
         
         
         <p>'somasya tanūrasi'ityanena<span class="it">yajuṣā ahatamantaraṃ vāsaḥ</span>antarvāso 'ntarīyamityarthaḥ /
            tat paridadhāti /
            anena sūtreṇāta ūrdhva snātakasya nityamantarvāso vidhīyate /
            yajuḥ punaḥ karmārthameva, makāraṇāmnānāt /
            tatassārvasurabhiṇā sarvaiḥ kastūrikādibhirgamdhadravyairvāsitena<span class="it">candanena</span> anulimpatīti vyavahitena sambandhaḥ /
            kathamanulimpati ?ityatrāha-uttarairityādi /
            'namo grahāya ca'; ityādibhistribhirmantraiḥ devatābhyaścandanaṃ pūrva<span class="it">pradāya,</span> paścāt 'apsarassu yo gandhaḥ'ityanayā ātmāna manulimpati /
            mukhasya cāgre 'nulepaḥ, 'mukhamagre brāhmaṇo limpet'(āśva.gṛ.3-7-10) ityāśvalāyanagṛhyāt
            . devatābhyaḥ pradānaṃ ca namaśsabdena, na tu mantrāntena;namaskārasyāpi pradānārthatvāt
            /
            <span class="it">maṇiṃ</span>kīdṛśaṃ?<span class="it">sauvarṇa</span>suvarṇavikāram /
            <span class="it">sopadhānaṃ</span>vajravaiḍūryādinā ubhayataḥ parigṛhītam /
            <span class="it">sītrotaṃ</span> sūtraprotam 'iyamoṣadhe trāyamāṇā'ityetayā sakṛduccaritayā<span class="it">udapātre pradakṣiṇa</span>mavirataṃ triḥ<span class="it">pariplāvya, uttarayā</span> 'apāśo 'syuro me'ityādikayā 'puṇyāya'ityantayā tryavasānayā taṃ maṇiṃ<span class="it">grīvasu kaṇṭhe ābadhya,</span> badarībījamayaṃ<span class="it">bādaraṃ</span> sūtrotameva maṇimevamevodapātre <span class="it">triḥ</span> pradakṣiṇaṃ tūṣṇīṃ pariplāvya, tūṣṇīmeva<span class="it">savye pāṇāvābadhnāti /</span></p>
         
         
         <p><span class="it">ahatamuttaraṃ vāsaḥ</span> paridhānīyameva, na tu uttarīyam /
            tadupanayanena samānam /
            svayaṃ paridadhāti, ihācāryābhāvāt /
            tataśca 'revatīstvā'; iti dvābhyāṃ paridhānīyaṃ vāso 'bhimantrya 'yā akṛntan'iti tisṛbhiḥ
            paridhāya 'parīdaṃ vāsaḥ'ityanumantrayate /
            'revatīstve ti samānam'iti vacanabalācca mantrasthayuṣmadarthaliṅgabādha eva /
            yadvā anyo vidvān brāhmaṇaḥ revatīstveti samānaṃ karoti /</p>
         
         
         <p>kutaḥ punaḥ 'ahatamuttaraṃ vāsaḥ'ityanenāpi paridhānamevocyate nottarīyam?ucyate-rovatīstveti
            samānamupanayaneneti vacanāt upanayane ca 'tisṛbhiḥ paridhāpya parihtamuttarayā, (āpa.gṛ.10-10)iti
            paridhānārthavāso 'vagamāt /
            pūrvasya 'ahatamantaraṃ vāsaḥ'iti coditatvācca /</p>
         
         
         <p>uttarīyaṃ tu 'nityamuttaraṃ kāryam (āpa.dha.2-4-21) ityādidharmaśāstravacanādatrāpi
            siddhameva vāsaḥ /</p>
         
         
         <p>kecit ihottarīyaṃ vidhīyate naiva paridhānīyam;uttaramiti vacanāt /
            tathā ācārya eva 'revatāstvā ityādyupanayanena samānaṃ karotīti /</p>
         
         
         <p>
            tanna;paridhāpya,parihitam'ityanupapattereva /<br />
            tathā ācāryakulānnivṛttenedaṃ snānaṃ kriyate /<br />
            tatrācāryakartṛkatvā prasaktireva //8//
            </p>
         
         
         <p>7 vāsaso 'nte kuṇḍale badhvā tadviśiṣṭayā darvyā pradhānahomāḥ, jayādayaśca /</p>
         
         
         <p class="bold">tasya daśāyāṃ pravṛrtau prabadhya darvyāmādhāyājyenābhyānāyannuttarā āhutīrhutvā jayādi
            pratipadyate // ĀpGs_12.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.9:</span>
            <span class="it">tasyo</span>ttarasya vāsaso <span class="it">daśāyāṃ pravartau</span> karṇālaṅkārau sauvarṇau <span class="it">prabadhya darvyāmādhāyājyena</span>uttarā aṣṭau pradhānāhutiḥ juhoti /</p>
         
         
         <p><span class="it">abhyānāyan</span>pravartayoruparyājyenānayanaṃ kārayannityarthaḥ /
            abhyānayan iti vā pāṭhaḥ /
            asmin pakṣe savyena pāṇinābhyā- nayanam /</p>
         
         
         <p>
            abhyānāyamiti ṇamulantasya yuktaḥ /<br />
            abyānīyābhyānīyetyarthaḥ /<br />
            sarvathā pravartayoruparyāsiktenājyena pradhānahomaḥ /<br />
            jayādinacanaṃ pravartāvapanīya yatāsiddhaṃ pratipadyetetyevamartham //8//
            </p>
         
         
         
         
         
         <p><span class="bold">ĀpGs-Tāt_12.9:</span>
            <span class="it">tasya anantaraprakṛtasya vāsaso daśāyāṃ pravṛrtau</span>kuṇḍale sauvarṇe <span class="it">prabadhya</span>tāvupāyena darvyā agre sthāpayitvā /
            <span class="it">ājyene- ti</span> paribhāṣāprāptānuvādobhyānayanāvidhānārthaḥ /
            abhyānāyamiti ṇamulantor'thapāṭhaḥ /
            tataśca svayameva savyena hastena sthāpitayoḥ pravartayorupari</p>
         
         
         <p>ājyamānīya tenaivājyena uttarāḥ 'āyuṣyaṃ varcasyam'ityādyā aṣṭau prādhānāhutīrhutvā,
            tato darvyā agrāttāvapanīya yathāprasiddhaṃ<span class="it">jayādi</span> <span class="it">pratipadyate</span> /
            sūcanātsūtramiti nirvacanācca sūtre sarvatrānekārthavidhinibandhano /
            vākyabhedo 'pi naiva doṣa ityuktam 'agnimidhvā'(āpa.gṛ.1-12) ityatra /</p>
         
         
         <p>kecit savyena hastena abhyānāyannanyena vābhyānāyanniti pāṭhena bhavitavyamityācakṣate
            //9//</p>
         
         
         <p>8 tayoḥ karṇayorābandhanam /</p>
         
         
         <p class="bold">pariṣecanāntaṃ kṛtvaitābhireva dakṣiṇe karṇa ābadhnītaitābhissavye // ĀpGs_12.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.10:</span>
            pariṣecanāntavacanamānantaryārtham /
            tenāsyāhani bhojanaṃ na bhavati /
            
            <p>
               etābhirevāhutibhiḥ āhutyarthairmantrairityarthaḥ /<br />
               vacanādekaṃ karma bahumantraṃ svāhākāravāṃśca mantraḥ prayojyaḥ /<br />
               savye cetyucmāne mnatrāṇāṃ vibhajya viniyogaḥ syāt /<br />
               tasmāt punaretābhirittyuktam //9//
               </p>
         </p>
         
         
         
         
         
         <p><span class="bold">ĀpGs-Tāt_12.10:</span>
            pariṣecanāntarameva<span class="it">etābhireva</span>'āyuṣyaṃ varcasyam'ityaṣṭābhireva<span class="it">dakṣiṇe karṇe</span> pravartayorekaṃ<span class="it">ābadhrīta</span>pratimuñcet /
            tathānya-</p>
         
         
         <p><span class="it">metābhireva savye</span>karṇe /
            atra ca homamantrāṇāmeva ābandhanakaraṇatvena sūtravākyasādṛśyānumitayā śrutyaiva
            coditatvāttairābandhanamapi gauṇyā vṛttyā prakāśya maindrīvat /
            tathaitābhiriti strīliṅganirdeśo bahutvādṛcāṃ brāhmaṇagrāmavat /
            na cātra homārthānāmeva ābandhanārthatvenāpi viniyoge devadattīyeyaṃ gauryajñadattīyetivadvirodha-
            /
            'puroḍāśakapālena tuṣānupavapati'ityādivadadhiṣṭhānalakṣaṇayā viniyuktākāramatirodhāyāpi
            viniyogopapatteḥ, ṛṅmantraviṣaye tvanekārthatvamapi nāyuktamityāgneyyadhikaraṇe uktatvācca
            /</p>
         
         
         <p>
            kecit-etābhirityanena prakṛtāhutiparāmarśādāhutyarthā mantrā lakṣyante 'pitṝṇāṃ yājyānuvākyābhirupatiṣṭhate'itivaditi
            /<br />
            maivam;yataḥ pūrvatrottarāhutīriti lakṣaṇayā prakṛtānāṃ mantrāṇāmapi parāmarśo varam;natvihāpi
            vākye lakṣaṇā //10//
            </p>
         
         
         <p>9 śirasi srajo dhāraṇaṃ, akṣṇorañjanaṃ, ādarśāvekṣaṇaṃ, upānahorupamuñcanaṃ, chatradaṇyordhāraṇaṃ
            ca /</p>
         
         
         <p class="bold">evamuttarairyathāliṅgaṃ srajaśśirasyāñjanamādarśavekṣaṇamupānahau chatraṃ daṇḍamiti
            // ĀpGs_12.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.11:</span>
            evamuttarairapi mantrairyathāliṅgaṃ snāgādīni ṣaṭ dravyāṇyupayuñjīta yathārham /
            tatra 'śubhike śira'iti dvābhyāṃ srajaśśirasi bandhanam /
            yathāliṅgavacanāt dvābhyāmimāṃ tāmapinahye'iti)sraja iti ṣaṣṭhyekavacanam, na prathamāyā
            dvitīyāyā vā bahuvacanam /
            imāṃ tāmityakevacanāt /
            śirasīti vacanāt asayorna bhavati /
            "na māloktām /
            māle cet brūyuḥ, sragityabhidhāpayīta"(āśva.gṛ.3.8-12) ityāśvalāyanaḥ /</p>
         
         
         <p>atha 'yadāñjanaṃ traikakuda'miti dvābhyāmañjanaṃ akṣṇorupayuñjīta /
            tatra dvābhyāmapi mantrābhyāṃ pūrva dakṣiṇasyāñjanam /
            atha tābhyāmeva savyasya /</p>
         
         
         <p>yadyapi 'tena vāmāñje'iti mantre dvivacanaṃ bhavati /
            tathāpi evamityatideśasāmarthyāt pravartayorābandhanavat kriyābhyāvṛttiḥ</p>
         
         
         <p>mantrābhyāvṛttiśca bhavati /
            tatra sānnāyyakumabhīvat dvivacanaṃ, yathā"aprasnasaṃsāyayajñasyokhe upadadhāmyaha"miti
            /
            athādarśasyāvekṣaṇaṃ 'yanme varca'ityetayā /
            avekṣaṇamityanucyamāne ādānameva syādasmin kāle;'idaṃ tatpunarādada'; itiliṅgāt tasmādavekṣaṇagrahaṇam
            /
            tataḥ upānahāvupamuñcate 'pratiṣṭe stha'iti yajuṣā /
            āñjanavat kriyāvṛttirmantrasyāvṛttiśca bhavati /</p>
         
         
         <p>tataśchatramādāyātmānamācchādayati 'prajāpateśśaraṇamasī'ti<span class="it">yajuṣā</span> /
            
            <p>
               devasya tveti yajuṣā daṇḍamādatte /<br />
               vaiṇavamityāśvalāyanaḥ //
               </p>
         </p>
         
         
         <p>(āśva.gṛ.3-7-15) //10//</p>
         
         
         
         
         
         <p><span class="bold">ĀpGs-Tāt_12.11:</span>
            yathā karmamadhye samantrakaṃ pravartau hi baddhau,<span class="it">evamuttarairmantrairyathāliṅgaṃ</span>mantraliṅgānusāreṇa sragādiṣaṭkaṃ ābadhnīta kartavyam ityādi yathārha vākyaśeṣaḥ /
            tatra 'śubhike śiraḥ'ityanayaikayaiva śirasi srajamābadhnīta /
            'yāmāharat'ityeṣā vikalpārthā;'ekamantraṇi karmāṇi'; /</p>
         
         
         <p>'avaśiṣṭā vikalpārthāḥ'(āpa.pa.1-41;4-12) iti paribhāṣāvacanāt /
            sraja iti dvitīyaikavacanārthe;'śubhike śira āroha'; 'yāmāharat'; ityādyekavacanaliṅgāt
            /
            ṣaṣṭhyekavacanaṃ vā /
            tathā sati, sraja ābandhanaṃ kartavyamiti śeṣaḥ /</p>
         
         
         <p>tathā 'yadāñjanaṃ traikakudam'ityekayaiva sakṛduccaritayā trikakutpavartajātāñjanena
            yugapadakṣṇorañjanaṃ kartavyam /
            atrāpi 'mayi parvata'ityādīni catvāri yajūṣi vikalpārthānyeva /
            na cākṣṇoḥ paryāyeṇāñjanam;'tena vām'iti dvivacanaliṅgavirodhāt /
            tathaiva 'yanme varcaḥ parāgatam'ityetayā ādarśāvekṣaṇaṃ kartavyam /
            tathaiva 'pratiṣṭhe sthaḥ'ityanena yajuṣopānahau yugapadupamuñcate;'pratiṣṭhe sthaḥ'iti
            dvivacanaliṅgāt /
            tathaiva tūṣṇīṃ chatramādāya 'prajāpateḥ śaraṇamasi'iti yajuṣā ātmānamabhicchādayati
            /
            tathaiva daṇḍaṃ vaiṇavaṃ 'devasya tvā'ityādiyajuṣā ādatte /
            iti etāni ṣaṭdravyāṇītyarthaḥ /</p>
         
         
         <p>kecit-'śubhike śira āroha''yāmāharat'iti dvābhyāmapi sraja ābandhanam /
            tathā 'yadāñjanaṃ''mayi parvata pūruṣam'iti dvābhyām apyāvṛttābhyāṃ dakṣiṇasavyayorakṣaṇoḥ
            krameṇāñjanam;'evamuttarairyathāliṅgam'iti vacanabalāt /
            tataśca 'tena vām'iti liṅgamapi vidhibalādvādhyameva /
            yathaikasyāṃ sānnāyyakumbhyāṃ 'ukhe upadhāmyaham'iti dvivacanaliṅgam /
            upānahorupamocane 'pyañjanavadeva vyākhyeti /</p>
         
         
         <p>tadasat, 'ekamantrāṇi'(āpa.pa.1-41) ityādiparibhāṣāviruddhatvāt /
            'evamuttarairyathāliṅgam'ityasya ca pūrvavyākhyāne 'pyupapatteḥ /</p>
         
         
         <p>'mayi parvata pūruṣam'ityatra pāṭhe praśliṣṭe 'pi vibhāge nirākāṅkṣatvāt, vākyabhedāvagateśca
            //11//</p>
         
         
         <p>10 vāgyamaḥ, digupasthānaṃ, nakṣatrāṇāṃ candramasaścopasthānam /</p>
         
         
         <p class="bold">vācaṃ yacchatyānakṣatrebhyaḥ // ĀpGs_12.12 //</p>
         
         
         <p class="bold">uditeṣu nakṣatreṣu prācīmudīcīṃ vā diśamupaniṣkramyottareṇārrdhacena diśa upasthāyottareṇa
            nakṣatrāṇi candramasamiti // ĀpGs_12.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.13:</span>
            tataḥ uttareṇārdarcena 'devīṣṣaḍurvī'rityanena prāṅmukha- prāñjaliḥ sarvā diśo manasi
            kṛtvā mantrāntena pradakṣiṇamāvṛtya samanuvīkṣate /</p>
         
         
         <p>ṣaḍeva diśaḥ ,ḍurvīriti liṅgāt /
            prācyādyāścatasraḥ ūrdhvā adharā ceti /
            tata<span class="it">ḍattareṇārrdhacena</span>'mā hāsmahī'tyanena<span class="it">nakṣatrāṇi candramasaṃ</span>ca sahopatiṣṭhate //11//</p>
         
         
         
         
         
         <p><span class="bold">ĀpGs-Tāt_12.13:</span></p>
         
         
         <p>idaṃ ca vyākhyātam //12//</p>
         
         
         <p>u<span class="it">ttareṇārrdhacena</span> 'devāṣṣaḍurvīḥ ityanena<span class="it">diśaḥ</span>avācīṣaṣṭhā upasthāya, uttareṇa 'mā hāsmahi'ityarrdhacena<span class="it">nakṣatrāṇi candramasaṃ</span>copatiṣṭhate /</p>
         
         
         <p>śrutibalācca 'mā hāsmahi'ityatra nakṣatrāṇītyadhyāhṛtya tāni prakāśyānyeva //13//</p>
         
         
         <p>11 mitreṇa sambhāṣaṇaṃ, yatheṣṭagamanaṃ ca /</p>
         
         
         <p class="bold">rātinā sambhāṣya yathārtha gacchati // ĀpGs_12.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_12.14:</span>
            <span class="it">rātinā</span>bandhunā<span class="it">saṃbhāṣya</span>kiṃ mayā kartavyam?ka āśramaḥ pratipattavyaḥ?iti saṃbhāṣaṇaṃ kṛtvā tena rātinā saha<span class="it">gacchati</span> anadhṛtamāśramaṃ pratinadyata ityartha- /
            'budhvā karmāṇi yat kāmayeta tadārabhete'(āpa.dha.2-21-5) tyanenaiva siddhe punarvacanaṃ
            pravrajate 'pi saṃbhāṣaṇāntaṃ snānakarma yathā syāditi //12//</p>
         
         
         
         
         
         <p><span class="bold">ĀpGs-Tāt_12.14:</span>
            <span class="it">rātiḥ</span>mitraṃ ramayatīti vyutpatyā /
            
            <p>
               tena saha visrabdhassambhāṣya ātmaśaktyādyanurūpaṃ dharmādikaṃ vicārya niścitya /<br />
               yathārtha gacchati tena rātinā saha yor'tho dharmo mokṣo vā sādhyatvenāvadhṛta-, tadanurūpamāśramaṃ
               gārhasthayaṃ maunaṃ vā pratipadyate /<br />
               evaṃ ca brahmacaryādeva pravrajato 'pi sambhāṣaṇāntaṃ snānaṃ kṛtvaiva pravrajyāt //14//
               </p>
         </p>
         
         
         <p>iti śrīsudarśanācāryāviracite gṛhyatātparyadarśane dvādaśaḥ khaṇḍaḥ samāptaḥ //</p>
         
         
         <p>trayodaśaḥ khaṇḍaḥ /</p>
         
         
         <p>9 madhuparkaḥ -
            1 pūjyena kūrce upaveśaḥ /</p>
         
         
         <p class="bold">athaitadaparaṃ tūṣṇīmeva tīrthe snātvā tūṣṇī samidhamādadhāti // ĀpGs_13.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.1:</span>
            vyākhyātaṃ snānakarma garīyaśca mukhyaṃ ca /
            athedānīmetadaparaṃ snānavidhānaṃ laghīyaśca gauṇaṃ ca vyākhyāyate /
            kiṃ tat?tūṣṇāmeva tīrthe bhūmiṣṭhe jale snāti /
            noddhṛtābhiśśītābhiḥ /
            tūṣṇīṃca samidhamādadhāti /
            na mnatreṇa /
            pālāśī samit /
            etāvadeva- asmin vidhau kāryam /</p>
         
         
         <p>
            nānyat kiñcit 'prāgudayāt vraja mityādikam /<br />
            vapanādi tu laukika madharmakaṃ bhavati /<br />
            tatra prayogaḥ-keśaśmaśrunakhalomāni vāpayitvā me khalādaṇḍamajinamityapanīya tūṣṇīmeva
            tīrthe snātvā dantajhāvanamaudumbareṇa kāṣṭhena kṛtvā snānīyocchāditaḥ punaḥ snātvā
            ahate vāsasī paridhāyācamyāgnimupasamādhāya saṃparistīrya pālāśīṃ samidhamagniṃ manasā
            dhyāyannādhāya maṇiprabhṛtīnyalaṅkaraṇāni yathopapādamupādatte tūṣṇīmeva sarvam //
            1 //
            </p>
         
         
         
         
         
         <p><span class="bold">ĀpGs-Tāt_13.1:</span>
            athāparametadvidhānaṃ /
            ucyate iti śeṣaḥ /
            tīrthe puṇyanadyādau /
            samidhaṃ pālāśīṃ, avirodhāt /
            evakārāccāsmin vidhau nānyatkiñcidanuṣṭheyam /</p>
         
         
         <p>nanu-pūrvasminneva vidhau snānasamidādhānayoranya- prakāro vai kalpika iti kimiti
            nāsthīyate ?ucyate-evakāravaiyarthyaprasaṅgāt,snāna samidādhānayoriha vyutkrameṇābhidhānāt,
            asya sūtrasya bahvakṣaratvācca /
            yadi hyayaṃ pūrvasminneva vidhau vaikalpiko 'bhipreto 'bhaviṣyat, tadā tatraiva 'pālāśīṃ'samidhamuttarayādhāya
            tūṣṇīṃ vā''evaṃvihitābhirevādbhiruttarābhiḥ ṣaḍbhiḥ snātvā tīrthe vā tūṣṇīm'ityalpairevākṣarai-
            rasūtrayiṣyat /</p>
         
         
         <p>kiñca sūtrakārāṇāṃ naiveyaṃ sailī dṛṣṭacarī-yaduta sāṅgaṃ pradhānamuktvā paścādathādinā
            sūtreṇa vaikalpikānāṃ prakārabhedānāma- bhidhānamiti /
            eva meva 'athaitadaparaṃ daghna evāñjalinā juhoti (āpa.gṛ.22-10) ityasyāpi vyākhyānam
            /
            prayogastu-brahmacāriliṅgāni mekhalādīni tyaktvā tīrthe tūṣṇīṃ snātvā, vāso 'ntaraparidhānādi
            kṛtvā, śrotriyāgārādagnimāhṛtya'yatra kva cāgnim'iti vidhinopasamādhāya, tatra prajāpatiṃ
            manasā dhyāyan tūṣṇīmeva samidhamādadhāti /</p>
         
         
         <p>kecit-keśaśmaśru vapanādikamanyadapyavirodhi tūṣṇīmeva karotīti //1//</p>
         
         
         <p class="bold">yatrāsmā apacitiṃ kurvanti tatkūrca upaviśati yathāpurastāt // ĀpGs_13.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.2:</span>
            uktayoranyatareṇa snātako bhavati /
            tasyāsmin kāle bandhubhirapacitiḥ kāryā;gomadhuparkaraho vedādhyāya iti vacanāt /
            āvedyārghya dadyā(bau.gṛ.1-2-1)diti kalpāntaram /
            sādhu vratasnāta marghayiṣyāmo bhavantamiti nigadenāvedanaṃ kauṣītakinassamāmananti
            /</p>
         
         
         <p>"viṣṭaraṃ pādyamarghyamācamanīyaṃ madhuparko gaurityeteṣāṃ tristrirekaikaṃ vedayante"(āśva.gṛ.1-21-6)
            ityāśvalāyanaḥ /
            tatra yatra deśe 'smai <span class="it">apacitiṃ</span> <span class="it">kurvanti</span> bāndhavāḥ, tatra tairdatte <span class="it">kūrce upaviśati yathāpurastādupanayane</span>ācāryaḥ /
            kūrca prattamupādāyodagagraṃ nidhāya tasmin 'rāṣṭrabhṛdasī'tyanenopaviśatītyarthaḥ
            //2//</p>
         
         
         
         
         
         <p><span class="bold">ĀpGs-Tāt_13.2:</span>
            yatra yasmin svadharmayuktasya kuṭumbino gṛhe ātithyārthamāgatāyāsmai snātakāyāpacitiṃ
            pūjāṃ madhuparkaakhyāṃ kurvate kuṭumbinaḥ /</p>
         
         
         <p>bahuvacanaṃ cānupādeyagatatvādavivakṣitam /
            ata evottaratra prāhaityekavacanam /
            tat tatra gṛhe tairdatte kūrca upaviśati /
            <span class="it">yathāpurastāt</span> upanayane ācāryaḥ 'rāṣṭrabhṛdasi'iti yajuṣā upaviśati tathā upaviśedityarthaḥ //2//</p>
         
         
         <p>2 rājasthapatyorupaveśanamantraḥ /</p>
         
         
         <p class="bold">evamuttarābhyāṃ yathāliṅgaṃ rājā sthapatiśca // ĀpGs_13.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.3:</span>
            <span class="it">evaṃrājā sthapatiśca</span> yathā brāhmaṇaḥ snātakaḥ kūrce upaviśati /
            yathāliṅgamācāryāsandīti /
            evaṃ rājā sthapatiśca pūjya mānau <span class="it">uttarābhyāṃ</span>yajurbhyā yathāliṅgamupaviśataḥ /
            tatra kṣatriyo rāṣṭhrādhipatirabhiṣkto rājyāya sāmrājyaṃ tasya liṅgam /
            sa eva janādhipatiḥ /</p>
         
         
         <p>sthāpattyāyābhiṣiktaḥ<span class="it">sthapatiḥ /</span>
            ādhipatyaṃ tasya liṅgam /
            uttarābhyāṃ rājā sthapatiścetyeva siddhe 'evaṃ''yathāliṅga'; mityucyate-yathā prathamasya
            mantrasya liṅgāt viniyogaḥ evamuttarayorapi prajñāpanārtham /
            tena prathamo mantro brāhmaṇasyaiva bhavati /
            ācāryā sandīti liṅgāt /
            
            <p>
               brāhmaṇa ācāryaḥ smaryata iticoktatvāt /<br />
               tena kṣatriyavaiśyayoḥ tūṣṇīmupaveśanam /<br />
               tatrā"cāryāyartvije śvaśurāya rājña"iti rajño 'pacitiḥ /<br />
               adhipatestu śvaśuratvenāpacitiḥ //3//
               </p>
         </p>
         
         
         
         
         
         <p><span class="bold">ĀpGs-Tāt_13.3:</span>
            yathā brāhmaṇaḥ pūjyo mantreṇopaviṣṭaḥ,<span class="it">evaṃ rājā sthapatiścottarābhyāṃ</span>yathāliṅgaṃ 'rāṣṭrabhṛdasi samrāḍāsandī'iti rājā, '; rāṣṭrabhṛdasyādhipatnyāsandī'iti
            sthapatiścopaviśedityarthaḥ /
            rājā ca kṣatriya eva, na tu prajāpālanakartānyavarṇo 'pi /
            nanu kṣatriye rājaśabdaprayoga āndhrāṇāṃ, bhāryāṇāṃ tu prajāpālanādikarrtayeva, tatkathaṃ
            balavadāryaprayogabādhena rājā kṣatriya eveti?maivam /
            āryavarasya bhagavataḥ pāṇineḥ gaṇapāṭhe 'rājāse'iti viśeṣasmaraṇasyāndhraprayogamūlatvameva
            yuktamiti aveṣṭyadhikaraṇe sādhitatvāt /</p>
         
         
         <p>sthapatiśca mahadādhipatyaṃ prāpto 'nyavarṇo 'pi /</p>
         
         
         <p>
            anye-vaiśyaḥ sthapatiriti /<br />
            kecittu-kṣatriya eva rājyābhiṣikta iti //3//
            </p>
         
         
         <p>3 padyanivedanam /</p>
         
         
         <p class="bold">āpaḥ pādyā 'iti prāha // ĀpGs_13.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.4:</span>
            atha madhuparkapradātā pādaprakṣālanārtha apa upasaṃgṛhya '<span class="it">āpaḥ pādyā'</span>iti prāha //4//</p>
         
         
         
         
         
         <p><span class="bold">ĀpGs-Tāt_13.4:</span></p>
         
         
         <p>
            atha apacetā pādaprakṣālanārthā apa upasaṅgṛhya 'āpaḥ pādyāḥ'iti prāha /<br />
            etacca samvādavacanaṃ anantaraṃ yatkartavyaṃ tatkurvityevamartham /<br />
            evameva prayojanaṃ 'arhaṇīyā āpaḥ'ityādiṣvapi //4//
            </p>
         
         
         <p>4 prakṣālayitre pādaprasāraṇam /</p>
         
         
         <p class="bold">uttarayābhimantrya dakṣiṇaṃ pādaṃ brāhmaṇāya prayacchetsavyaṃ śūdrāya // ĀpGs_13.5
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.5:</span>
            atha pūjyamānastā apaḥ uttarayarcā"āpaḥ pādāvanejanī"ritye tayābhimantrya prakṣālayitre
            '<span class="it">brāhmaṇāya</span> dakṣṇaṃ pādaṃ <span class="it">pūrva prayacchet</span> prasārayet /
            <span class="it">savyaṃ śūdrāya</span>kṣatriyavaiśyābhyāmaniyamaḥ /
            puṃliṅgasyāvivakṣitatvāt /
            strīṣvapyevam /
            'strī prakṣālayati pumānabhiṣiñcati /
            
            <p>
               viparītameke'(bau.gṛ-1-2)iti kalpāntaram /<br />
               patnīyajamānau jaṅghe dhāvata iti yajñe viśeṣaḥ /<br />
               āpaḥ pādyā iti prakaraṇādeva siddhe pādagrahaṇamuttaratra pādapratyayo mābhūdityevamartham
               /<br />
               tena prakṣālayitrupasparśana pāde na bhavati //5//
               </p>
         </p>
         
         
         
         
         
         <p><span class="bold">ĀpGs-Tāt_13.5:</span>
            atha pūjyastā apaḥ 'āpaḥ pādāvanejanīḥ'ityetayābhimantrya prathamaṃ<span class="it">dakṣiṇaṃ pādaṃ brāhmaṇāya</span>prakṣālayitre <span class="it">prayacchet</span> /
            śūdrāya tu pūrva savyam /
            atra brāhmaṇaśūdrāveva prakṣālayitārau, na tu rājanyavaiśyau;tayoranabhidhānāt /</p>
         
         
         <p>anye tu-kṣatriyavaiśyābhyāṃ aniyamena pūrva pādaṃ prayacchediti //5//</p>
         
         
         <p>5 prakṣālayiturupasparśa ātmābhimarśaśca /</p>
         
         
         <p class="bold">prakṣālayitāramupaspṛśyottareṇa yajuṣā'tmānaṃ pratyabhimṛśet // ĀpGs_13.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.6:</span>
            tathā svena hastenāvanektuḥ pāṇī saṃspṛśe (bau.gṛ-1-2)diti kalpāntaram /
            <span class="it">uttareṇa yajuṣā</span>'mayi mahaḥ'ityanena pratīcīna mabhimarśanam /
            
            <p>
               tacca hṛdayadeśe bhavati /<br />
               ātmanaḥ sthānaṃ hi tat //6//
               </p>
         </p>
         
         
         
         
         
         <p><span class="bold">ĀpGs-Tāt_13.6:</span></p>
         
         
         <p>
            tataḥ prakṣālitapādastaṃ prakṣālayitāraṃ pāṇāvupaspṛśya 'mayi mahaḥ'iti yajuṣā ātmānaṃ
            hṛdayadeśe pratyabhimṛśet pratilomena pāṇinā spṛśet /<br />
            tato 'pāmupasparśanam //6//
            </p>
         
         
         <p>6 ardhyanivedanam /</p>
         
         
         <p class="bold">kūrcābhyāṃ parigṛhya mṛnmayenār 'haṇīyā āpa 'iti prāha // ĀpGs_13.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.7:</span>
            tataḥ pradātā mṛṇmaye pātre upanītā apaḥ<span class="it">kūrcābhyā</span>madhastādupariṣṭācca parigṛhya 'arhaṇīyā āpa'iti prāha nivedayati /</p>
         
         
         <p>puṣpākṣataissaṃyuktā iti kalpāntaram //7//</p>
         
         
         
         
         
         <p><span class="bold">ĀpGs-Tāt_13.7:</span></p>
         
         
         <p>athārhayitā mṛnmaye pātra arhaṇārthāḥ puṣpākṣatasaṃyuktāḥ apa ānīya, kūrcābhyāmadhastādupariṣṭācca
            parigṛhya 'arhaṇīyā āpaḥ'iti prāha // 7 //</p>
         
         
         <p>7 tadekadeśasya pūjyāñjalāvānayam /</p>
         
         
         <p class="bold">uttarayābhimantryāñjalāvekadeśa ānīyamāna uttaraṃ yajurjapet // ĀpGs_13.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.8:</span>
            arhaṇīyā apaḥ niveditā<span class="it">uttarayā</span>'āmāga'nnityetayā abhimantrayate /
            pūjyamānastato 'ñjaliṃ kṛtvā hastena tatastasyāñjalau</p>
         
         
         <p>etāsāmekadeśamānayati pradātā /
            tasminnā<span class="it">nīyamāne uttaraṃ yajuḥ</span>'virājo doho 'sī'tyetat<span class="it">japet</span>pūjyamānaḥ //8//</p>
         
         
         
         
         
         <p><span class="bold">ĀpGs-Tāt_13.8:</span>
            atha pūjyastā apaḥ 'āmāgan'ityetayābhimantrya tāsāmekadeśe stoke svāñjalau dātrā<span class="it">ānīyamāne</span>'virājo dohī'si'iti yajurjapet //8//</p>
         
         
         <p class="bold">śeṣaṃ purastānninīyamānamuttarayānumantrayate // ĀpGs_13.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.9:</span>
            atha tāsāmapāṃ śeṣaṃ pṛrvasyāṃ diśi nayati pradātā /
            tat nīyamānaṃ<span class="it">uttarayarcā'</span> samudraṃ va'ityetayābhimantrayate pūjyamānaḥ mānaḥ /</p>
         
         
         <p>
            etasminkāle vastrayugalaṃ kuṇḍalayugaṃ gāṃ srajaṃ yaccānyadalaṅkaraṇārtha tatsarva
            dadyāt /<br />
            bhojanānta ityanye /<br />
            tatsarvamapaciti-śabdena coditaṃ draṣṭavyam //9//
            </p>
         
         
         
         
         
         <p><span class="bold">ĀpGs-Tāt_13.9:</span>
            atha tāsāṃ śeṣaṃ dātrā purastāt nīyamānaṃ pūjyaḥ 'samudraṃ vaḥ'ityetayā anumantrayate
            /</p>
         
         
         <p>
            kecit-asmin kāle bhojanānte vā pūjyāya vastrakuṇḍalayugādyālaṅkaraṇaṃ dātavyam;anyathāyaṃ
            pūjita eva na bhavati /<br />
            etaccāpa- citi śabdenāsmākamapi ceditameveti //9//
            </p>
         
         
         <p>8 madhuparkadānam /</p>
         
         
         <p class="bold">dadhi madhviti saṃsṛjya kāṃsyena varṣīyasā pidhāya kūrcābhyāṃ parigṛhya 'madhuparka
            'iti prāha // ĀpGs_13.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.10:</span>
            <span class="it">varṣīyasā</span> bṛhatā kāṃsyena pātreṇa madhuparka prāha /
            
            <p>
               kāṃsyena varṣīyasā pidhāyetyevamapi sambandhaḥ /<br />
               tenobhayoḥ pātrayoḥ kāṃmya niyamaḥ siddho bhavati /<br />
               itiśabdaḥ prakāre-dadhi madhviti vā payo madhviti veti //10//
               </p>
         </p>
         
         
         
         
         
         <p><span class="bold">ĀpGs-Tāt_13.10:</span></p>
         
         
         <p>
            dadhi madhvityetaddvayaṃ niyamavidhānāt kasmiścitpātre saṃsṛjya, tato varṣīyasā bṛhatā
            kāṃsyena pātreṇa pidhāya /<br />
            śeṣaṃ vyaktam /<br />
            anye tu apidhānaṃ kāṃsyaṃ pradarśanārtham, tenetaradapi kāṃsyameveti //10//
            </p>
         
         
         <p>9 madhuparkadravyāṇi /</p>
         
         
         <p class="bold">trivṛtameke ghṛtaṃ ca // ĀpGs_13.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.11:</span>
            trayāṇāṃ dravyāṇāṃ samudāyaḥ<span class="it">trivṛt</span> /
            pūrvokte dve dadhi madhviti vā payo madhviti vā,ghṛtañca tṛtīyam //11//</p>
         
         
         
         
         
         <p><span class="bold">ĀpGs-Tāt_13.11:</span></p>
         
         
         <p>
            trayāṇāṃ dravyāṇāṃ samāhārastrivṛcchabdenocyate /<br />
            tasmin pakṣe pūrvokte dadhimadhunī ghṛtaṃ ca saṃsarjanīyāni //11//
            </p>
         
         
         <p class="bold">pāṅktameke dhānāssaktūṃśca // ĀpGs_13.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.12:</span>
            pañcānāṃ dravyāṇāṃ samudāyaḥ<span class="it">pāṅktam /
               </span>dadhi madhu ghṛtaṃ dhānāssaktavaḥ iti //12//</p>
         
         
         
         
         
         <p><span class="bold">ĀpGs-Tāt_13.12:</span></p>
         
         
         <p>
            ihāpi pañcānāṃ samudāyaḥ pāṅktaḥ /<br />
            śeṣaṃ pūrvavat //12//
            </p>
         
         
         <p>10 madhuparkaprāśanam /</p>
         
         
         <p class="bold">uttarābhyāmabhintrya yajurbhyāmapa ācāmati purastādupariṣṭāccottarayā triḥ prāśyānukampyāya
            prayacchet // ĀpGs_13.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.13:</span>
            atha taṃ madhuparkamuttarābhyāmṛgbhyāṃ 'trayyai vidyāyai, 'āmāganni'tyetābhyāmabhimantrya
            pūjyamānaḥ pratigṛhṇāti /
            pādyādīnām- abhimantrya pratigrahadarśanāt madhuparkasyābhimantrya pratigrahaḥ, na
            pratigṛhyābhimantraṇam /
            tatastaṃ 'yanmadhuna'ityetayā triḥ prāśnāti /
            sakṛnmantreṇa dvistūṣṇīm /</p>
         
         
         <p>tataḥ prāśanasya purastādupariṣṭācca yajurbhyāmanantarapaṭhitābhyā"mamṛtopastaraṇamasyamṛtopidhānamasī'tyetābhyāṃ
            yathākramaṃ apa ācāmati /
            tatra prayogaḥ amṛtopastaraṇasītyupastaraṇīyā apa ācamya madhuparka mantreṇa prāśyācamya
            evaṃ dvistūṣṇīṃ prāśyāpidhānīyā apa ācāmati /
            paścāt śaucārthamācamanam /
            <span class="it">śeṣaṃ</span> madhuparkaprāśanaśeṣaṃ<span class="it">anukampyāya</span>anugrāhyāya putrāya bhrātre vā samāvṛttāyaiva prayacchet /
            so 'pi taṃ prāśnāti /</p>
         
         
         <p>somabhakṣaṇe madhuparkaprāśane bhojane ca madhye nocchiṣṭateti śiṣṭāḥ smaranti //13//</p>
         
         
         
         
         
         <p><span class="bold">ĀpGs-Tāt_13.13:</span>
            atha pūjyastaṃ madhuparka pratigṛhyāpidhānapātramapanīya 'trayyai vidyāyai''āmāgan
            yaśaśā'iti dvābhyāmabhimnatrya /
            'amṛtopastara-ṇamasi'; iti yajuṣā<span class="it">purastātprā</span>śanādapaḥ pibati /
            tata ācamya 'yanmadhuno madhavyam'ityanayā triḥ prāśnāti /
            dvistūṣṇīm /
            tataḥ 'amṛtāpidhānamasi'; iti yajuṣā<span class="it">upariṣṭādapyapaḥ</span>pibet /
            atācamya śeṣamanukampyāya anugrāhyāya putrāśiṣyādaye samāvṛttāyaiva prāśituṃ<span class="it">prayacchet;</span> na tu brahmacāriṇe, 'na cāsmai śrutivipratiṣiddhamucchiṣṭaṃ dadyāt'(āpa.dha.1-4-5)
            iti niṣedhāt /</p>
         
         
         <p>nanviha madhye śuddhyarthamupastaraṇānantaramācamanaṃ na kartavyam;asmākaṃ vacanābhāvāt
            /
            nyāyate 'pi naiva;bhojanavadapidhānāntameka- karmatvāt /
            aparathā bhojame 'pi pratigrāsamācamanaṃ prasajyeta /
            atha sarvadeśakālakartṛvyāptācārabalāttatkartavyamiti cet, na;ayamācāra uktalakṣaṇo
            na vetyarvācīnānāṃ durniśceyatvāt /</p>
         
         
         <p>atrocyate-nāyamākṣepaḥ bodhāyanādigṛhyeṣūpastaraṇānantaramācamanavidhidarśanenāsmākamapyācāraḥ
            sarvadeśādivyāpīti niścetuṃ suśakatvāt /
            uktaṃ caitat"atha karmāṇyācārādyāni'(apa.gṛ.1-1) ityatra gārhyaaṇīti svaśabdaṃ vihāya,
            ācārādityupalakṣaṇato vyākhyeyagārhyakarmanirdeśāt, gṛhyāntarādyupadiṣṭaviṣayo 'pyasmadīyānāmācāro
            vedamūla eveti /
            bhojane tu na pratigrāsamācamanaprasaktiḥ;kvacidapi vacanābhāvāt, ācārābhāvācca /
            somapāne punaḥ 'na somenocchiṣṭā bhavanti'iti vacanādante 'pi naivācamanam /
            api caitadācamanam</p>
         
         
         <p>śikābandhanādivat kartuḥ saṃskārakam, sannipāti ca anuktamapyapekṣitamanyato grāhyamiti
            nyāyavidaḥ /
            tasmādihopastaraṇānantamācamanaṃ kāryameva /</p>
         
         
         <p>kecit-baudhāyanādibhirupastaraṇāpidhānayostadarthānāṃ cāpāṃ nivedanasya pṛthagupadeśāt
            upastaraṇādūrdhvamācamanavidhānācca upastaraṇādeḥ</p>
         
         
         <p>bahiraṅgatvena karmāntaratvāvagateryuktaṃ teṣāṃ prāśanāttprāgapyācamanam /
            
            <p>
               asmākaṃ tu tathāvidhopadeśābhāvāt, antaraṅgatvena upastaraṇādya- pidhānāntaṃ bhojanavadekaṃ
               karmeti madhye suddhyarthamācamanaṃ na yuktamiti /<br />
               maivam;yato 'smākamapi 'yajurbhyāmapa āācāmati'iti śabdāntareṇācamanayoḥ pṛthagovopadeśaḥ
               /<br />
               asmādeva pṛthagupadeśāttadarthānāmapāmāvedanaṃ cākṣepyam /<br />
               ato 'smākaṃ teṣāṃ copadeśe vaiṣamya- bhāvāttulyayogakṣemamevācamanam // 13 //
               </p>
         </p>
         
         
         <p>11 madhuparkapratigrahītā rājā sthapatirvā cet tena tasya purohitāya dānam /</p>
         
         
         <p class="bold">pratigṛhyaiva rājā sthapatirvā purohitāya // ĀpGs_13.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.14:</span></p>
         
         
         <p>
            evakārāt prāśanamakṛtvā purohitāya pradānam /<br />
            sa vidhivat prāśnāti //14//
            </p>
         
         
         
         
         
         <p><span class="bold">ĀpGs-Tāt_13.14:</span>
            <span class="it">rājā sthapatiśca</span>madhuparka<span class="it">pratigṛhyaiva purohitāya</span> prayacchet /
            
            <p>
               evakārādabhimantraṇamakṛtvā /<br />
               abhimantraṇādi tu praśanāntaṃ purohitasyaiva /<br />
               prāśanāntaṃ purohitasyaiva /<br />
               punaścottaraṃ karma rājādereva //14//
               </p>
         </p>
         
         
         <p>12 gonivedanam /</p>
         
         
         <p class="bold">gauriti gāṃ prāha // ĀpGs_13.15 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.15:</span>
            athācāmyopaviṣṭāya gāṃ nivedayate-gauriti /
            strī ca gaurbhavati, gaurdhanubhavyeti darśanāt /
            yadvā pumānapi bhavati /
            śrūyatohi</p>
         
         
         <p>
            -"tadyathaivādo manuṣyarāja āgate 'nyasmin vār'hati ukṣāṇaṃ vehataṃ vā kṣadante"iti
            /<br />
            (ai.brā.1-3-4) evamarthamevātra gāmityuktaṃ gojātimātrasya nvedanaṃ yathā syāt . anyathā
            gauriti prahetyetāvatā siddhaṃ yathā pādyadiṣu //15//
            </p>
         
         
         
         
         
         <p><span class="bold">ĀpGs-Tāt_13.15:</span>
            prāśane kṛte dātā 'gauḥ'<span class="it">iti gāṃ prāha</span>kathayati /
            
            <p>
               gaiśca strī, 'gaurdhenubhavyā'iti strīliṅganirdeśāt /<br />
               etacca kathanaṃ, kimiyaṃ gaussaṃjñapyatāmutsṛjyatāṃ vā?iti pūjyābhiprāyaniścayārtham
               /<br />
               sa ca svābhiprāyaṃ dīturbrūyāt //15//
               </p>
         </p>
         
         
         <p>13 gorvapāṃ śrapayitvā tasyāḥ palāśaparṇena homaḥ /</p>
         
         
         <p class="bold">uttarayābhimantrya tasyai vapāṃ śrapayitvopastīrṇābhighāritāṃ madhyamenāntamena vā
            palāśaparṇenottarayā juhoti // ĀpGs_13.16 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.16:</span>
            anujānīyadityadhyāhāraḥ /
            kalpāntare tathā darśanāt /
            oṃkurutti kārayiṣyan anujānīyāditi /
            proktāyāṃ gavi tāṃ<span class="it">uttarayā</span> 'gaurasyapahatapāpme'tyetayā pūjyamāno 'bhimantrya /
            
            <p>
               yadyasya ālambhanamicchan anujānīyāt /<br />
               yadyapyeka evārrdhacassamāmnāyate tathāpi strīliṅganirdeśādṛgevaiṣāgāyatrī /<br />
               tatrāmuṣyetyasya sthāne pradāturnāmanirdeśaḥ mama ca yajñaśarmaṇaśceti //16//
               </p>
         </p>
         
         
         <p>tataḥ pradātā tenāsambhane 'nujñāte laukikyā'vṛtā tasyā gorālambhaṃ kṛtvā vapāmutkhidya
            vapāśrapaṇībhyāṃ parigṛhya aupāsane pacane vā</p>
         
         
         <p><span class="it">śrapayitvā tāmupastīrṇābhighāritāṃ madhyamenāntamena vā palāśaparṇenottarayarcā '</span> <span class="it">gniḥ prā</span>śnātvi'tyetayā tasminnevāgnau <span class="it">juhoti /</span></p>
         
         
         <p><span class="it">upastīryābhighāritāmiti</span>upastaraṇābhighāraṇe kṛtvetyarthaḥ /
            
            <p>
               hutvā tato māṃsaṃ saṃskṛtyānnena saha tasmā upaharanti /<br />
               'avikṛtamātithya'miti vacanāt upastaraṇābhighāraṇayoraprasaṅge vacanam /<br />
               palāśaparṇenetyeva siddhe madhyamenāntamenetivacanaṃ dviparṇasya palāśavṛntasya parṇena
               homo mā bhūditi /<br />
               abhāvavikalpārtha vā pūrva madhyamena tadabhāve antameneti //17//
               </p>
         </p>
         
         
         
         
         
         <p><span class="bold">ĀpGs-Tāt_13.16:</span>
            yadi pratihītā saṃjñapanamicchet, tadā 'gaurasyapahatapāpmā'ityetayānavasānayā gāmabhimantrayate
            /
            amuṣyetyasya sthāne cārhayiturnāma viṣṇuśarmaṇa iti gṛhṇāti /
            tatassukamāsīta /
            dātureva vapāhomāntaṃ karma /
            abhimantryeti ca ktavāpratyayaḥ kriyāvidhāna mātrārtha eva, na tu samānakartṛkatvārthaḥ
            /
            <span class="it">tasāyai</span>tasyāḥ saṃjñapanaṃ kṛtvā, vapāmutthidya,<span class="it">śrapayitvā, madhyamenāntamena vā palāśaparṇena</span> laukikenājyenopastīrya kṛtsnāṃ vapāṃ sakṛdevāvadāyābhighārya 'agniḥ prāśanātu'ityetayā
            tena parṇena svāgenau <span class="it">juhoti /</span>
            
            <p>
               tatra ca madhyamenāntamena veti vacanaṃ dviparṇapratiṣedhārthamabhāvavikalpārtha vā
               /<br />
               śiṣṭaiścāvadānaissaṃskṛtaissahānnaṃ bhojayet /<br />
               ayaṃ ca saṃjñapanapakṣaḥ kaliyugānācāreṣu paṭhitatvādidānīṃ tyājya eva //16//
               </p>
         </p>
         
         
         <p>14 gorutsargapakṣe kartavyaḥ prakāraḥ /</p>
         
         
         <p class="bold">yadyutsṛjedupāṃśūttarāṃ japitvomutsṛjate tyuccaiḥ // ĀpGs_13.17 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.17:</span>
            atha yadi gāmutsṛjatyayaṃ pūjyamānaḥ sa gauriti prokte mantrān uttarāṃścaturo 'yajñe
            vardhatā'mityupāṃśu japati /
            japitvā 'omutsṛjate'<span class="it">tyuccaiḥ</span>prasauti /
            pradātā ca tāmuttsṛjyānyat māṃsaṃ kalpayati, 'nāmāṃso madhuparko bhavatī'(āśva.gṛ.19-28)
            tu kalpāntarāt /
            tatra puṅgavālambhe gaurdhanubhavyāmātārudrāṇāmetayorlopaḥ liṅgavirodāt, netyanye
            /
            japatvādeva siddhe upāṃśuvacanaṃ niyamārtham-uttare catvāra eva mantrāḥ
            upāṃśu vaktatavyāḥ /
            na praṇava iti /
            
            <p>
               śāstrāntaradarśanāt prasaṅgaḥ /<br />
               praṇavadyuccaiḥ, ūrdva vā praṇavāt iti /<br />
               tena brahmaṇaḥ evaiṣa vikalpaḥ siddho bhavati /<br />
               ihaprasavāṃvidhrabhāve 'pi utyairiti vacanādeva prasautirdraṣṭavyaḥ //18//
               </p>
         </p>
         
         
         
         
         
         <p><span class="bold">ĀpGs-Tāt_13.17:</span>
            yadi pūjeyo gāmutsṛjyamānāmicchet /
            ayaṃ ca kāmapravedane liṅ /
            tadottarān trīn mantrān 'yajño vardhatām'ityādikānu<span class="it">pāṃśu</span> <span class="it">japitvā '</span> <span class="it">omutsṛjata'</span> <span class="it">ityuccaiḥ</span>prabrūyāditi śeṣaḥ /
            
            <p>
               kecit-yajña ityādikāścatvāro mantrā iti /<br />
               iyaṃ ca gaurutsarjanapakṣe 'pi bhoktureva // 17 //
               </p>
         </p>
         
         
         <p>15 annanivedanam /</p>
         
         
         <p class="bold">annaṃ proktamupāṃśūttarairabhimantrya oṃ kalpayate tyuccaiḥ // ĀpGs_13.18 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.18:</span>
            athānnaṃ sāmiṣaṃ samāhṛtya tasme prāha-bhūtamiti /
            siddhe 'nne bhūtamiti prāha (bau.gṛ1-2-55) iti kalpāntaram /
            
            <p>
               asmākaṃ ca vaiśvadeve /<br />
               tasmāt bhūtamityeva nivedanam /<br />
               tadannaṃ peroktamuttaraiḥ pañcabhirmantrairbhūtamityādibhiḥ bhoktopāṃśvabhimantrya
               oṃkalpayatetyuccaiḥ prasauti /<br />
               prasūtāḥ pariveṣṭāraḥ pariveṣanti caturo nānāgotrān brāhmaṇān bhojayateti brūyettoṣu
               bhuktavātsvannamasmā upāharantīti (bau.gṛ.1-2) kalpāntaram //19//
               </p>
         </p>
         
         
         
         
         
         <p><span class="bold">ĀpGs-Tāt_13.18:</span>
            atha dātā siddhamannaṃ 'bhūtaṃ'iti mantreṇa pūjyāya prabrūyānnivedet /
            kuta etat ?'sijjhe 'nne tiṣṭhan bhūtamiti svāmine prabrūyāt'; (āpa.dha.2-3-10) iti
            vaiśvadeve darśanāt /
            madhuparkaprakaraṇa eva 'siddhenne tiṣṭhan bhūtamiti prāha'iti kalpāntarācca /
            evaṃ proktamannaṃ bhoktā</p>
         
         
         <p>uttarairmantraiḥ 'subhūtam'ityādibhiḥ pañcabhirupāṃśvabhimantrya,<span class="it">oṃ kalpayatetyuccaiḥ /</span></p>
         
         
         <p>
            atrāpyanujānīyāṃditi śeṣa- /<br />
            tato bhojanaṃ ;annanivedanasya dṛṣṭārthatvāt, ācārācca //18//
            </p>
         
         
         <p>16 madhuparkarahaaḥ /</p>
         
         
         <p class="bold">ācāryāyartvije śvaśurāya rājña iti parisaṃvatsarādupatiṣṭhadbhya etatkāryam // ĀpGs_13.19
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.19:</span>
            ācāryādayaḥ prasiddhāḥ /
            tebhyaścaturbhyaḥ parisaṃvatsaraṃ vipreṣyopatiṣṭhadbhyaḥ gṛhamātiśyenāgatebhyaḥ etadapacitkarma
            kūrcādi bhojanāntaṃ kartavyam /
            kena?gṛhasthena /
            niveśe hi vṛtte naiyamikāni?śrūyante agnihotramatithayaḥ iti vacanāt /
            atra kecidāhuḥ-</p>
         
         
         <p>ācāryāyartvije śvaśurāya rājña ityetat kāryam /
            ityeko yogaḥ /
            
            <p>
               atha parisaṃvatsarādupatiṣṭhadbhyaścāyaṃ kāryaḥ iti /<br />
               tena vivāhāda- nantaraṃ ācāryaśvaśurābhyāṃ nimantryāpacitiḥ kartavyā /<br />
               ṛtvije ca karmaṇi, rājñe cābhiṣekānantaram /<br />
               atha tebhya eva saṃvatsaraṃ vipro ṣyopagatebhyaśca kartavyamiti //20//
               </p>
         </p>
         
         
         
         
         
         <p><span class="bold">ĀpGs-Tāt_13.19:</span>
            yadetadarhaṇaṃ kūrcādi bhojanāntaṃ gṛhasthena snātakāya snānadivasa evāgatāya kartavyamiti
            vihitaṃ, tadācāryādibhyaḥpari<span class="it">saṃvatsarāt</span>saṃvatsarādūrdhva gṛhamupatiṣṭhadbhyaḥ upāgatebhyaḥ punaḥ punaḥ kārya;na tu snātakavat
            sakṛt /
            na cāpyarvāksaṃvatsarāt /
            atra cetiśandaścārthaḥ /
            nanu dharmaśāstre 'gomadhuparkaraho vedādhyāyaḥ /
            ācārya ṛtvik snātako rājā vādharmayuktaḥ /
            ācāryāyartvije śvaśurāya rājña iti parisaṃvatsarādupatiṣṭhadbhyo gaurmadhupa4kaśca
            /
            
            <p>
               dadhimadhusaṃsṛṣṭaṃ madhuparkaḥ payo vā madhusaṃsṛṣṭam /<br />
               abhāva udakam, (āpa.dha.2-8-5...9) iti snātakāyācāryāyartvije upādhyāyāya śvaśurāya
               rājñe ca dakṣiṇārthagavā saha madhuparko vihitaḥ /<br />
               kimarthamiha punarvidhīyate?utyate- iha vikalpena vihitasya trivṛtaḥ pāṅktasya ca
               tasmin gomadhuparke avedādhyāyāya śvaśurāya ca dīyamāne ca prāptyartham /<br />
               yattu tatraiva 'gaurmadhuparkaśca'iti punarvacanaṃ, tadācāryartvidādhyāyaśvaśurarājabhya
               eva parisaṃvatsarādupatiṣṭhadbhyaḥ punaḥ punaḥ kāryam, snātakavedādhyāyatithibhyastu
               sakṛdevetyevamartham //19//
               </p>
         </p>
         
         
         <p class="bold">sakṛtpravaktre citrāya // ĀpGs_13.20 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_13.20:</span>
            sakṛt na prativatasaraṃ kalau gorālambhsya nṣedhādraurityuttkā yajño vardhatāmityādi
            japet madhyamantralopaḥ)pravaktre vedasya vedārthasya ca citrāya prasiddhāya bhinnasaṃśayāyetyarthaḥ
            /
            evaṃ bhūtāyopasthitāya sakṛdetadapacitikarma kartavyaṃ, na pratisaṃvatsaramiti //21//________________________</p>
         
         
         <p><span class="bold">ĀpGs-Tāt_13.20:</span>
            pravaktā yaḥ padavākyapramāṇābhyāṃ prakarṣeṇa vakti sādhuśabdānāmuccārayitā, pramāṇopaṃpannaṃ
            vyākhyātā cetyarthaḥ /
            citraḥ prakāśaḥ loke prasiddha ityarthaḥ . idaṃ pravaktureva viśeṣaṇam /
            tasmai sakṛdevaitat gārhya gerahitaṃ kāryam /
            ayaṃ ca pravaktā na vedādhyāyaḥ /
            sa hi gomadhiparkarahaḥ /
            yassaṣaḍaṅgaṃ vedamadhīte, arthāśca jānāti sa vedādhyāyaḥ /
            nanu-sāmayācārike gomadhuparke dharmā nopadiṣṭāḥ, sa kathaṃ kartavyaḥ?ucyate-nāmadheyaṃ
            dharmagrāhakamti mīmāṃsakāḥ /
            tena gṛhye yājñikaprasiddhyā madhuparkasaṃśike karmaṇi upadiṣṭā eva dharmāḥ 'gomadhiparkarahaḥ'ityatra
            madhuparkanāmnā atidiśyante, 'māsamagnihetraṃ juhoti'itivat /
            'dadhimantho madhumanthaḥ'(madhuparkaḥ)(āpa. śrau.6-32-5) ityatra tu dakṣiṇādravyasya
            karmavaddhamārkaaṅkṣā bhāvānnātideśaḥ /
            atra ca vedādhyāyātithipūjāyām ayaṃ viśeṣaḥ, 'dadhimadhusaṃsṛṣṭaṃ madhuparkaḥ'iti
            pratyakṣavidhānādatideśaprāptaṃ trivṛttvaṃ pāṅktatvaṃ ca bādhyata(āpa.śrau.2-8-8)
            iti /
            ayamatra niścitor'thaḥ ācāryāyartvije vedādhyāyāya śvaśurāya rājñe ca dakṣiṇārthādhikagavā
            vinā gārhyaḥ sāmayācāriko vā madhiparkaḥ kāryaḥ /
            parisaṃvatsarādipāgatebhyaḥ punaḥ punaḥ kāryaḥ /
            avedādhyāyāya śvaśurāyādhikagavā vinā gārhyaḥ</p>
         
         
         <p>atithivarāpacitebhyo vedādhyāyebhyaḥ saha gavā dharmoktaḥ /
            avedādhyāyābhyāṃ tu varāpacitābhyāṃ snātakāya ca snānadina evāgatāya gavā vinā gṛhyokto
            dharmokto vā /
            prakāśāya ca pravaktre vinā gavā gārhyaḥ /
            ācāryādibhyaścaturbhyo 'nyeṣāṃ sakṛdeveti /</p>
         
         
         <p>kecit atra yogavibhāgamāhuḥ /
            ācāryādibhya;caturbhya etatkāryamityeko yogaḥ /
            tena vivāhānantaramācāryaśvaśurābhyāṃ nimantryāpi pūjā kāryā /
            anyathā saṃvatsaramapi proṣitābhyāṃ sakṛdapi na sidhyet /
            ṛtvije ca karmaṇi karmaṇi pūjā kāryā /
            rājñe cābhiṣiktāya niyamenaiva /</p>
         
         
         <p>tathā 'parisaṃvatsarādupatiṣṭhadbhyaḥ punaḥ punaḥ'ityanyo yogaḥ /
            spaṣṭaścāyaṃ sāmayācārikeṣu vibhāgaḥ, 'gomadhuparkarahaḥ'iti pūrva vidhāya, paścāt'ācāryāya'ityādinā
            punarvidhānāt /
            pūrvayoge ca śvaśuraśabdo nipātayitavyaḥ /
            na cātrānya- taravidhyārambho vyarthaḥ /
            sāmayācārikeṣu sarvācaraṇārthena vihitāyāṃ pūjāyāṃ, gārhyasyāsmadīyānāṃ dharmātideśārthatvāt
            /
            na ca nāmnā dharmātideśaḥ, gomadhuparkaśabdayoḥ 'madhumantho madhuparkaḥ'; itivat
            dravyābhidhāyakatvāt /
            ator'thabhedāt gṛhye dharme ca vidhyārambhorthavān /
            tathā vedasya vedārthasya ca pravaktre ctrāya etatsakṛtkāryamiti /</p>
         
         
         <p>taccintyam //20//</p>
         
         
         <p>iti śrīsudarśanācāryakṛte gṛhyatātparyadarśane trayodaśaḥ khaṇḍaḥ //</p>
         
         
         <p>pañcamaśca paṭalassamāptaḥ //</p>
         
         
         <p>====================================================================================</p>
         
         
         <p>atha ṣaṣṭhaḥ paṭalaḥ //</p>
         
         
         <p>caturdaśaḥ khaṇḍaḥ /</p>
         
         
         <p>mantrāmnānakrameṇa vivāhādayassaṃskārā vyākhyātāḥ /
            anantaraṃ tatkrameṇaiva sīmantādayo vyākhyāyante-</p>
         
         
         <p>10 sīmantonnayanam -
            1 sīmantonnayanakālaḥ /</p>
         
         
         <p class="bold">sīmantonnayanaṃ prathame garbhe caturthe māsi // ĀpGs_14.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.1:</span>
            sīmanto nāma keśamadhyer khāviśeṣaḥ /
            sa unnīyate yasmin karmaṇi tat<span class="it">sāmantonnayanannāya</span>karma garbhasaṃskāraḥ /
            
            <p>
               taccaturthe māsi kartavyam /<br />
               prathamaniyamādādhārasaṃskāro 'yam /<br />
               ādhāre ca saṃskṛte tatrāhitāḥ sarva eva garbhāḥ saṃskṛtā bhavanti //1//
               </p>
         </p>
         
         
         
         
         
         <p><span class="bold">ĀpGs-Tāt_14.1:</span>
            <span class="it">sāmantonnayanamit</span>karmanāmadheyam, yasmin karmaṇi garbhiṇyāssīmanta unnīyate tat vyākhyāsyāma iti śeṣa-
            /
            tacca<span class="it">prathame garbhe;</span>na tu garbhe garbhe /
            garbhārthamevādhārastrūsaṃskāraḥ /
            strīsaṃskāratvāt sakṛdeva kṛtassīmantassarvāneva garbān saṃskaroti /
            <span class="it">catirthe māsi</span>caturthe māse /
            allopaśchāndasaḥ, 'chandovatsūtrāṇi bhavanti'iti smṛteḥ //1//</p>
         
         
         <p>2 tatra pradhānahomā, jayādayaśca /</p>
         
         
         <p class="bold">brāhmaṇānbhojayitvā'śiṣo vācayitvāgnerupasamādhānādyājyabhāgānte 'nvārabdhāyāmuttarā
            āhutīrhutvā jayādi pratipadyate // ĀpGs_14.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.2:</span>
            tatra pūrvedyurnāndīśrāddham /
            atha tasminnahani<span class="it">brāhmaṇān bhojayitvā</span>tairbhuktavadbhiḥ<span class="it">āśiṣo vācayitvā</span>agnerupasamādhānādi pratipadyate sakṛtpātrāṇi śalalyādayaśca saha śamyaḥ //2//</p>
         
         
         <p>aṣṭau pradhānāhutayo 'dhātā dadātu no rayi'miti catasro 'yastvāhṛdā kīriṇe'ti catasraḥ
            //3//</p>
         
         
         
         
         
         <p><span class="bold">ĀpGs-Tāt_14.2:</span>
            iha brāhmaṇabhojanāśīrvacanayorvidhānaṃ upanayanavat kramārtham /
            pātrāsādanakāle tu yathārtha śalalyādīni sakṛdevāsādyāni /
            śamyāśca paridhyarthe /
            <span class="it">uttarāḥ</span> 'dhātā dadātu no rayim'iti catasro 'yastvā hṛdā kīriṇā'iti catasra ityaṣṭau /
            śeṣaṃ sugamam //2//</p>
         
         
         <p>3 treṇyā śalalyā sīmantonnayanam /</p>
         
         
         <p class="bold">pariṣecanāntaṃ kṛtvāpareṇāgniṃ prācīmupaveśya treṇyā śalalyā tribhirdarbhapuñjīlaiśśalāluglapsenetyūrdhva
            sīmantamunnayati vyāhṛtībhiruttarābhyāṃ ca // ĀpGs_14.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.3:</span>
            <span class="it">prācīṃ</span>prāṅmukhīṃ svayaṃ pratyaṅmukhaḥ /
            triṣu pradeśeṣu enī śvetī<span class="it">treṇī</span> /
            ikāralopaśchāndaśaḥ /
            ṇatvaṃ ca /
            <span class="it">śalalī</span>śalyakasya romasūcī /
            saviśākhā nāḍī<span class="it">puñjīla</span>mityucyate /
            darbhasya puñjīlāni trīṇi bhavanti /
            udumbarasya phalasaṅghātaviśeṣastaruṇaḥ <span class="it">śalāluglapsa</span>ityucyate /
            piśācodumbarasyetyanye /
            etāni dravyāṇi yugapadgṛhītvā<span class="it">taissīmantamunnayati ū</span>rdhvamudūhati bhūrbhuvassuvaritye- tābhiḥ</p>
         
         
         <p><span class="it">uttarābhyāṃ ca</span> 'rākāmahaṃ, 'yāsterāka'ityetābhyām /
            trayāṇāmante sakṛdunnayanam /
            iha mantrasamāmnāye vyāhṛtīnāṃ pāṭho na kartavyaḥ /</p>
         
         
         <p>vyāhṛtibhirityetenaiva siddhassampratyayaḥ /
            yathā vyāhṛtīśca japitvā, vyāhṛtīrvihṛtāḥ, ityādau /
            evaṃ siddhe vyāhṛtīnāṃ pāṭhaḥ samāmnāyārtham /</p>
         
         
         <p>
            kiñcāsati pāṭhe vyāhṛtibhiruttarābhyāñcetyucyamāne yājamānasamāmnāyāt grahaṇaṃ prāpnoti-vyāhṛtibhiruttarābhyāñca
            mantrābhyāṃ 'ucchuṣmo agna'; ityetābhyāmiti /<br />
            tatra pāṭhasya prasiddhatvāt /<br />
            'rākāmahaṃ''yāste rāke'ityetayośca pradhānāhutitvaṃ vijñāyeta, viśeṣābhāvāt /<br />
            tasmādasmādeva samāmnāyadgrahaṇaṃ yathā syāditi vyāhṛtīnāmiha pāṭhaḥ //4//
            </p>
         
         
         
         
         
         <p><span class="bold">ĀpGs-Tāt_14.3:</span>
            prācīṃ<span class="it">prāṅmukhīṃ /</span>
            svayaṃ tu pratyaṅmukhaḥ /
            <span class="it">treṇī</span>trīṇyetāni śuklāni yasyāssā /
            yadvā triṣu pradeśeṣu enī śvetā /</p>
         
         
         <p>treṇīti ca rūpaṃ chāndasam /
            <span class="it">śallī</span>sūcyākāraṃ śalyaloma /
            treṇīti śalalyā viśeṣaṇam /
            <span class="it">darbhapuñjīlaṃ</span>saviśākhā nāḍī /
            <span class="it">śalālurgo</span>ṣṭhodumbaraḥ, karapatrodumbaraḥ, piśācodumbaraityanarthāntaram /
            <span class="it">glapsaḥ</span>stabakaḥ;piśācodumbarasya taruṇaphalasaṅghātaviśeṣa ityarthaḥ /</p>
         
         
         <p>ityetairdravyairyugapadgṛhītairūrdhva<span class="it">sīmantamunnayati</span>śirasi madhye rekhāmudūhati /
            
            <p>
               kairmantraiḥ?'bhūrbhuvassuvaḥ''rākāmahaṃ suhavām''yāste rāke sumatayaḥ'; ityetairmantraiḥ
               /<br />
               cakāro bahumantrajñāpanārthaḥ //3//
               </p>
         </p>
         
         
         <p>4 vīṇāgāthibhyāṃ vīṇāgānārtha saṃśāsanam /</p>
         
         
         <p class="bold">gāyatamiti vīṇāgāthinau saṃśāsti // ĀpGs_14.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.4:</span>
            vīṇayā yo gāthāṃ gāyati sa<span class="it">vīṇagāthī</span> /
            tāvubhau prāgevānītau bhavataḥ /
            tau <span class="it">saṃśāsti</span> saṃpreṣyeti-<span class="it">gāyatamiti</span> /
            tau gāyataḥ /</p>
         
         
         <p>tatraṛṅniyamaḥ //5//</p>
         
         
         
         
         
         <p><span class="bold">ĀpGs-Tāt_14.4:</span>
            vīṇayā gāthāṃ gāyata iti<span class="it">vīṇāgāthinau</span> /
            <span class="it">gāyatamiti saṃśāsti</span>saṃpreṣyati //4//</p>
         
         
         <p class="bold">uttarayoḥ pūrvā sālvānāṃ brāhmaṇānāmitarā // ĀpGs_14.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.5:</span>
            <span class="it">uttarayoḥ</span>ṛcoḥ yā<span class="it">pūrvā</span>'yaugandhari'tyeṣā /
            sā<span class="it">sālvānāṃ</span>sīmantakarmaṇi gāthā sālvadeśanivāsināṃ asyāmṛci gānaṃ kartavyamityarthaḥ /
            
            <p>
               sa deśo yamunātīre bhavati /<br />
               vaiśyāśca tatra bhūyiṣṭhaṃ bhavanti /<br />
               teṣāmeva rājā yaugandhariḥ //6//
               </p>
         </p>
         
         
         <p>
            itarā 'soma eva no rāje'tyeṣā /<br />
            na sarveṣāṃ brāhmaṇānāmapi tu sālvānām //7//
            </p>
         
         
         
         
         
         <p><span class="bold">ĀpGs-Tāt_14.5:</span>
            <span class="it">uttarayoḥ</span>ṛcoḥ vīṇāgāthinau gāyetām /
            keṣāṃ katarā gāthā?ityata āha-<span class="it">pūrveti /
               pūrvā</span>'yaugandhariḥ"ityeṣā /
            sālvadeśīyānāṃ trayāṇāṃ varṇānāmapi gāthā;'sālavīḥ'ityaviśeṣaliṅgāt /
            anyadeśavāsināṃ<span class="it">brāhmaṇānāmitarā</span>'soma eva no rājā'ityeṣā /
            
            <p>
               kṣatriyavaiśyānāṃ tu 'somomaeva no rājāvatu mānuṣīḥ prajāḥ (āśva.gṛ.1-12-7) ityāśvalāyanīye
               dṛṣṭāyāṃ sārvavarṇīkyā- mṛci gānaṃ kartavyam /<br />
               na tu gānābhāvaḥ /<br />
               gāyatamityaviśeṣeṇa saṃśāsanavidhānāt /<br />
               kecit-sālvānāmapi brāhmaṇānāmitareti //5//
               </p>
         </p>
         
         
         <p>5 gāne nikaṭavartinyā nadyā nāmanirdeśaḥ /</p>
         
         
         <p class="bold">nadīnirdeśaśca yasyāṃ vasanti // ĀpGs_14.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.6:</span>
            dvitīye mantre asau śabdasya sthāne nadyā nāma saṃbudhyā nirdeṣṭavyam /
            yasyāṃ vasanti yāmupajīvantītya4thaḥ /
            yathā-tīreṇa kāveri taveti /
            
            <p>
               kṣatriyāṇāṃ tu sarveṣāṃ kalpāntaradṛṣṭāyāṃ sārvavarṇikyāmṛci gānaṃ bhavati /<br />
               "soma eva no rājetyāhurmānuṣīḥ prajāḥ /<br />
               vivṛttacakrā āsīnā" iti /<br />
               atrāpi nadīnirdeśassambudhyā //8//
               </p>
         </p>
         
         
         
         
         
         <p><span class="bold">ĀpGs-Tāt_14.6:</span>
            'soma eva no rājā'ityasvāṃ asāvityasya sthāne 'kāveri''vegavati'iti sambudhyā<span class="it">nadīnirdesaśca</span>bhavati /
            kasyā nadyāḥ?iti cet '<span class="it">yasyāṃ vasanti'</span> samīpasaptamī ceyam /
            yasyāssamīpe vasanti tasyā nirdeśa ityarthaḥ //6//</p>
         
         
         <p>6 yavāṅkarābandhanam, tato vāgyamaśca /</p>
         
         
         <p class="bold">yavān virūḍhānābadhya vācaṃ yacchatyānakṣatrebhyaḥ // ĀpGs_14.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.7:</span>
            <span class="it">virūḍhāt</span>aṅkuritān sūtrabaddhānābadhnāti śirasi vadhvāḥ /
            saiva vācaṃ yacchati /
            evamupadeśo bhojanañcāsyāsminnahani necchanti /</p>
         
         
         <p>yavāśca prāgeva vaptavyāḥ yathāsmin kāle virūḍhā bhavanti //9//</p>
         
         
         
         
         
         <p><span class="bold">ĀpGs-Tāt_14.7:</span>
            aṅkuritān sūtragrathitān<span class="it">yavān</span>vadhvāśiśarasyābadhnāti /
            śirasīti kutaḥ?ācārāt //7//</p>
         
         
         <p>7 nakṣatrodayānantaraṃ vaksānvārambhaṇaṃ, vāgvisargaśca /</p>
         
         
         <p class="bold">uduteṣu nakṣatreṣu prācīmudīcīṃ vā diśamupaniṣkramya vatsamanvārabhya vyāhṛtīśca japitvā
            vācaṃ visṛjet // ĀpGs_14.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.8:</span>
            <span class="it">vatsaḥ</span>pumān gauśca bhavati /
            vyāhṛtayassamastāḥ yājamānasamāmnāyāt pratyetavyāḥ //10//</p>
         
         
         
         
         
         <p><span class="bold">ĀpGs-Tāt_14.8:</span></p>
         
         
         <p>
            vispaṣṭārtham /<br />
            iha kecidadhyetāro 'yacchato''visṛjata'iti dvivacane paṭhanti /<br />
            tasmin pakṣe vāgyamanādipadārthapañcakamubhau jāyāpatī kurutaḥ /<br />
            kecit yavābandhanādi sarva vadhūreva;na patiriti //8//
            </p>
         
         
         <p>11 puṃsuvanam -
            1 tasya kālaḥ /</p>
         
         
         <p class="bold">puṃsuvanaṃ vyakte garbhe tiṣyeṇa // ĀpGs_14.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.9:</span>
            pumān yena sūyate <span class="it">tatpuṃsuvanaṃ</span>nāma karma /
            uvaṅādeśaśchāndasaḥ /
            mantradarśanāt puṃsuvanamasīti /
            āśvalāyanastu guṇameva prāyuṅkta /</p>
         
         
         <p>tat,<span class="it">vyakte garbhe</span>kartavyam /
            garbhavyaktiśca tṛtīye caturthe vā māsi /
            yadāpi caturthe tadā sīmantāt pūrvameva puṃsavanam /
            nimittasya pūrvatvāt /</p>
         
         
         <p>paścādupadeśasya tu prayojanaṃ vakṣyāmaḥ /
            <span class="it">tiṣyeṇa</span>tacca tiṣye kartavyam /
            'nakṣatre ca lupī'ti adhikaraṇe tṛtīyā //11//</p>
         
         
         
         
         
         <p><span class="bold">ĀpGs-Tāt_14.9:</span>
            <span class="it">puṃsuvanamityapi</span>karmanāmadheyam, yena karmaṇā nimittena garbhiṇi pumāṃsameva sūte <span class="it">tatpuṃsavanam</span> /
            vyākhyāyata iti śeṣaḥ /
            atra covaṅādeśaśchāndasaḥ /
            āśvalāyanastu 'puṃsavanam'iti saguṇameva prāyuṅkta /
            <span class="it">vyakte garbhe</span>asti garbha iti niścite /
            vyaktiśca tṛtīye caturthe vā māse;bahucādiṣu smṛtyantareṣūbhayathā darśanāt . yadi
            puṃsavanaṃ caturthe syāttadā pūrva sīmantaṃ kṛtvaiva /
            kuta etat? puṃsavane paścātkriyamāṇe 'pi coditakālānatikramāt, paścānmantrāmnānasūtropadeśayorevaṃkramārthatvācca
            /</p>
         
         
         <p>kecit-tṛtīyavaccaturthe 'pi sīmantātpūrva nimittasya pūrvatvāditi /
            idamapi sīmantavatprathamagarbha eva, na tu pratigarbham;piṣṭapeṣaṇanyā- yadeva /</p>
         
         
         <p>etacca pumāṃsaṃ janayatītyatra vivecayiṣyate /
            <span class="it">tiṣyeṇa tiṣyanakṣatre puṃsa</span>vanaṃ kartavyayamiti vyavāhitena sambandhaḥ;'prakaraṇāt pradhānasya'iti nyayāt /
            śuṅgāharaṇe tvaniyamaḥ //</p>
         
         
         <p>2 nyagrodhavṛkṣāt phalaviśiṣṭāgrāṅkurānayanam, sīmantavatpradhānāhutayo jayādayaśca
            /</p>
         
         
         <p class="bold">nyagrodhasya yā prācyudīcīṃ vā śākhā tatassavṛṣaṇāṃ śuṅgāmāhṛtya sīmantavadagnerupasamādhānādi
            // ĀpGs_14.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.10:</span>
            <span class="it">nyagrodhasya</span>vṛkṣasya<span class="it">yā prācī śākhodīcī vā</span> tasyāḥ<span class="it">śuṅgāmagrāṅkuraṃ</span> <span class="it">savṛṣaṇāṃ</span>phalaṃ vṛṣaṇamiti vyapadiśyate sādṛśyādeva /</p>
         
         
         <p>tadvatīṃ śuṅgāmāhṛtya sīmantavadagnerupasamādhānādi pariṣecanāntaṃ karma pratipadyate
            /
            agnerupasamādhānādivacanāt tataḥ pūrva brāhmaṇabhojanamāśīrvacanaṃ ca na bhavati /
            ante tu bhavati"śucīnmantravatassarvakṛtyeṣu bhojaye"diti /
            tathā yat pariṣecanādīrdhva saṃśāsanādi tadapi na bhavati /</p>
         
         
         <p>apareṇāgniṃ prācīmiti punarihopadeśāt /</p>
         
         
         <p>tatraprayogaḥ-pūrvadyurnāndīśrāddham /
            
            <p>
               aparejyuragnerupasamādhānādi sakṛtpātraprayogaḥ /<br />
               śuṅgayā saha paridhaya eva, na śamyāḥ /<br />
               ājyabhāgānte 'nvārabdhāyāṃ dhātā dadātu no rayi'miti catasro yastvā hṛdā kīriṇeti
               catasraḥ jayādi pratipadyate /<br />
               pariṣecanānte tato vakṣyamāṇaṃ karma // 12 //
               </p>
         </p>
         
         
         
         
         
         <p><span class="bold">ĀpGs-Tāt_14.10:</span>
            <span class="it">savṛṣaṇāṃ</span>vṛṣaṇākṛtikena phaladvaryena saṃyuktāṃ,<span class="it">śuṅgāṃ</span> agraṅkuram /
            vyaktamanyat /
            atra ca sīmantavadagnerupasamādhānādītyatideśāt brāhmaṇabhojanamāśīrvacanaṃ ca tantrāt
            purastānnivartate /
            karmānte tu bhavata eva /
            śucīn mantravatarssavakṛtyeṣu bhojayena /</p>
         
         
         <p>
            (āpa.dha.2-15-11) iti sāmānyavacanāt,'loke ca bhūtikarmasvetadādīnyeva vākyāni syuryathāpuṇyāhaṃ
            svastiṛdvimiti vācayitvā (āpa.dha.1-13-9) iti vacanācca /<br />
            pātraprayege ca śuṅgādīnāṃ karmopayuktānāṃ sakṛdeva sādanam /<br />
            tathātra paridhaya eva, na tu śamyāḥ 'śamyāḥ paridhyarthe'iti atra caulagodānagrahaṇāt
            /<br />
            tathaiva 'sīmantavadagnerupasamādhānādi'ityādinā pariṣecanāntakalpātideśasya vivakṣitatvādihāpi
            ta evāṣṭau pradhānahomāḥ //10//
            </p>
         
         
         <p>atha samāpte tantraśeṣe kartavyamāha--
            3 tānaṅkurānanṛtumatyā kumāryā peṣayitvottānaṃ śāyitāyā garbhiṇyā dakṣiṇanāsāyāṃ niṣecanam
            /</p>
         
         
         <p class="bold">anavasnātayā kumāryā dṛṣatputre dṛṣatputreṇa peṣayitvā pariplāvyāperaṇāgniṃ prācīmuttānāṃ
            nipātyottareṇa yajuṣāṅguṣṭhena dakṣiṇe nāsikācchidre 'pinayati // ĀpGs_14.11 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.11:</span>
            yasyāḥ prādurbhītaṃ rajaḥ sā avasnātā /
            tadviparītā<span class="it">anavasnātā</span> /
            evaṃbhūtā kanyā kartrī peṣaṇasya /
            prayojakaḥ patiḥ /</p>
         
         
         <p>upalodṛṣatputraḥ /
            dṛṣadarthe 'pi dṛṣatputra eva /
            tatra śuṅgāṃ peṣayitvā vastreṇa pariplāvya apareṇāgniṃ <span class="it">prācīṃ</span> prāṅmukhīṃ<span class="it">uttānāṃ ūrdhvamukhīṃ,</span> nipātya śāyayitvā<span class="it">uttareṇa yajuṣā</span>'puṃsuvanamasī'tyanena taṃ rasaṃ aṅguṣṭhena tasyā nāsikācchidre dakṣiṇe <span class="it">apinayati</span>apigamayati /
            
            <p>
               prāṅmukha eva /<br />
               (pidhāya nayanaṃ svayaṃ ca prāṅmukhaḥ) //13//
               </p>
         </p>
         
         
         
         
         
         <p><span class="bold">ĀpGs-Tāt_14.11:</span>
            snānanimittasya rajaso 'nutpannatvāt yā na snātā tayā<span class="it">anavasnātayā</span>kanyayā dṛṣadarthāpanne <span class="it">duṣatputre</span>śuṅgāṃ nidhāpya<span class="it">dṛṣatputrāntareṇa</span> peṣayitvā tadrasaṃvastreṇa plāvayitvā tato jāyāmapareṇāgniṃ <span class="it">prācīṃ</span>prākchirasaṃ<span class="it">uttā</span>nāmūrdhvamūkhīṃ,<span class="it">nipātya</span>śāyayitvā /
            'puṃsuvanamasi'iti yajuṣā <span class="it">dakṣiṇa nāsikāchidre aṅguṣṭhena</span>karaṇabhūtena tadrasamapinayati garbha prāpayati /
            sā rasaṃ na niṣṭhīvedityarthaḥ //11//</p>
         
         
         <p>4 tatphalakathanam /</p>
         
         
         <p class="bold">pumāṃsaṃ janayati // ĀpGs_14.12 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.12:</span>
            evamanena karmaṇā saṃskṛtā strī<span class="it">pumāsaṃ janayati /</span>
            kecidarthavādamidaṃ manyante /
            phalavidhau kāmasaṃyogena kriyāyā anityatvaprasaṅgāt /
            yadyarthavādaḥ pratigarbhamāvṛttiprasaṅgaḥ /
            evaṃ tarhi prathame garbhe ityanuvartate /
            evamarthameva cāsya paścādupadeśaḥ /
            vyaktaṃ caitat</p>
         
         
         <p>chandogānāṃ-prathame garbhe tṛtīya māsi puṃsavanamiti /
            anye phalavidhiṃ manyante /
            tatra ca"eṣavā anṛṇo yaḥ putrī"ti (tai.saṃ-6-3-10) vacanāt putrasya sakṛdutpādanaṃ
            nityamiti yāvadekaḥ putra utpadyeta tāvadūgarbheṣu bhavati /
            ūrdhva tu putrecchāyāṃ satyāṃ bhavati duhiturīpsāyāṃ na bhavati /</p>
         
         
         <p>
            prathamagrahaṇaṃ ca nānuvartate, punarrgabhagrahaṇāt /<br />
            puṃsuvanasya tu paścādupadeśo yathā caturthe māsi tatkriyate tasya paścāt prayogārtha
            iti //14//
            </p>
         
         
         
         
         
         <p><span class="bold">ĀpGs-Tāt_14.12:</span>
            karmaṇīnena saṃskṛtā antarvatnī<span class="it">pumāṃsaṃ janayatītya</span>rthavādaḥ nityatvātpuṃsuvanasya /
            ethavā phalam;</p>
         
         
         <p>sūtrakāreṇopadiṣṭatvāt;yathā</p>
         
         
         <p>'sahasraṃ tena kāmadugho 'varundhe'iti /
            phalamakṣe 'pi 'eṣa vā anṛṇo yaḥ putrī'ityādiva canaissakṛdapi putrotpādanasya avaśyaka-
            rtavyatvāt tadaṅgaṃ puṃsuvanaṃ prathame garbhe kartavyameva /
            tata ūrdhva tu yatra yatra garbhe putrepsā tatra tatra kartavyaṃ nānyatra /
            yastvatikrānta- codanaḥ strīreva janayeyamiti kāmayate tasya sakṛdapi na bhavati /</p>
         
         
         <p>anye tu-pumāṃsaṃ janayatītyetadvacanaṃ garbhe garbhe 'sya kartavyatāparamiti //12//</p>
         
         
         <p>5 kṣiprasuvanaṃ karma /</p>
         
         
         <p class="bold">kṣipraṃ suvanam // ĀpGs_14.13 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.13:</span>
            yena karmaṇā kṣipraṃ sūyate tat<span class="it">kṣipraṃsuvanaṃ</span>nāma karmocyate //15//</p>
         
         
         
         
         
         <p><span class="bold">ĀpGs-Tāt_14.13:</span>
            yena<span class="it">kṣipraṃ</span>śīghraṃ sūte 'ntarvatnī na ciraṃ kālaṃ pīḍyate tat<span class="it">kṣipraṃsuvanaṃ</span>nāma iti karmopadiśyate //13//</p>
         
         
         <p class="bold">anāprītena śarāveṇānusrotasamudakamāhṛtya pattastūryantīṃ nidhāya mūrdhañchoṣyantīmuttareṇa
            yajuṣābhimṛśyaitābhiradbhiruttarābhiravokṣet // ĀpGs_14.14 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.14:</span>
            <span class="it">anāprītenā</span>spṛṣṭodakenānusrotasaṃ udakasya prasnavato na pratīpaṃ /
            <span class="it">pattaḥ</span>pādayoradhastāt yasyāḥ śvetopamāni patrāṇi pītopa- māni puṣpāṇi yā ca madhyāṅṇe puṣyati
            sā tīryantī vaneṣu jāyate /
            veṇupatropamāni ca yasyāḥ patrīṇi raktopamāni ca puṣpāṇi yāṃ cāgniśikhetyāhuḥ /
            sā śoṣyantī tat oṣadhidvayaṃ samūlapatramādāya suṣliṣṭaṃ nidadhāti /
            <span class="it">murdhan</span>murdhanītyarthaḥ /
            apare piṣṭivā ālimpanti /
            atha<span class="it">tāmuttareṇa yajuṣā '</span>ābhiṣṭvāhaṃ daśabhirabhimṛśāmi'ityanenābhimṛśati /
            
            <p>
               daśabhiriti liṅgādubhābhyāṃ pāṇibhyāmabhimarśanam anulomaṃ mukhādārabhya tata etābhirāhṛtābhirevādbhistāmavokṣet
               /<br />
               uttarābhistisṛbhiḥ ṛgbhiḥ'yathaiva somaḥ pavata'ityetābhiḥ pratimantra mavokṣaṇam
               //16//
               </p>
         </p>
         
         
         
         
         
         <p><span class="bold">ĀpGs-Tāt_14.14:</span>
            <span class="it">anāprītena</span> anudakaliptena aspṛṣṭodakenetyarthaḥ /
            tathābhūtena<span class="it">śarāveṇa /</span>
            <span class="it">anusrotasaṃ</span>srotoṣanulobhaṃ na pratīpaṃ gṛhītamudamāhṛtya /
            pattastasyāḥ pādayoḥ<span class="it">tūryantīṃ</span>adhaḥpuṣpitākhyāmoṣadhiṃ nidhāya /
            <span class="it">śoṣyantīṃ</span>prasavapīḍayā śuṣyamāṇāṃ striyaṃ 'ābhiṣṭvāhaṃ daśabhirabhibhūmṛśāmi'iti yajuṣobhābhyāṃ
            hastābhyām /
            vamūrdhan<span class="it">mūrdhanyabhimṛśya /
               etābhirāhatābhiradbhiḥ uttarābhiḥ</span>'yathaiva somaḥ pavate'; ityādibhistisṛbhistāṃ<span class="it">sakṛdevāvokṣet /</span></p>
         
         
         <p>kecit pratimantram;dṛṣṭopakāratvāditi /
            tatra prathamāyā ṛcaḥ 'pratitiṣṭhatu'ityavasānam /
            dvitīyāyāḥ 'tā kṛtam'iti /
            tṛtīyāyāḥ 'sarasvatīḥ'iti /</p>
         
         
         <p>anye tu-śoṣyantīti cauṣadhiḥ /
            tāṃ mūrdhniṃ nidhāya striyaṃ yatra kvacābhimṛśediti /
            tanna;śoṣyantīsaṃjñāyā oṣadheraprasiddhatvāt /</p>
         
         
         <p>kecit-śoṣyantīnāmauṣadhiḥ yā vaneṣu jāyate, veṇupatropamāni ca yasyāḥ patrāṇi, puṣpāṇi
            ca raktopamāni, yāṃ cāgniśikhetyāhuriti /</p>
         
         
         <p>tanna;yato vācyavācakabhāvo nepadśagamyaḥ, yathādurvārtikakārapādāḥ-</p>
         
         
         <p>'vācyavācakabhāvo hi nācāryairupadiśyate /</p>
         
         
         <p>anyathānupapattyā tu vyavahārātsa gamyate //</p>
         
         
         <p>(taṃ.vā.1-3-9) iti /</p>
         
         
         <p>
            iha tu vyavahārābhāvādeva vipratipattiḥ /<br />
            sā bhāṣyakārādapyāptatamapraṇītābhidhānakośeṣu śoṣyantīśabdasyāgniśikhāparaparyāyatayā
            pāṭhācchāmyati /<br />
            na ca tathā dṛśyate /<br />
            tasmādvaraṃ pūrvoktameva vyākhyānamiti //14//
            </p>
         
         
         <p>athānyadbhaiṣajyamāha-
            6 jarāyupatanārtha karma /</p>
         
         
         <p class="bold">yadi jarāyu na patedevaṃvihitābhirevādbhiruttarābhyāmavokṣet // ĀpGs_14.15 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_14.15:</span>
            <span class="it">jarāyu</span> garbhāveṣṭhanaṃ,<span class="it">tadyadi na patet,</span> tata uttaro vidhiḥ kartavyaḥ /
            kaḥ punarasau?kṣipraṃsuvane yo vidhiścoditaḥ 'anāprītena śarāveṇe'tyādi (<span class="it">evaṃ vihitābhiradbhiḥ uttarābhyāṃ</span>mantrābhyāṃ"tisadeva padyasva, nirai tu pṛśni śevala'mityetābhyāṃ pratimantramavokṣet
            /</p>
         
         
         <p>
            ete ca karmaṇī svabhāryāviṣayau)yakṣmagṛhītāmanyāṃ veti karmāntare yatnakaraṇāt /<br />
            anye punaraviśeṣeṇecchanti //17//
            </p>
         
         
         
         
         
         <p><span class="bold">ĀpGs-Tāt_14.15:</span>
            <span class="it">yadi</span> prasūtāyāstasyā<span class="it">jarāyu</span>garbhaprāvaraṇaṃ<span class="it">na patettadā</span>'anāprītena śarāveṇa'ityādividhinā'hṛtābhiradbhiḥ aitu garbhau akṣitaḥ'</p>
         
         
         <p>ityetābhyāmṛgbhyāṃ tāmavokṣet /</p>
         
         
         <p>
            kecit-pratimantram /<br />
            tathā pūrvasminnavokṣaṇe ṣaḍavasānāstisra ṛcaḥ /<br />
            iha tu 'tiladeva padyadeva padyasva'ityekā ṛk;'niraitu pṛśni'ityaparaṃ yajuriti //15//
            </p>
         
         
         <p>iti śrīsudarśanācāryaviracite gṛhyatātparyadarśane caturdaśaḥ khaṇḍaḥ samāptaḥ //</p>
         
         
         <p>pañcadaśaḥ khaṇḍaḥ /</p>
         
         
         <p>12 jātakarma -
            1 jātasya kumārasya vātsapreṇābhimantraṇam, mūrdhanyavaghrāṇam, dakṣiṇakarṇajapaśca
            /</p>
         
         
         <p class="bold">jātaṃ vātsapreṇābhimṛśyottareṇa yajuṣopastha ādhāyottarābhyamābhimantraṇaṃ mūrdhanyavaghrāṇaṃ
            dakṣiṇe karṇe jāpaḥ // ĀpGs_15.1 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.1:</span>
            jātamiti pulliṅgasya vivakṣitatvāt puṃsa evāyaṃ jātakarmākhyaḥ saṃskāraḥ /
            na striyāḥ /
            vatsaprīrnāma ṛṣiḥ /
            tena dṛṣṭaṃ vātsapraṃ divasparītyeṣo 'nuvākaḥ /
            pratyṛcamabhimarśanam /
            sarvānta ityanye /</p>
         
         
         <p><span class="it">uttareṇa yajuṣā</span>'asminnaha'mityanena /
            uttaratra māturiti viśeṣaṇādiha sva upastha ādadhāti /
            uttarābhiriti pāṭhaḥ uttarābhiḥ tisṛbhiḥ ṛgbhiḥ abhimantraṇādīni trīṇi kartavyāni
            /
            'aṅgādaṅgā'dityabhimnatraṇam /
            'aśmā bhave'timūrdhanyavaghrāṇam /
            'medhāṃ ta'iti dakṣiṇe karṇe jāpaḥ /
            japa ityarthaḥ /
            kecittu uttarābhyāmiti dvivacanāntapāṭhamāśritya dvayormantrayoḥ triṣvapi karmasu
            viniyogaṃ manyante /</p>
         
         
         <p>
            teṣāmavaghrāṇaliṅgenābhimantraṇaṃ karṇayorjapaśca prāpnoti /<br />
            āśvalāyanaścāha-karṇayorupanidhāya medhājananaṃ japati medhāṃ te devassaviteti (āśva.śrau.1-13-2)
            //1//
            </p>
         
         
         
         
         
         <p><span class="bold">ĀpGs-Tāt_15.1:</span>
            jātaṃ jātamātram, prāṅnābhivardhanāt puṃso jātakarma vidhīyate //</p>
         
         
         <p>(manu.2-29) iti vacanāt /
            etaccopariśodhyate /
            jāta kumāraṃ pitā vātsapreṇa 'divaspari'(tai.saṃ4-2-2) ityanuvākena ante sakṛdabhimṛśya
            'asminnaham'ityanena yajuṣā svasyopasthe tamādhāya, uttarābhyāṃ 'aṅgādaṅgāt''aśmā
            bhava'iti dvābhyāṃ tasyābhimantraṇaṃ kartavyam, tathaiva tābhyāmeva mūrdhanyavaghrāṇam,
            etayorevarcoḥ dakṣiṇe karṇe jāpo japa ityarthaḥ /
            vacanabalācca japābhimantraṇayoravaghrāṇaliṅgabādhaḥ /
            abhidhānaṃ tu jātasaṃskārakriyāsāmānyāt /
            etacca 'tardhisthāṇucatuṣpathavyatikrame'; (āpa.gṛ.5-16) ityatropapāditam /</p>
         
         
         <p>kecit-uttarābhiriti pāṭho, nottarābhyāmiti /
            tena 'aṅgādaṅgāt'ityabhimantraṇam /
            'aśmā bhava'ityavaghrāṇam /
            
            <p>
               'medhāṃ te devaḥ'iti japaḥ /<br />
               ata evāśvalāyanaḥ -"karṇayorupanidhāya me dhājananaṃ japati'medhāṃ te devassavitā'iti"
               /<br />
               madhughṛtaprāśanaṃ tu 'tvayi medhām'; iti yajurbhireva tribhiriti /<br />
               tanna;anadhīyamānapāṭhāṅgīkāre atiprasaṅgāt //1//
               </p>
         </p>
         
         
         <p>2 nakṣatranāmanirdeśaḥ /</p>
         
         
         <p class="bold">nakṣatranāma ca nirdiśati // ĀpGs_15.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.2:</span>
            abhijighrāmyasau ityatrāsauśabdasya sthāne nakṣatranāmanirdeśaḥ /
            tatsaṃbudhyā nirdiśet-paśūnāṃ tvā hiṃkāreṇābhijhighrāmyāśvayujetyādi /
            tatra nakṣatraśabdeṣu jātārthe rūpanirṇayārthaḥ ślokaḥ --</p>
         
         
         
         
         
         <p><span class="bold">ĀpGs-Tāt_15.2:</span></p>
         
         
         <p>
            roremamṛjyeciṣu vṛddhirādauṣṭhātpe ca vāntyaśravaśāśvayukṣu /<br />
            śeṣeṣu nāmvoḥ kaprassvaroṣantyaḥ svāpvoradīrghassāvisarga iṣṭaḥ //
            </p>
         
         
         <p>asyārthaḥ-rohiṇī revatī maghā mṛgaśīrṣā jyeṣṭhā titrā-ityeteṣu ādyakṣaranirdiṣṭeṣu
            ādau vṛddhirbavati, 'nakṣatrebhyo bahulam, (pā.sū.4-3-37)iti bahulagrahaṇājjātārthapratyayasya
            ca lugabhāvaḥ /
            rūpaṃ ca rauhiṇaḥ raivataḥ māghaḥ mārgaśīrṣaḥ jyaiṣṭhaḥ caitraḥ iti /
            ṣṭhātpe ca, proṣṭhapadetyatra ṣṭhakārātpare pakāre ca vṛddhiḥ /
            "je proṣṭhapadānām'(pā.su.7-3-18)ityuttarapadavṛddhirityarthaḥ /
            pūrvavacca lugabhāvaḥ proṣṭhapādaḥ /</p>
         
         
         <p>vāntyaśravaśāśvayukṣu /
            antyamāmnānataḥ apabharaṇīrityarthaḥ /
            śravaḥ śravaṇaṃ śa-śatabhiṣak aśvayuk ityeteṣu caturṣu vā vikalpena vṛddhiḥ /
            atra ca śravaṇāpabharaṇyoḥ bahulagrahaṇādeva luko vikalpaḥ /
            aśvayukchatabhiṣajostu 'vatsaśālābhijidaśvayukcha- tabhiṣajo vā'(pā.sū.4-3-36)</p>
         
         
         <p>iti sūtreṇa /
            apabharaṇaḥ āpabharaṇaḥ /
            śravaṇaḥ śrāvaṇaḥ /
            śatabhiṣak śātabhiṣajaḥ /
            aśvayuk āśvayujaḥ /
            śeṣeṣu na uktādanyeṣu nakṣatreṣu na vṛddhiḥ yato 'tra 'śraviṣṭhāphalgunyanūrādhāsvātitiṣyapunarvasuhasta
            viśākhāṣāḍhābahulālluk'; (pā.sū.4-3-34) ityanena, nakṣatrebhyo bahulam'ityanena ca
            lugva bhavati /
            'luktaddhitaluki'(pā.sū1-2-49) iti strīpratyayanivṛttiḥ kṛttikaḥ tiṣyaḥ āśreṣaḥ phālgunaḥ
            hastaḥ viśākhaḥ anūrādhaḥ āṣāḍhaḥ śraviṣṭhaḥ /
            āmvoḥ kaparaḥ svaro 'ntyaḥ, ārdramūlayorantyaḥ svaraḥ kaśabdaparo bhavati /
            pūrvāṅṇāparohṇārdraamūlā'ityādinā vunpratyaya ityarthaḥ /
            ārdrakaḥ mūlakaḥ /
            svāpvoradīrghassāvisarga iṣṭaḥ, svāpvoḥ svātīpunarvasvorantyasvaro 'dīrghassavisargaśceṣṭaḥ
            /
            'śraviṣṭhāphalgunī'ityādinā luk /
            savisargatvaṃ ca pūrvasya strīpratyayasyanivṛttau halṅyādilopābhāvāt /
            uttarasyatu tanuvadukārāntatvāt /
            svātiḥ punarvasuḥ /
            evaṃ sarveṣāṃ nakṣatranāmnāṃ prathamayā nirdeśaḥ sūktavāke /</p>
         
         
         <p>jātakarmaṇi punassambuddhyā //2//</p>
         
         
         <p class="bold">tadrahasyaṃ bhavati // ĀpGs_15.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.3:</span></p>
         
         
         <p>
            nakṣatranāma rahasyaṃ bhavati /<br />
            yathā pare na jānanti tathā vaktavyamityarthaḥ sūktavākādiṣvapyevameva //3//
            </p>
         
         
         
         
         
         <p><span class="bold">ĀpGs-Tāt_15.3:</span></p>
         
         
         <p>nakṣatranāma ca rahasyaṃ nirdiśatīti sūtre praṇetavye sūtrāntarakaraṇāt yat nāmanakṣatranibandhanaṃ,
            yacca daśamyāṃ kṛtaṃ tadubhayaṃ jātakarma sūktavākānnaprāśanābhivādanādiṣu nityaṃ
            rahasyameva nirdeśyaṃ bhavati //3//</p>
         
         
         <p>3 kumārasya madhughṛtaprāśanam, dadhighṛtaprāśanaṃ ca /</p>
         
         
         <p class="bold">madhu, ghṛtamiti saṃsṛjya tasmin darbheṇa hiraṇyaṃ niṣṭarkya badhvāvadāyottarairmantraiḥ
            kumāraṃ prāśayitvottarābhiḥ pañcabhissnāpayitvā dadhi ghṛtamiti saṃsṛjya kāṃsyena
            pṛṣadājyaṃ vyāhṛtībhiroṅgāracaturthābhiḥ kumāraṃ prāśayitvādbhiśśeṣaṃ saṃsṛjya goṣṭhe
            ninayet // ĀpGs_15.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.4:</span>
            madhughṛtamityetadvayaṃ viṣamaparimāṇaṃ kāsyapātre saṃsṛjya tasmin hiraṇyaṃ darbheṇa,
            niṣṭarkya badhvā'dadhāti /
            niṣṭarkyamiti bandhanaviśeṣo lokaprasiddhaḥ /
            tathā baddhena hiraṇyena tadrasadvayamādāya tenaiva kumāraṃ prāśayet /
            <span class="it">uttaraistribhiḥ</span> 'tvayi medhā'mityādibhiḥ pratimantraṃ prāśanam /</p>
         
         
         <p>tata<span class="it">uttarābhiḥ pañcabhiḥ</span>ṛgbhiḥ 'kṣetriyai tve'tyādibhiḥ pratimantraṃ snā#uyati /
            tato 'nyasmin kāṃsyapātre dadhi ghṛtañca saṃsṛḍya tatpṛṣadāḍyaṃ tenaiva kāṃsyena prāśayati
            /
            <span class="it">vyāhṛtībhireṅkāracaturthābhiḥ</span>bhūḥ svāhetyādibhiḥ pratimantram /
            tataś<span class="it">śeṣadvayamadbhissaṃsṛḍya geṣṭhe ninayet</span> /
            
            <p>
               kumāragrahaṇaṃ asamarthasyāpi kumārasyaiva prāśanamupāyena yathā syāditi /<br />
               tena yatnābhāve"dhānāḥ kumārān prāśayanti""kṣaitrapattyaṃ ca prāśayanti"ityādau prāśanamasamarthānāṃ
               na bhavati //4//
               </p>
         </p>
         
         
         
         
         
         <p><span class="bold">ĀpGs-Tāt_15.4:</span>
            <span class="it">niṣṭakarya</span> śikhābandhanavat sarandhreṇa granthinā niṣṭarkya badhnāti;prajānāṃ praḍananāya'iti
            liṅgāt /
            <span class="it">uttarairmantraiḥ</span>'medhāṃ te devassavitā'ityṛcā, 'tvayi medhān'iti trabhiryajurbhiḥ /
            prāśanaṃ caturṇāmante sakṛdeva hiraṇyena gṛhātvā /</p>
         
         
         <p>"mantravatprāśanaṃ cāsya hiraṇyamadhusarpiṣām'; /
            (manu.2-29)</p>
         
         
         <p>iti manuvacanāt /
            <span class="it">uttarābhiḥ</span> pañcabhiḥ 'kṣetriyai tvā niṛtyai tvā'ityādibhiḥ /
            snāpanamapi pañcānāmante sakṛdeva /
            <span class="it">dadhi dhṛtamitiva</span> <span class="it">samasṛṣṭaṃ pṛṣadā</span>jyaṃ /
            tacca yasmin kāṃsye saṃsṛjyate tenaiva prāśayenna hastena /
            vyāhṛtī<span class="it">bhiroghkāracaturthābhiḥ</span>'bhūḥ svāhā'; ityādibhiḥ /
            atrāpyante sakṛtprāśanam /
            prāśita<span class="it">śeṣamadbhissaṃsṛjya geṣṭhe</span> adhikaraṇe 'nyo <span class="it">ninayet /</span></p>
         
         
         <p>
            kecit-madhṛghṛtasaṃsargo 'pi kāsye niyataḥ /<br />
            prāśanadvayaṃ snāpanaṃ ca pritimantramiti //4//
            </p>
         
         
         <p>4 dakṣiṇastanadāpanam /</p>
         
         
         <p class="bold">uttarayā māturupastha ādhāyottarayā dakṣiṇaṃ stanaṃ pratidhāpyottarābhyāṃ pṛthivīmabhimṛśyottareṇa
            yajuṣā saṃviṣṭam // ĀpGs_15.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.5:</span>
            atha taṃ kumāraṃ 'mā te kumāra'mityetayā<span class="it">māturupastha</span>ādadhāti /
            etāvantaṃ kālaṃ svopasthe /
            tasmāt śeṣaninayanama- pyanyena kārāyitavyam /
            tata<span class="it">uttarayarcā</span>'ayaṃ kumāra'ityetayā<span class="it">dakṣiṇaṃ stanaṃ pratidhāpya</span> tata u<span class="it">ttarābhyāṃ ṛgbhyāṃ</span>'yadbhūmerhṛdaya'mityetābhyāṃ pratimantraṃ pṛthivīmabhimṛśati /
            
            <p>
               tataḥ taṃ kumāraṃ abhimṛṣāṭāyāṃ bhūmau saṃveśayati mātā /<br />
               taṃ saṃviṣṭamuttareṇa yajuṣā 'nāmayati na rudatī'tyanenābhimṛśati //5//
               </p>
         </p>
         
         
         
         
         
         <p><span class="bold">ĀpGs-Tāt_15.5:</span>
            <span class="it">uttarayā</span>'mā te kumāram'ityetayā kumāraṃ<span class="it">māturupastha</span> ādadhāti /
            iha ca mātṛgrahaṇāditaḥ pūrva svopastha eva /
            ata eva ca śeṣaninayanamanyakartṛkam /
            <span class="it">uttarayā</span>'ayaṃ kamāraḥ ityetayā<span class="it">dhakṣiṇaṃ stanaṃ pratidhāpayati</span>pāyayati /
            idaṃ ca mantrastana- niyamayorvidhānaṃ prathamastanapānaviṣayam, prathamātikrame kāraṇābhāvāt
            /
            tataśca jātoṣṭiḥ, 'vaiśvānaraṃ dvādaśakapālaṃ nirvapet putre jāte yadaṣṭakapālo bhavati
            gāyatriyaivainaṃ brahmavarcasena punāti'(tai.saṃ.2-2-5) ityādinā yadyapi putrajanmākhyānimittasaṃyogena
            śrutā tathāpi kṣāmavatyādivanna nimittādanantaraṃ kartavyā /
            kuta etat?rātrisatranyāyena ārthavādikaputragatabrahmavarcasādikāmanāsaṃvalitasyaiva
            janmano 'dhikārahetutvābhyupagamāt</p>
         
         
         <p>jāteṣṭhipravṛtteścotkaṭajīvatputragatapūtatādiphalarāgādhīnatvāt dīrghakālasamāpyāyāṃ
            ceṣṭau kṛtāyāṃ paścādvaidhastanamāne sati kumāra eva śeṣī śiṣkaṇṭhatayā na jīvet /
            tataśceṣṭeyāṃ rāgādhīnāyāṃ pravṛttireva na syāt /
            tasmāt jananānantarameva saṃśāsanāntaṃ jātakarmaiva kartavyam /
            iṣṭistūktena nyāyena nimittasvārasyabhaṅgasya durnivāratvāt codakānugrahāccāśauce
            'pagate parvaṇyeva kartavyā /</p>
         
         
         <p><span class="it">uttarābhyāṃ</span>'yadbhūmerhṛdayaṃ'ityetābhyāṃ<span class="it">pṛthivīṃ</span>sakṛda<span class="it">bhimṛśati,</span>yatra kumāraśśataṃ<span class="it">saṃviṣṭaṃ</span> <span class="it">'</span>nāmayati na rudati'iti<span class="it">yajuṣā</span> bhimṛśati //5//</p>
         
         
         <p>5 phalīkaraṇahomāḥ /</p>
         
         
         <p class="bold">uttareṇa yajuṣā śirasta udkumbhaṃ nidhāya sarṣapān phalīkaraṇamiśrānañjalinottaraistristriḥ
            pratisvāhākāraṃ hutvā saṃśāsti -praviṣṭe praviṣṭa eva tūṣṇīmagnāvāvapateti // ĀpGs_15.6
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.6:</span>
            tatastasya śirassamīpe <span class="it">uttareṇa yajuṣā</span>'āpassupteṣvi'tyanena udakumbhaṃ nidadhāti /
            tatassarṣapān phalīkaraṇamiśrānañjali- nā juhoti<span class="it">uttarairmantraiḥ</span>aṣṭābhiḥ 'ayaṃ kali'mityādibhiḥ /
            tatra ca pratisvāhākāraṃ trirhomaḥ /
            sakṛnmantreṇa dvistūṣṇīm /
            dravyaṃ ca punaḥ punarādeyam /
            kecittu sakṛdupāttenaiva trirjuhvati /
            uttarayośca homayoḥ svāhākāramātramāvartayanti /
            homaścāyamapūrvaḥ tantrasyāvidhā- nāt</p>
         
         
         <p>paristaraṇaṃ tu bhavati /
            pariṣeṭanaṃ samantamubhayataḥ /
            hutvā tatassaṃśāsti /
            kān !ye sūtikāgāraṃ praviśanti /
            tatra saṃśāsane evakāraḥ</p>
         
         
         <p>evamityasyārthe /
            etaduktaṃ bhavati-asya sūtikāgārasya yadā yadā praveśo yuṣmābhiḥ kriyate tadā tadā
            sarṣapān phalīkaraṇa-</p>
         
         
         <p>miśranasminnagnāvevaṃ tūṣṇīmāvapata yathā mayoptāḥ añjalinā triltriśceti /
            tatra tūṣṇīmityatideśaprāptasya mantrasya pratiṣedhaḥ /
            yathāsaṃpraiṣaṃ te</p>
         
         
         <p>kurvanti /
            homaścāyaṃ kumārasya rakṣārthaḥ saṃskāraḥ, na mātuḥ, prakaraṇāt /
            tena yadyapi'yasyai vijātāyāṃ mana'iti māturapi rakṣā pratīyate tathāpi</p>
         
         
         <p>
            tadartho homo na bhavati /<br />
            tataśca strīprasave daśāhamadhye putramṛtau ca na bhavati // 6 //
            </p>
         
         
         
         
         
         <p><span class="bold">ĀpGs-Tāt_15.6:</span>
            <span class="it">uttareṇa</span> 'āpassupteṣu'ityanena<span class="it">yajuṣā</span> kumārasya śirassamīpe udakasya pūrṇakumbhaṃ nidhāya atha 'yatra kva tāgnim'; (āya.dha.2-1-23)
            ityādividhinā śrotriyāgārādagnimāhṛtya tamupanidhāya<span class="it">phalīkaraṇamiśrān sarṣapān uttaraiḥ</span>'ayaṃ kalim'ityādibhiraṣṭabhirmantraiḥ añjalinā pratimantraṃ<span class="it">trisrirjuhoti</span> /
            tatra tu dvistūṣṇīm /
            tūṣṇīkeṣvapi svāhākāro bhavati, pratimantramiti siddhe pratisvāhākāramityadhikākṣarāt
            /
            atha sūtikāgṛhapālān<span class="it">samaśāsti-praviṣṭe praviṣṭa eva tūṣṇīmagnāvāvapateti</span> /
            sampraiṣasya cāyaṃ vivakṣitor'thaḥ-- pratipraveśaṃ tadanantarameva sarṣapān phalīkaraṇamiśrān
            añjalinā asminnevāgnau tūṣṇīṃ vāgyatā eva āvapateti /
            eva kārācca praveśāvāpayormadhye truṭimātrasyāpi kālasya na kṣepaḥ /
            sarṣapāṇāmevāñjalinā āvāpaḥ;prakṛtatvāt /</p>
         
         
         <p>
            kecit- evakāra evamityarthe /<br />
            tūṣṇīmiti cātideśaprāptamantrapratiṣedhārthamiti //6//
            </p>
         
         
         <p>(pa.6.,khaṃ.15-7)</p>
         
         
         <p class="bold">evamaharaharānirdaśatāyāḥ // ĀpGs_15.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.7:</span>
            vijananaprabhṛti yāvat daśāhāni na nirgacchanti tāvadeva homaḥ kartavyaḥ saṃśānañcetyarthaḥ
            /
            sakṛccahomāḥ, na śāyam /</p>
         
         
         <p>
            yadyapi saṃśāsanamanantaraṃ tathāpi tāvanmātrasyāyamatideśo na bhavati /<br />
            tasya homāśeṣatvāt /<br />
            nāpi vātsaprādeḥ /<br />
            kṛtsnasya kalpāntareṣu sarveṣvaprasiddhatvāt //7//
            </p>
         
         
         
         
         
         <p><span class="bold">ĀpGs-Tāt_15.7:</span>
            yathaitadanankaroktaṃ tūṣṇīmāvapanaṃ evamaharahaḥ anirdaśatāyāssūtikāgṛhapālaiḥ kartavyam
            /
            āṅmaryādāyām /
            <span class="it">nirdaśā</span>nirgatā daśabhyo 'horātrebhyo yā rātrissā /
            ādaśamyā rātrerityartaḥ //7//</p>
         
         
         <p>evaṃ jātakarmottkvā kramaprāptaṃ nāmakaraṇamāha--</p>
         
         
         <p>13 nāmakaraṇam -
            6 tasya kālaḥ /</p>
         
         
         <p>(pa.6.,khaṃ.15-8)</p>
         
         
         <p class="bold">daśamyāmutthitāyāṃ snātāyāṃ putrasya nāma dadhāti pitā māteti // ĀpGs_15.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.8:</span>
            utthānaṃ nāma sūtikāliṅgānāmagnyudakumbhādīnāmapanayanam /
            bhartuśca nāpitakarma /
            yaccanyat striyo viduḥ tacca sarvavarmānāṃ daśame 'hani bhavati /
            daśamīśabdena na rātrirucyate kiṃ tarhi ?ahorātrasamudāyaḥ yathā"tasmāt sadṛśīnāṃ
            rātrīṇā"miti /
            tatra paribhāṣāvaśādahanyeva karma snānaṃ ca sati sambhave tasminnevāhani niyamena
            bhavati /
            prakāraṇādeva siddhe putrasyeti vacanaṃ vakṣyamāṇo 'nāmno lakṣaṇaviśeṣaḥ'tasyaiva
            yathā syāt /
            tena kumāryāḥ 'ayujākṣaraṃ kumāryāḥ'(āpa.gṛ.15-11) ityetāvadeva bhavati /
            na 'nāma- pūrvamākhyātottara'mityādi /
            <span class="it">pitā māteti</span> tā ca dadaturyadagre"(tai.saṃ.1-5-10) iti /
            
            <p>
               tatra prayogaḥ śucīn mantravatassarvakṛtyeṣu bhojaye (āpa.gha.2-15-11) diti brāhmaṇān
               bhojayitvā pitāmātā ca nāmāgre 'bhivyāhṛtyāśīrvacanaṃ brāhmaṇairabhivyāhārayetām /<br />
               amuṣmai svastīti kalpāntare darśanāt /<br />
               kecit nāma kariṣyāva saṅkalpamicchanti //8//
               </p>
         </p>
         
         
         
         
         
         <p><span class="bold">ĀpGs-Tāt_15.8:</span>
            <span class="it">daśamyāṃ</span>rātrau daśame 'hani /
            <span class="it">utthitāyāṃ</span>sūtikāgṛhānniṣkrāntāyāṃ prasūtikāyāṃ snātāyāṃ ca satyām /
            evaṃ vadatā daśame 'hani niṣkramya snātavyamityuktaṃ bhavati /
            <span class="it">putrasya pitā nāma dadhātiva</span> vyāvasthāpayati;na tu karoti;śabdārthayossambandhasya nityatvāt /
            <span class="it">mātā</span> <span class="it">ca /</span>
            
            <p>
               itiśabdaścārthe, mātāpitarau sahitau nāma dhatta iti /<br />
               imamartha mantravarṇe 'pyāha"mama nāma prathamaṃ jātavedaḥ pitā mātā ca dadhaturyadagre"
               (tai.saṃ.1-5-100 iti //8//
               </p>
         </p>
         
         
         <p>7 nāmani puṃso 'kṣarasaṃkhyā /</p>
         
         
         <p>(pa.6.,khaṃ.15-9)</p>
         
         
         <p class="bold">dvyakṣaraṃ caturakṣaraṃ vā nāmapūrvamākhyātottaraṃ dīrghābhiniṣṭhānāntaṃ ghoṣavadādyantarantastham
            // ĀpGs_15.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.9:</span>
            atha nāmno lakṣaṇaviśeṣaḥ /
            savyañjano nirvyañjano vā svaro 'kṣaraṃ<span class="it">nāma</span>dravyapradhānaṃ, tatpūrvapadaṃ yatra tat<span class="it">nāmapūrva</span> kriyānimittamākhyātaṃ, taduttarapadaṃ yatra tat<span class="it">ākhyātottaraṃ</span> dīrghātparo 'bhiniṣṭhāno visarjanīyo 'nte yasya tat<span class="it">dīrghābhiniṣṭhānāntam</span> tathā ghoṣavadvyāñjanamādibhūtaṃ yasya tat<span class="it">ghoṣavadādi</span>antarmadhye antasthā yasya tat<span class="it">antarantastham</span>vargāṇāṃ tṛtīyacaturthau ikāraśca ghoṣavantaḥ /</p>
         
         
         <p>yaralavā antasthāḥ /
            divaṃ nayatīti dyutiḥ /
            gāḥ śrayate iti gośriḥ /
            gāṃ prīṇatīti goptīḥ /
            hiraṇyaḥ dadātīti hiraṇyadāḥ</p>
         
         
         <p>bhūridāḥ haradatta ityādīnyudāharaṇāni /
            "ṛṣyaṇūkaṃ devātāṇūkaṃ vā yathā vaiṣāṃ pūrvapuruṣāṇāṃ nāmāni syu"riti (bau.gṛ.2 -2-28,29)
            baudhāyanaḥ /
            <span class="it">ṛṣyaṇūkaṃ</span> ṛṣyabhidhīyi vasiṣṭho jamadagniriti /
            <span class="it">devatāṇūkaṃ</span>devatābhidhāyi rudro viṣṇuriti /
            <span class="it">pūrvapuruṣāḥ</span> pitrādayaḥ //9//</p>
         
         
         
         
         
         <p><span class="bold">ĀpGs-Tāt_15.9:</span>
            atha vyavasthāpanīyasya nāmno lakṣaṇamucyate-<span class="it">dvyakṣaraṃ caturakṣaraṃ</span>veti samāse 'bhipretaḥ, na tu rūḍhiḥ 'nāmapūrvamākhyātettaram'iti pūrvottarakhaṇḍavyavasthāpanāt
            /
            nāpi vākyam;tasya dravyavācakatvābhāvāt /
            kutaḥ punarvākyasamāsayorartavatsamudāyatvāviśeṣe'pi samāsa eva dravyavācako na vākyam?iti
            cet;'kṛttaddhitamāsāśca'(pā,sū.1-2-46) iti samāsagrahaṇasya niyamārthatvāt /
            <span class="it">nāmapūrva, </span> dravyavācakaṃ subantaṃ padaṃ nāma, tatpūrva yasya tannāmapūrvam /
            tathā ākhyātamuttaraṃ padaṃ yasya nāmnastadākhyātottaram /
            </p>
         
         
         
         
         <p><span class="bold">ĀpGs-Tāt_15.9:</span>
            nanu-'supsupā'iti samāsaniyamāt ākhyātena tiṅantena naiva samāsaḥ?satyam;ata evātra
            ākhyātaśabdena ākhyāta sadṛśaṃ kvibantaṃ subantameva vivakṣitam /
            sādṛśyaṃ ca kriyāprādhānyābhāve 'pi kriyāvācitvamātrāt, 'kvibanto dhātutvaṃ na jahāti'iti
            dhātusaṃjñatvācca /</p>
         
         
         <p><span class="it">dīrghābhiniṣṭhānāntaṃ</span>dīrghaścābhiniṣṭhānaścānte yasya nāmnastattathoktam /
            abhiniṣṭhāna iti visarjanīyasya pūrvācāryāṇāṃ saṃjñā /
            ghoṣavān varṇa ādiryasya nāmnastat<span class="it">ghoṣavadādi /</span>
            gheṣavarṇāśca prātisākhyasūtre prasiddāḥ, 'ūṣmavisarjanīyaprathamadvitīyā aghoṣāḥ</p>
         
         
         <p>na hakāraḥ /
            vyañjanaśeṣo ghoṣavān'iti /
            <span class="it">antarantasthaṃ</span>antaḥ madhye yasya nāmno 'ntasthāḥ yaralavāstattathoktam /
            dvyakṣarasyodā- haraṇaṃ-vārdāḥ</p>
         
         
         <p>
            vāḥ udakaṃ dadātīti vārdāḥ, giraṃ dadātīti gīrdāḥ ityādi /<br />
            caturakṣarasya tu bhāṣyoktaṃ 'draviṇodāḥ varivodāḥ'iti /<br />
            etaddvayamapi chāndasam /<br />
            anyadapi hiraṇyadā yuvatidāityādi //9//
            </p>
         
         
         <p>8 'su 'śabdaghaṭitasya nāmnaḥ prāśastyam /</p>
         
         
         <p>(pa.6.,khaṃ.15-10)</p>
         
         
         <p class="bold">api vā yasmin svityupasargassyāt taddhi pratiṣṭhitamiti hi brāhmaṇam // ĀpGs_15.10
            //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_15.10:</span>
            api vā ayamapi pakṣaḥyasminnāmni 'su'ityayamupasargaḥ syāt devatatra lakṣaṇam /
            nānyadvyakṣaratvādi /
            taddhi pratiṣṭitām /
            hi śabdo 'tiśaye /
            pūrvasmādapyatiśayena pratiṣṭhitaṃ, tena pūrvamapi dvyakṣarādi pratiṣṭhitam /
            tathāca pūrvāsminneva lakṣaṇe sthitvā bharadvāja āha-dvyakṣaraṃ caturakṣaraṃ vā ghoṣavadādyantarantasthaṃ
            dīrghābhiniṣṭhānāntaṃ taddhi prasiddhamiti vijñāyate iti /
            <span class="it">pratiṣṭhitamiti</span> /
            dhruvamavināśyā yuṣyamityarthaḥ /</p>
         
         
         <p>
            subhadrassumukha ityādyudāharaṇam /<br />
            upasarga iti vacanātsomasudityādi pratiṣṭhitaṃ na bhavati //10//
            </p>
         
         
         
         
         
         <p><span class="bold">ĀpGs-Tāt_15.10:</span>
            api vā yasminnāmni 'su'ityayumupasargassyāt tannāma<span class="it">pratiṣṭhitaṃ</span>āyuṣmadyajñādikriyācca bhavati;yathā-sujātaḥ sudarśana ityādi /
            iha brāhmaṇagrahaṇāt dvyakṣarādiviśeṣaṇaiḥ sviti viśeṣaṇaṃ vikalpyate /
            hiśabdo 'narthako nipātaḥ, anarthako mitākṣareṣu'iti vacanāt /</p>
         
         
         <p>upasargagrahaṇamusargapratirūpakāṇāṃ supasometyādīnāṃ vyudāsārtham /
            atra bodhāyano vikalpāntarāṇyāha-'ṛṣyaṇūkaṃ devatāṇūkaṃ vā yathā vaiṣāṃ pūrvapuruṣāṇāṃ
            nāmāni syuḥ'iti /
            aṇūkamabhidhāyakaṃ, prakaraṇāt /
            ṛṣyaṇūkaṃ vasiṣṭhaḥ nāradaḥ ityādi /
            devatāṇūkaṃ viṣṇuḥ śivaḥ iti /</p>
         
         
         <p>pūrvapuruṣāṇāṃ pitṛpitāmahādīnāṃ vā nāmāni yajñaśarmā, somaśarmā ityādimi //10//</p>
         
         
         <p>9 kumāryā nāmakaraṇam /</p>
         
         
         <p class="bold">ayujākṣaraṃ kumāryāḥ // ĀpGs_15.11 //</p>
         
         
         <p>(pa.6,khaṃ.15-11)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_15.11:</span></p>
         
         
         <p>
            yā skhyā arthavimituṃ na śakyate sā ayuk saṃkhyā /<br />
            ayuñji akṣarāṇi yatra tat ayujākṣaram-ekākṣaraṃ tryakṣaramityādi /<br />
            etāvadeva kumāryā nāmalaṇam-gauḥ, vāk, pṛthivi, pārvatīti //11//
            </p>
         
         
         
         
         
         <p><span class="bold">ĀpGs-Tāt_15.11:</span>
            <span class="it">ayugakṣaraṃ</span> viṣamākṣaraṃ<span class="it">kumāryā</span> nāma bhavati /
            ayujākṣaramiti chāndasaḥ /
            ayugakṣaratvamekamevātra viśeṣaṇam, dvyakṣarādīnāmanena nirvatitatvāt /
            tadvyathā-śrīḥ, gauḥ, bhāratī, kamalā, pativallabhā, kamalekṣaṇā, ityādi /
            kumāryā api jātakādayaścaulāntāḥ dehaṃsaskārārthāḥ kriyāstūṣṇīṃ kartavyā eva /</p>
         
         
         <p>"amantrikā tu kāryeyaṃ strīṇāmāvṛdaśeṣataḥ //</p>
         
         
         <p>saṃskārārtha śarīrasya yathākālaṃ yathākramam" //</p>
         
         
         <p>(ma.smṛ.2-66)</p>
         
         
         <p>
            iti manuvacanāt /<br />
            iha ca dravyaniṣṭhā bhāvārthāḥ prāśanavapanādaya eva niṣkṛṣya kartavyāḥ, na tu homāḥ;evameva
            śiṣṭācārāt, smṛtyartasāre dṛṣṭatvācca //11//
            </p>
         
         
         <p>10 pravāsādetya pitrā putrasya mūrdhāvaghrāṇādi /</p>
         
         
         <p class="bold">pravāsādetya putrasyottarābhyāmabhimantraṇaṃ mūrdhanyavaghrāṇaṃ dakṣiṇe karṇa uttarān
            mantrān japet // ĀpGs_15.12 //</p>
         
         
         <p>(pa.6.,khaṃ.15-12)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_15.12:</span>
            <span class="it">pravāsādāgatya</span>tu<span class="it">uttarābhyāmabhimantraṇamavaghrāṇaṃ ca</span> krameṇa kartavyam /
            aṅgādaṅgādityabhimantraṇaṃ, 'aśmā bhave'tyavaghrāṇam /
            nāmanirdeśaścā'bhijighrāmi yajñaśarma'nniti /
            mantraliṅgāt kumāryā abhimantraṇāntaropadeśācca siddhe putragrahaṇaṃ mūrdhanyavaghrāṇaṃ
            dakṣiṇaṃ karṇe jāpaśca kumāryā mā bhūt /
            anyathā liṅgavirodhābhāvāt ubhayaṃ kumāryā api syāt /
            tasyā api prakṛtatvāt /</p>
         
         
         <p>kumārīmuttareṇetyayaṃ ca abhimantraṇasyaiva pratyāmnāyaḥ syāt, netarayoḥ /
            uttare mantrāḥ 'agnirāyuṣmāniti pañce'tyādiṣṭāḥ tān putrasya<span class="it">dakṣiṇe</span> <span class="it">karṇe japet</span> /
            mantragrahaṇaṃ kriyate 'agnirāyuṣmāniti pañce'tyasya pañcaśabdasya mantreṣu vṛttiriti
            prajñāpanārtham //12//</p>
         
         
         
         
         
         <p><span class="bold">ĀpGs-Tāt_15.12:</span>
            <span class="it">pravāsādāgatyottarābhyāṃ</span>'aṅgādaṅgāt'aśmā bhava'ityetābhyāṃ<span class="it">putrasyābhimantraṇaṃ</span> kartavyam /
            tathaitābhyāmeva<span class="it">mūrdhanyavaghrāṇam</span> /</p>
         
         
         <p>asāvityasya sthāne daśamyāṃ kṛtaṃ nāma sambuddhyā gṛhṇāti /</p>
         
         
         <p>kecit-'aṅgādaṅgādityabhimantraṇam /
            ''aśmā bhave'tyavaghrāṇamiti /
            tathā sati evaṃ vibhajyaiva viniyuñjīta, krameṇeti vā brūyāt /</p>
         
         
         <p>tataḥ putrasya<span class="it">dakṣiṇe karṇe uttarān</span>'agnirāyuṣmān sa vanaspatibhiḥ'ityādikān sānuṣaṅgān pañca<span class="it">mantrān japet</span> /
            etacca trayaṃ pratiputramāvartate // 12 //</p>
         
         
         <p>11 evaṃ kumāryā api /</p>
         
         
         <p class="bold">kumārīmuttareṇa yajuṣābhimantrayate // ĀpGs_15.13 //</p>
         
         
         <p>(pa.6.,khaṃ.15-13)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_15.13:</span>
            pravāsādetya<span class="it">kumārī</span>strīprajāṃ<span class="it">uttareṇa yajuṣā</span>'sarvasmādātmanaḥ sambhūtāsī'tyanena<span class="it">abhmantrayate</span> /
            
            <p>
               duhitaramiti kartavye kumārīmiti vacanaṃ pradānādūrdhva mābhūditi /<br />
               putrasya tu yāvajjīvaṃ bhavati putre 'pi proṣitāgate abhimantraṇāditrayaṃ bhavati
               nyāyasya tulyasya tulyatvāt //13//
               </p>
         </p>
         
         
         
         
         
         <p><span class="bold">ĀpGs-Tāt_15.13:</span>
            pravāsādetyetyanuvartate /
            <span class="it">uttareṇa</span>'sarvasmādātmanaḥ'ityanena<span class="it">yajuṣā</span>kumārīṃ kanyāmaprattā<span class="it">mabhimantrayate</span> /
            kumāryastvetāvadeva, na tvavaghrāṇajapau;avacanāt, tatra putrasyeti grahaṇānmantrasthapulliṅgavirodhācca
            //13//</p>
         
         
         <p>iti śrīsudarṣanāryaviracite gṛhyatātparyapadarśane pañcadaśaḥ khaṇḍaḥ //</p>
         
         
         <p>ṣoḍaśaḥ khaṇḍaḥ /
            14 annaprāśanam -
            1 tatra kumārasya dadhyādiprāśanam /</p>
         
         
         <p class="bold">janmano 'dhi ṣaṣṭhe māsi brāhmaṇān bhojayitvā'śiṣo vācayitvā dadhi madhu ghṛtamodanamiti
            saṃsṛjyottarairmantraiḥ kumāraṃ prāśayet // ĀpGs_16.1 //</p>
         
         
         <p>(pa.6.,khaṃ.16-1)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.1:</span>
            atha kumārasyānnaprāśanam /
            tat<span class="it">janmano 'dhi</span>jananaditvasādārabhya ṣaṣṭhe māsi kartavyam /
            māsāśca sauracāndāmāsādayaḥ /
            tatkariṣyan brāhmaṇān bhojayitvā yugmān tairāśiṣo vācayati-puṇyāhaṃ svasti ṛddhimiti
            /
            nātra pūrvedyurabhyudayaśrāddhaṃ, devejyābhāvāt /
            yatrāpagedyuḥ devejyā tatra pūrvedyuḥ pitṛbhyaḥ kriyate /
            'tasmāt pitṛbhyaḥ pūrvedyuḥ kriyate /
            uttaramahardevān yajate, iti vacanāt /
            vācayitvā'śiṣaḥ dadhyādi catuṣṭayaṃ saṃsṛjya tena kumāraṃ prāśayet /
            <span class="it">uttarairmantraiścaturbhiḥ</span> 'bhūrapāṃtve'tyādibhiḥ /
            tvauṣadhīnāmiti madhyamayoranuṣajati /
            apāmityasya tu pāṭho mantracatuṣṭayaprajñāpanārthaḥ /
            asāvityatra mānagrahaṇaṃ sambudhyā-'oṣajhayassantu yajñaśarma'nniti /</p>
         
         
         <p>pratimantraṃ prāśanam /
            sarvānta ityanye /
            kumāraṃ iti canāt kumāryā vidhivadannaprāśanaṃ na bhavati-āvṛtaiva kumāryā (āśva.gṛ.1-14-7)</p>
         
         
         <p>ityāśvalāyanavacanāt //1//</p>
         
         
         
         
         
         <p><span class="bold">ĀpGs-Tāt_16.1:</span>
            <span class="it">janmane 'dhi</span>janmana ārabhya, divasagaṇanayā ṣaṣṭhe māsi /
            tena mārgaśīrṣa śukle dvitīyāyāṃ jātasya na mārgaśīrṣo māsaḥ pūrṇo gaṇyate /
            ata eva jyotiṣe bṛhaspatiḥ --</p>
         
         
         <p>'pañcāśaddivasāt trighnātpaścāttrihataṣaṣṭikāt //</p>
         
         
         <p>arvāgevottamā bhuktiḥ"...... iti /
            <span class="it">brāhmaṇān bhojayitvetyuktārtham /</span>
            āśīrvacanānantaraṃ dadhyādicatuṣṭayaṃ saṃsṛjya<span class="it">uttarairmantraiḥ '</span> <span class="it">bhūrapāṃ</span>tvauṣadhīnāṃ'ityādibhiścaturbhiḥ kumāraṃ sakṛdeva prāśayot /
            
            <p>
               sambuddhyā ca nāmagrahaṇam /<br />
               dvitīyatṛtāyayorapi 'tvauṣadhīnām'ityāderanuṣaṅgaḥ //1//
               </p>
         </p>
         
         
         <p>2 dadhyādisthāne taittirīyamāṃsavidhānam /</p>
         
         
         <p class="bold">taittireṇa (rīyeṇa) māṃsenetyeke // ĀpGs_16.2 //</p>
         
         
         <p>(pa.6.,khaṃ.16-2)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.2:</span>
            tittireḥ pakṣiṇaḥ<span class="it">māṃsena</span>tadannaprāśanaṃ kartavyamityeke ācāryā manyante /
            
            <p>
               māṃsaṃ vyañjanamodasya /<br />
               anye tu māṃsameva mantravat prāśyaṃ manyante /<br />
               māṃsagrahaṇaṃ śoṇitādeḥ pratiṣedhārtham //2//
               </p>
         </p>
         
         
         
         
         
         <p><span class="bold">ĀpGs-Tāt_16.2:</span></p>
         
         
         <p>vyaktārthametat //2//</p>
         
         
         <p>15 caulam-
            1 tasya kālaḥ /</p>
         
         
         <p class="bold">janmano 'dhi tṛtīye varṣe caulaṃ punarvasvoḥ // ĀpGs_16.3 //</p>
         
         
         <p>(pa.6.,khaṃ.16-3)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.3:</span>
            atha causavidhiḥ -yasmin karmaṇi keśāḥ prathamaṃ khaṇḍyate tat caulaṃ /
            cūḍā prayojanamasyeti /
            ḍalayoraviśeṣaḥ /
            tat</p>
         
         
         <p>janmanaḥ prabhṛti tṛtīye varṣe punarvasevornakṣatre kartavyam /
            kumāraṃ prāśayediti vihitatvāt puṃsa evedaṃ vidhivaccaulam /
            kumāryāstvāvṛtaiva /</p>
         
         
         <p>
            evañcetkṛtvā apareṇāgniṃ prāñcamiti puṃliṅgamupapadyate /<br />
            janmagrahaṇaṃ garbhādārabhya tṛtīye varṣe mā bhūditi //3//
            </p>
         
         
         
         
         
         <p><span class="bold">ĀpGs-Tāt_16.3:</span>
            <span class="it">janmano 'dhīti</span>pūrvavat /
            tataśca 'garbhādissaṅkhayā varṣāṇāṃ'iti garbhavarṣa na gaṇyate /
            <span class="it">caulamiti</span>karmanāmadheyam /
            yasmin karmaṇi cūḍāsannidhānaṃ taccaulaṃ;<span class="it">punarvasvoḥ;</span>kartavyamiti śeṣaḥ //3//</p>
         
         
         <p>2 upanayanavannāndīśrādvam /</p>
         
         
         <p class="bold">brāhmaṇānāṃ bhojanamupāyanavat // ĀpGs_16.4 //</p>
         
         
         <p>(pa.6,khaṃ.16-4)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.4:</span></p>
         
         
         <p>
            upanayane brāhmaṇabhojane viśeṣābhāvāt ādipadalopo 'tra draṣṭavyaḥ /<br />
            brāhmaṇabhojanādīti brāhmaṇān bhojayitvā'śiṣo vācayitvā kumāraṃ bhojayitvetyetāvadiha
            draṣṭavyam /<br />
            anuvākasya prathamenetyādiparastādatidekṣyate //4//
            </p>
         
         
         
         
         
         <p><span class="bold">ĀpGs-Tāt_16.4:</span>
            atra ca '<span class="it">brāhmaṇānāṃ bhojanam'</span>iti grahaṇamāśīrvacanakumārabhojanayorapi pradarśanārtham /
            
            <p>
               bhojanādītyādiśabdo vā draṣṭavyaḥ; upāyanavaditi vacanāt /<br />
               upanayanamevopāyanam //4//
               </p>
         </p>
         
         
         <p class="bold">sīmantavadagnerupasamādhānādi // ĀpGs_16.5 //</p>
         
         
         <p>(pa.6.,khaṃ.16-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.5:</span>
            agnerupasamādhānādipariṣecanāntaṃ sīmantavat kartavyam /
            pūrvedyurnāndīśrāddhaṃ, sakṛtpātrāṇi, śalalyādibhissaha śamyāḥ /
            
            <p>
               anvārabdhāyāṃ ityatra ca kumārasyānvārambhaḥ /<br />
               pariṣecanāntasya cādideśaḥ /<br />
               yattu 'gāyatamiti vīṇāthinau'ityādi na tasyātrātideśaḥ /<br />
               apareṇāgniṃ prāñcamiti vidhānāt punarupaveśasya //5//
               </p>
         </p>
         
         
         
         
         
         <p><span class="bold">ĀpGs-Tāt_16.5:</span>
            <span class="it">agnerupasamādhānādi</span>tantraṃ sapradhānahomaṃ pariṣecanāntamiha<span class="it">sīmantaditi</span> /
            
            <p>
               tataścānvārabdhe kumāre pradhānahomāḥ /<br />
               pātraprayoga kāle śalalalyādīnāṃ sakṛdeva sādanam //5//
               </p>
         </p>
         
         
         <p>3 kumārasya keśānāṃ vinayanam, śikhānidhānaṃ ca /</p>
         
         
         <p class="bold">keśān vinīya yatharṣi śikhā nidadhāti // ĀpGs_16.6 //</p>
         
         
         <p>(pa.6.,khaṃ.16-6)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.6:</span>
            <span class="it">vinayanaṃ</span>pṛthakkaraṇaṃ vaptavyānāṃ śikhārthānāñca /
            <span class="it">tūṣṇīmiti</span>vāgyamanārtha na mantrapratiṣedhārtham, prāptyabhāvāt /
            <span class="it">yathārṣi</span>yāvanta ṛṣayo yasya pravare tāvatīśśikhāḥ karoti-tryārṣeyasya tisnaḥ pañcārṣeyasya
            pañceti //6//</p>
         
         
         
         
         
         <p><span class="bold">ĀpGs-Tāt_16.6:</span>
            <span class="it">prāñcaṃ</span>prāṅmukham /
            vatūṣṇīṃ vāgyataḥ /
            <span class="it">kesān vinīya</span>vividhaṃ nītvā;vaptavyān śikhārthāśca pṛthakpṛthakkṛtvetyarthaḥ //</p>
         
         
         <p>yathārṣiyāvanta ṛṣayasspravare tāvatī<span class="it">śśikhā nidadhāti</span> /
            ekārṣeyasyaikā śikhā dvyārṣeyasya dve ityādi //6//</p>
         
         
         <p class="bold">yathā vaiṣāṃ kuladharmaḥ syāt // ĀpGs_16.7 //</p>
         
         
         <p>(pa.6.,khaṃ16-7)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.7:</span>
            athavā<span class="it">yathā</span>yena prakāreṇa<span class="it">eṣāṃ</span>kumārasya kulajānāṃ<span class="it">kuladharmaḥ</span>pravartate tathā śikhāṃ karoti /
            
            <p>
               eṣāṃ iti vacanaṃ kartuḥ kuladharmo mā bhūditi /<br />
               tenāsmin karmaṇi pitaiva karteti niyamo nāsti /<br />
               anyatra tu sati sambhave kumārakarmasu tasyaiva niyamaḥ //7//
               </p>
         </p>
         
         
         
         
         
         <p><span class="bold">ĀpGs-Tāt_16.7:</span>
            athavā-yathā yena prakāreṇa eṣāṃ kulajānāṃ kuladharmaḥ pravartate, tathā śikhā kartavyā
            /</p>
         
         
         <p>kecit eṣāmiti vacanāt pituranyo 'pi caulakarteti //7//</p>
         
         
         <p>(pa.6.,khaṃ.16-8)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.7:</span></p>
         
         
         <p>'uṣṇāśśītāsvānīye'tyādi 'darbhastambe vā nidadhātī'tyevamantaṃ upanayanavat kartavyamityarthaḥ
            //8//</p>
         
         
         <p>4 upanayanavat digvapanādi /</p>
         
         
         <p class="bold">apāṃ saṃsarjanādyākeśanidhānātsamānam // ĀpGs_16.8 //</p>
         
         
         
         
         
         <p><span class="bold">ĀpGs-Tāt_16.8:</span></p>
         
         
         <p>vyākhyātamevaitatsamāvartane //8//</p>
         
         
         <p class="bold">kṣuraṃ prakṣālya nidadhāti // ĀpGs_16.9 //</p>
         
         
         <p>(pa.6.,khaṃ.16-9)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.9:</span></p>
         
         
         <p>
            kṣurasya prakṣālanaṃvidhīyate /<br />
            nidhānamarthaprāptam /<br />
            yadā nidadhāti tadā prakṣālyeti //9//
            </p>
         
         
         
         
         
         <p><span class="bold">ĀpGs-Tāt_16.9:</span></p>
         
         
         <p>atra prakṣālanameva vidhīyat;nidhānaṃ tvarthaprāptam //9//</p>
         
         
         <p>5 vapane upayuktena kṣureṇa trirātraparyantaṃ karmākaraṇam /</p>
         
         
         <p class="bold">tena tryahaṃ karmanivṛttiḥ // ĀpGs_16.10 //</p>
         
         
         <p>(pa.6,khaṃ.13-10)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.10:</span></p>
         
         
         <p>tena kṣureṇa triṣvahorātreṣu nāpitakarma na kartavyam //10//</p>
         
         
         
         
         
         <p><span class="bold">ĀpGs-Tāt_16.10:</span></p>
         
         
         <p>tena kṣureṇa tryahaṃ nāpitakarmaniṣṭavṛttissyāt //10//</p>
         
         
         <p class="bold">varaṃ dadāti // ĀpGs_16.11 //</p>
         
         
         <p>(pa.6.,khaṃ.16-11)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.11:</span></p>
         
         
         <p>
            asminkarmaṇi samāpte kumārasya pitā brahmaṇe varaṃ dadāti /<br />
            'gaurvai vara'ittyuktam //11//
            </p>
         
         
         
         
         
         <p><span class="bold">ĀpGs-Tāt_16.11:</span></p>
         
         
         <p>
            varaṃ gāṃ pitā dadāti dakṣiṇata asīnāya brāhmaṇāya /<br />
            yadyanyaścaulakartā tadā tasmai //11//
            </p>
         
         
         <p>1 godānavrataṃ, tatkālaśca /</p>
         
         
         <p class="bold">evaṃ godānamanyasminnapi nakṣatre ṣoḍaśe varṣe // ĀpGs_16.12 //</p>
         
         
         <p>(pa.6khaṃ.,16-12)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.12:</span>
            yathā caulaṃ evamasya godānākhyamapi karma kartavyam /
            tatra tṛtīyasya varṣasyāpavādaḥ<span class="it">ṣoḍaśe</span> <span class="it">varṣe</span>iti /</p>
         
         
         <p><span class="it">anyasminnapi nakṣatre</span>puṇyāha eva /
            punarvasu niyamasyāpavādaḥ //12//</p>
         
         
         
         
         
         <p><span class="bold">ĀpGs-Tāt_16.12:</span>
            <span class="it">godānamiti</span>karmanāmadheyam;yasminkarmaṇyaṅgabhūtaṃ godānayośśiraḥpradeśāviśeṣayorvapanam /
            yatrāpi pakṣe śikhāvarjita sarvakeśavapanaṃ, yatharṣi ca śikhāḥ;tatrāpi godānayorvapanaṃ
            karmanāmadheyapravṛttinimittaṃ vidyata eva /
            tadgodānākhyaṃ karma /
            <span class="it">evaṃ</span> yathācaulam brāhmaṇabhojanādi varadānāntaṃ kartavyam /
            taccanya<span class="it">sminnapi nakṣatre</span> rohiṇyādau,<span class="it">varṣa ca ṣoḍaśe</span> bhavati //12//</p>
         
         
         <p>atra pakṣāntaramāha--</p>
         
         
         <p class="bold">agnigodāno vā syāt // ĀpGs_16.13 //</p>
         
         
         <p>(pa.6.,khaṃ.16-13)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.13:</span>
            agnirdevatā yatra godāne tadagnigodānaṃ yasya vaso 'gnigodānaḥ /
            (agniśabdena taddaivatyaṃ godānaṃ lakṣyate /</p>
         
         
         <p>agnirgodānamasyeti vigrahaḥ) /
            ekasya godānaśabdasya lopaḥ, uṣṭramukhavat /
            tatra baudhāyanaḥ-ṣoḍaśe varṣe godānam /
            tasya caulavat tūṣṇīṃ pratipattiravasānaṃ ca /
            .....agni godāno vā bhavati /
            tasya kāṇḍopākarakāṇḍasamāpanābhyāṃ pratipattiravaśānaṃ ca /
            (bau.gṛ.3-2-52-58) iti /
            kimuktaṃ bhavati?āgneyānāṃ kāṇḍānāṃ upākaraṇasamāpanayoryaḥ kalpaḥ tatra cauladharmāḥ
            pravartanta iti /
            ṣoḍaśe varṣe bhavati /
            sakṛt pātrāṇi na śamayāḥ /
            asyāsmin gṛhye 'nupadiṣṭatvāt yat godānamupadiṣṭaṃ tatraiva śamyāvidhiḥ /
            tatra prayogaḥ brāhmaṇān bhojayitvā'śiṣo vācayitvā tūṣṇīṃ keśaśmaśru vāpayitvāgnerupasamādhānādi
            pariṣecanāntāni āgniyakāṇḍopākaraṇavat kṛtvā śukriyavaddevatopasthānaṃ 'agne vratapate
            vrataṃ cariṣyāmi"iti /
            anye saṃvatsare vratacaryā /
            ante visargaḥ /
            evamevācāriṣamityādi vikāraḥ śukriyavat daivatam /
            
            <p>
               keśaśmaśruvapanam /<br />
               ante brāhmaṇabhojanam /<br />
               ubhayatra nāndīmukhaśrāddhaṃ kecit kurvanti /<br />
               apare na // 13 //
               </p>
         </p>
         
         
         
         
         
         <p><span class="bold">ĀpGs-Tāt_16.13:</span>
            agnaye godānaṃ yasya<span class="it">so 'gnigodāno brahmacārī</span> /
            
            <p>
               pulliṅganirdeśāccaivaṃ vigrahaḥ /<br />
               asmin pakṣe ājyabhāgānte kṛte 'agnaye kāṇḍarṣaye svāhā'ityājyenaivaikā pradhānāhutiḥ
               /<br />
               tato jayādi kṣuraprakṣālanāntam //13//
               </p>
         </p>
         
         
         <p class="bold">saṃvatsaraṃ godānavratame (mitye) ka upadiśanti // ĀpGs_16.14 //</p>
         
         
         <p>(pa.6khaṃ.,16-14)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.14:</span>
            kṛtagodānasyāpi taccheṣatayā<span class="it">saṃvatsaraṃ</span> vratacaraṇamekaṃ ācāryā<span class="it">upadiśanti</span> /
            caulagodāne 'yaṃ vikalpaḥ /</p>
         
         
         <p>agnigodāne tu kāṇḍopākaraṇātideśāt nityameva yadā vratacaryā tadā varadānādūrdhva
            devatopasthānaṃ pūrvavadante, visargaśca pūrvavadeva //14//</p>
         
         
         
         
         
         <p><span class="bold">ĀpGs-Tāt_16.14:</span>
            adhīte 'pi vede, avaśyaṃ<span class="it">saṃvatsaraṃ godānavrataṃ</span>brahmacarya caritavyamityeka upadiśanti;vaikalpikamityarthaḥ //14//</p>
         
         
         <p>ubhayorapi godānayoścaulādviśeṣamāha-
            2 tatra vapane viśeṣaḥ /</p>
         
         
         <p class="bold">etāvannānā sarvān keśān vāpayate // ĀpGs_16.15 //</p>
         
         
         <p>(pa.6khaṃ.,16-15)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.15:</span>
            asmin caulagodāne tu<span class="it">etāvannānā</span>pṛthagbhāvaścaulāt /
            atra<span class="it">sarvān keśān vāpayate</span>saśikhān /
            caule tu yatharṣi śikhā nidadhāt /
            
            <p>
               anye śmaśtvādīnāṃ prāptyartha sarvagrahaṇaṃ varṇayanti /<br />
               teṣāṃ keśaśabda- upalaṇārthaḥ /<br />
               tathā cāśvalāyanaḥ-keśaśmaśrulomanakhānyudakasaṃsthāni saṃpreṣyati /<br />
               (āśva.gṛ.1-18-6) iti //15//
               </p>
         </p>
         
         
         
         
         
         <p><span class="bold">ĀpGs-Tāt_16.15:</span>
            <span class="it">etāvannānā</span>etāvān bhedaḥ /
            yadapidhānārthayāpi śikhayā sada<span class="it">sarvān keśān vāpayata</span>iti /
            tatasceha vinayanābhāvācchalalyādīnāṃ nivṛttiḥ /
            atra ca vāpayata iti ṇijantanirdeśādācārya eva godānakarmaṇaḥ kartā /
            varadānañcācāryāyaiva /
            tathātra śikhāyā api vapanaṃ 'etāvannānā sarvān keśānvāpayate'ityasmādeva vacanāt
            ;satravat /</p>
         
         
         <p>anya āhuḥ 'rikto vā eṣo 'napihito yanmuḍastasyaitadapidhānaṃ yacchikheti /
            satreṣu tu vacanāt vapanaṃ śikhāyāḥ'(āpa.dha.1-10- -8.9)</p>
         
         
         <p>iti satrebhyo 'nyatra śikhāyā vapanagratiṣedhāt ihāpi naiva śkhāyā vapanamiti //15//</p>
         
         
         <p class="bold">udakopasparśanamiti chandogāḥ // ĀpGs_16.16 //</p>
         
         
         <p>(pa.3.,khaṃ.16-16)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_16.16:</span>
            asmin godānavrate <span class="it">aharaharudakopasparśanaṃ</span>kartavyamiti<span class="it">chandogā</span> upadiśanti /
            triṣavaṇamiti kecit // 16 //</p>
         
         
         <p>iti śrīharadattaviracitāyāmanākulāyāṃ gṛhyasūtravṛttau ṣoḍaśaḥ khamḍaḥ //</p>
         
         
         
         
         
         <p><span class="bold">ĀpGs-Tāt_16.16:</span>
            sāṃvatsarikagodānavratapakṣe <span class="it">aharaharudakopasparśanaṃ chandogā</span>upadiśanti;vikalpa ityarthaḥ //16//</p>
         
         
         <p>iti śrīsudarśanācāryaviracite gṛhyatātparyadarśane ṣoḍaśaḥ khaṇḍaḥ //</p>
         
         
         <p>ṣaṣṭhaḥ paṭalassamāptaḥ //</p>
         
         
         <p>====================================================================================</p>
         
         
         <p>atha saptamaḥ paṭalaḥ //</p>
         
         
         <p>saptadaśaḥ khaṇḍaḥ /</p>
         
         
         <p>16 gṛhanirmāṇam-
            1 tatra khanitreṇoddhananodūhane /</p>
         
         
         <p class="bold">dakṣiṇāpratyakpravaṇamagarāvakāśamuddhatya pālāśena śamīmayena vodūhenaitāmeva diśamuttarayodūhati
            // ĀpGs_17.1 //</p>
         
         
         <p>yajñeṣvadhikariṣyamāṇasya puruṣasya dehasaṃskārā vyākhyātāḥ /
            te ca 'śālīnasyodavasāya'iti vacanābhāve gṛha eva kartavyāḥ /
            vidhivacca nirmite gṛhe /
            vidhivat praveśādapekṣitāyuryajñadhanādi phalasiddhiḥ /
            ato mantrāmnānakramaprāpto gṛhanirmāṇapraveśayorvidhirvyākhyāyate- (pa6.,khaṃ.17-1)</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_17.1:</span>
            atha gṛhasammānavidhiḥ /
            gṛhasammānaṃ ca na sarvayajñādivannityam /
            nāpyadbhutakarmaprāyaścittādivannaimittikam /
            kiṃ tarhi?kāmyam /
            ato 'kriyāyāṃ na doṣaḥ /
            kriyāyāṃ codagayanādiniyamaḥ /
            tatra yasmin pradeśe 'gāraṃ cikīrṣitaṃ so 'gārāvakāśaḥ sa <span class="it">dakṣiṇāpratyakpravaṇo</span>bhavati /
            dakṣiṇā pratīcyorantarāle nimnā bhavati /
            evaṃvidhe deśe agāraṃ kartavyamityarthaḥ /
            <span class="it">tamagārāvakāśaṃ uddhanti</span> khanitreṇa khanati yathā pāṃsava utpadyante /
            uddhatya tān pāsūn pālāśena samīyena vodūhena etāmeva diśaṃ prati uttarayarcā'yadbhūmeḥ
            krūra'mityetayā<span class="it">udūhati</span>unnatāt pradeśāt avanate prāpayati /
            udūhyate 'nenetyudūhaḥ //1//</p>
         
         
         
         
         
         <p><span class="bold">ĀpGs-Tāt_17.1:</span>
            yo 'gārārthatvenābhipareto 'vakāśo bhūmibhāgo <span class="it">dakṣiṇāpratyakpravaṇaḥ</span>dakṣiṇāpratīcyāṃ naitṛtyāṃ diśi nimnastamuddhatya khanitrādinā pāṃsūnutkhādya <span class="it">pālāśena śamīmayena vodūhena,</span> udūhyante deśāntaraṃ prāpyante pāṃsavo 'nenetyudūhaḥ;vādulūka ityarthaḥ tenaitāmeva
            koṇadiśaṃ<span class="it">uttarayā</span> 'yadbhūmeḥ krūram'ityetayodūhati //1//</p>
         
         
         <p class="bold">evaṃ triḥ // ĀpGs_17.2 //</p>
         
         
         <p>(pa.7.,khaṃ.17-2)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.2:</span></p>
         
         
         <p>evaṃ triruddhatya udhūhati //2//</p>
         
         
         
         
         
         <p><span class="bold">ĀpGs-Tāt_17.2:</span></p>
         
         
         <p>
            udūhatīti sambandhaḥ /<br />
            atra dvitīyatṛtīyayorapyudūhayoḥ mantrāvṛttiḥ, evamiti vacanāt /<br />
            anyathā uttarayā trirudūhatītyeva brūyāt, 'evaṃ triḥ'iti sūtrāntaraṃ nārabheta //2//
            </p>
         
         
         <p>2 sthūṇāgartakhananam, sthūṇānikhananaṃ ca /</p>
         
         
         <p class="bold">kḷptamuttarayābhimṛśya pradakṣiṇaṃ sthūṇāgartān khānayitvābhyantaraṃ pāṃsūnudupyottarābhyāṃ
            dakṣiṇāṃ dvārasthūṇāmavadadhāti // ĀpGs_17.3 //</p>
         
         
         <p>(pa.7.,khaṃ.17-3)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.3:</span>
            evamudūhya tatastaṃ bhūmibāgaṃ kalpayanti yathā sarvatassamaṃ sampadyate /
            tataḥ taṃ kḷptaṃ uttarayarcā 'syonā pṛthivī'tyetayābhimṛśati /
            tataḥ<span class="it">pradakṣiṇaṃ sthūṇāgartān</span> khānayati nakāraschāndasaḥ /
            <span class="it">abhyantaraṃ ca</span> bahirārabhya madhye yathā samāpyate tathetyarthaḥ /
            tatra madyasthūṇāsu vaṃśadhāraṇārthāsu pradakṣiṇamiticābhyantaramiti ca viśeṣaṇasyāsambhavāt
            paryantāsveva bhavati /
            tatra prāgdvāre 'gāre dakṣiṇadvārasthūṇāgartamārabhya pradakṣiṇamottarasmāt dvārasthūṇāgartāt
            khānayitvā tato yāvatyo madhyamamasthūṇāḥ tāvatīnāṃ dakṣiṇādārabhyodagapavargaḥ /
            evamanyathādvāre 'pyagāre yathāsambhavaṃ pradakṣiṇamabhyantaratvaṃ ca sampādyam /
            evaṃ<span class="it">khānayitvā</span> gartebhyaḥ pāsūnudūpya uddhatya tata<span class="it">uttarābhyāṃ</span> ṛgbhyāṃ 'ihaiva tiṣṭhe'tyetābhyāṃ dakṣiṇādvārasthūṇāṃ garte avadadhāti //3//</p>
         
         
         
         
         
         <p><span class="bold">ĀpGs-Tāt_17.3:</span>
            kḷptamudūhena prāgudakpravaṇaṃ kṛtaṃ<span class="it">uttarayā</span>'syonā pṛthivi'ityanayā<span class="it">bhimṛśya sthūṇāgartān</span>sthūṇānāṃ vibhāgārthān gartān karmakaraiḥ pradakṣiṇaṃ<span class="it">khānayitvā</span>bhyantaramārabhya, na bahiḥ,<span class="it">pāṃsūnudupya uttarābhyāṃ</span>'ihaiva tiṣṭha'ityetābhyāṃ<span class="it">dakṣiṇāṃ</span>niṣkrāmata eva, na praviśataḥ, dvārasthūṇāmavaṭe a<span class="it">vadadhāti /</span>
            atra prādakṣiṇyasya cābhyantaratvasya ca vidhānaṃ pa4yantīyāsveva sthūṇāsu;na tu madhyamāsu
            //3//</p>
         
         
         <p class="bold">evamitarām // ĀpGs_17.4 //</p>
         
         
         <p>(pa.7.,khaṃ.17-4)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.4:</span>
            etābhyāmeva dvābhyāmṛgbhyāṃ<span class="it">itarāṃ</span> uttarāñca dvārasthūṇāṃ avadadhātītya4thaḥ /
            ahadakṣiṇāmitarāmitiniṣkramataḥ savyadakṣiṇe pratyetavye;na praviśataḥ //4//</p>
         
         
         
         
         
         <p><span class="bold">ĀpGs-Tāt_17.4:</span>
            <span class="it">itarāṃ</span>savyāṃ dvārasthūṇāṃ<span class="it">evaṃ</span>'ihaiva tiṣṭha'ityetābhyāmevāvadadhāti //4//</p>
         
         
         <p class="bold">yathākhātamitarā anvavadhāya vaṃśamādhīyamānamutteraṇa yajuṣābhimantrayate // ĀpGs_17.5
            //</p>
         
         
         <p>(pa.7khaṃ.,17-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.5:</span>
            dvārasthūṇayoḥ yathākhātaṃ avadhānaṃ mantravacca /
            itarāsaṃ tu<span class="it">yathākhātaṃ</span> yena krameṇa gartāḥ khātāḥ tenāvadhānaṃ tūṣṇīm /
            evaṃ sarvāsvavahitāsu madhyamasthūṇāsu vaṃśamādadhati karmakartāraḥ /
            <span class="it">tairādhīyamānaṃ vaṃśamuttareṇa yajuṣā '</span> <span class="it">ṛtena sthūṇā</span>" <span class="it">vityanenā</span>bhimantrayate /
            vaṃśagrahaṇena ca pṛṣṭhavaṃśo gṛhyate, mukhyatvāt /
            vyaktañcaitat bhāradvājake"ṛtena sthūṇe'ti pṛṣṭhavaṃśa- madhiropayatī'ti /</p>
         
         
         <p>
            tatra mantre sthūṇāviti chāndaso lṅgavyatyayaḥ /<br />
            dvivacanañca yathāsambhavaṃ draṣṭavyam //5//
            </p>
         
         
         
         
         
         <p><span class="bold">ĀpGs-Tāt_17.5:</span>
            <span class="it">yathākhātaṃ</span> khananakrameṇa<span class="it">itarāḥ</span>sthūṇāḥ tūṣṇī<span class="it">manvavadhāya</span>vaṃśaṃ samatūpaṃ samathūṇāsvādhīyamānaṃ<span class="it">uttareṇa yajuṣā</span>'ṛtena sthūṇā vadhiroha'; ityanenābhimantrayate //5//</p>
         
         
         <p class="bold">sammitamuttarairyathāliṅgam // ĀpGs_17.6 //</p>
         
         
         <p>(pa.7khaṃ.,17-6)</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_17.6:</span>
            tatastadagāraṃ<span class="it">sammitaṃ</span>saṃkḷptaṃ<span class="it">uttarairmantraiḥ</span>'brahma ca te kṣatra'mityādibhiṣṣaḍbhiḥ /
            kim?abhimantrayate ityeva /</p>
         
         
         <p><span class="it">yathāliṅgamiti</span>yasyāgārāṅgasya liṅgaṃ yasmin mantre dṛśyate tena tadabhimukho 'gāramabhimantrayata
            ityarthaḥ /
            yadāpi pūrvasthūṇā baddhā tadāpi dve evābhisandhāyābhimantraṇam /
            agārasya dvivacanasaṃyogāt /
            evaṃ sarvatra agāramadhye yaḥ sthūṇārājaḥ stūpaḥ /
            pṛṣṭhavaṃśaḥ atraike sthūṇāliṅgeṣu caturṣu mantreṣu 'sthūṇe abhirakṣatu'ityevamanuṣaṅgāmcchanti
            /
            yajñaśca dakṣiṇāśca dakṣiṇe sthūṇe abhirakṣatu iti /
            anye 'te'śabdasyāpi-yajñaśca te dakṣiṇāśceti /
            sākāṃkṣatvānmantrāṇām, neti vayam /
            dhakṣiṇā iṣaścorjaścetibahuvacanāntaiḥ abhirakṣatvityekavacanāntasya sambandhānupapatteḥ,
            ūhasya cāvidhānāt abhyātānavat pāṭhābhāvacca sarvānuṣaṅgeṣu dṛṣṭasyānte punaḥ pāṭhasyābhāvācca
            /
            yattu sākāṃkṣatvamuktaṃ tadapi nānuṣaṅgahetuḥ sannidhimātreṇākāṅkṣāyā nivartanāt /
            
            <p>
               yadi vā dharmaste sthūṇārāja śrīste ityatrābhirakṣatvityasya nāpekṣā , dvayorapi prathamāntatvāt
               /<br />
               evaṃ dakṣiṇā ityādikaṃ prathamāntaṃ draṣṭavyam /<br />
               tasmādākāṅkṣaiva nāsti /<br />
               sannidhānācca sthūṇāpratipattiḥ //6//
               </p>
         </p>
         
         
         
         
         
         <p><span class="bold">ĀpGs-Tāt_17.6:</span>
            <span class="it">sammitaṃ</span>nirmitamagāraṃ<span class="it">uttarāḥ</span>'brahma ca te kṣatraṃ ca'ityādibhiḥ pañcabhirmantraiḥ<span class="it">yathāliṅgaṃ</span>mantraliṅgāvagatadiṅmukho 'bhimantrayate tatra pañcamena madhyamābhimukhaḥ, ananvitatvāt
            /</p>
         
         
         <p>kecit-ṣaḍbhiḥ /
            tatra 'dharmaste sthūṇārājaḥ'iti madhyamaśca 'śrīste stūpaḥ'iti pṛṣṭhavaṃśamiti /</p>
         
         
         <p>atra yadyapi mantrairagārāvayavāssthūṇāḥ stūyante;tathāpyebhiḥ sthūṇāvadagārameva
            stūyate, yathā pādavandanena pādavāneva vandyate /</p>
         
         
         <p>atra kecit-dvitīyādiṣu triṣu mantreṣu vākyasamāptyartha 'sthūṇe abhirakṣatu'ityādyanuṅgaṃ
            manyante /</p>
         
         
         <p>anye 'te'śabdasyāpi /
            tathā 'dharmaste'ityādau abhirakṣatvityasya ca /</p>
         
         
         <p>
            apare tu-naiveha kasyācitkvacidapyanuṣaṅgaḥ;anuṣajyamānasya vairūpyāt, ante 'pi ca
            pāṭhābhāvācca /<br />
            vākyasamāptistu prakṛtatayā buddhisthapadārthānvayātsidhyati, yathā 'iṣe tvā'(tai.saṃ.1-1-1)iti
            mantrasya buddhisthacchedanānvayāt chinadbhīti vākyasamāptiriti //6//
            </p>
         
         
         <p>atha gṛhapraveśavidhimāha--</p>
         
         
         <p>17 gṛhapraveśavidhiḥ-
            1 gṛhasyeśānadigbhāge 'gnipratiṣṭhāpanam /</p>
         
         
         <p class="bold">pālāśaṃ śamīmayaṃ vedhmamādīpyottarayāgnimuddhṛtyottareṇa yajuṣāgāraṃ prapādyottarapūrvadeśe
            'gārasyottarayāgniṃ pratiṣṭhāpayati // ĀpGs_17.7 //</p>
         
         
         <p>(pa.7,khaṃ.,17-7)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.7:</span>
            atha praveśanavidhiḥ /
            anyathā sammitasyāpyagārasya praveśe vidhirayaṃ bhavati /
            udagayanādyapekṣimiti kecit /</p>
         
         
         <p>netyanye /
            bījavato gṛhān pratipadyate (āśva.gṛ.2-10-2)ityāśvalāyanaḥ /
            bījagrahaṇaṃ sarveṣāmeva gṛhopakaraṇānāmupalakṣa- ṇam /
            tatra pravekṣyan<span class="it">pālāśaṃ samīmayaṃ vā idhmaṃ</span>agnāvādīpayati /
            idhmaścātrārthalakṣaṇo na niyataparimāṇaḥ /
            ādīpya tamagnipātraṃ uddharacyu<span class="it">ttarayartā</span> 'uddhriyamāṇa'ityetayā pañcapādayā /
            yadyahani praveśo rātriliṅgo 'vivādaḥ prayoktavyaḥ /
            tathā rātrāvaharliṅgo nirvivādaḥ prayoktavyaḥ /</p>
         
         
         <p>vibhajyaviniyogābhāvāt /
            yeṣāṃ tūdagayanāpekṣā te rātrau praveśaṃ necchanti /
            ahaḥkṛtasya rātrikṛtasya ca pāpmano viniyogaḥ prapādyata ityarthaḥ /</p>
         
         
         <p>virodho 'pi nāsti /
            yathā 'yadāpo naktaṃ duritaṃ carāme'ti /
            tamuddhṛtamagniṃ <span class="it">uttareṇa yajuṣā</span> 'indra sya gṛhā vasumanto varūthinaḥ'ityanena<span class="it">agāraṃ</span>prapādayati /
            <span class="it">prapādya</span>agārasya<span class="it">uttarapūrve deśe</span> tamagniṃ <span class="it">pratiṣṭhāpayati uttarayarcā</span> 'amṛtāhuti'mityanayā /
            atrāgarasyeti na vaktavyaṃ, agnimiti ca /
            kasmāt?ubhayoraṣyatraiva vākye śrutatvāt /
            evaṃ tarhi nāyamagāraśabdo deśaviśeṣaṇārthaḥ /
            kiṃ tarhi?agniviśeṣaṇārthaḥ agārasyāgniṃ pratiṣṭhāpayatīti /
            kaḥ punaragārasyāgniḥ?yaḥ pacanāgniḥ /</p>
         
         
         <p>tasmādaupāsanādudvaraṇaṃmasyāgnerna bhavati /
            laukikādeva bhavatīti kecit /
            apare tu homasaṃyogādaupāsana evāyamagniriti sthitāḥ /</p>
         
         
         <p>teṣāmagārasyetyagnimiti ca padadvayaṃ vyartham /
            homāśca pacane 'pi dṛṣṭā vaiśvadeve /
            
            <p>
               tasmāt pacanādrirevāyam /<br />
               yayapyevaṃ tathāpi deśasaṃskāro bhavatyeva /<br />
               homasaṃyogāt . athaupāsanasya vaihārikāṇāṃ ca tadaiva praveśanaṃ pratiṣṭhāpanaṃ ca
               sve sthāne /<br />
               bhāryādīnāṃ ca tadaiva praveśaḥ //7//
               </p>
         </p>
         
         
         
         
         
         <p><span class="bold">ĀpGs-Tāt_17.7:</span>
            <span class="it">pāsāśaṃ śamīmayaṃ vedhmaṃ</span>kāṣṭhabaupāsane 'gnāvādīpayati /
            idhmamiti ca 'agniṣu mahata idhmānādadhāti'itivadaniyataṃ saṃkhyādikaṃ vivakṣitam
            /
            <span class="it">uttarayā</span>'uddhriyamāṇaḥ'ityetayā /
            tatastamagnimuddharati /
            atra ca sānuṣaṅge catuṣpade triṣṭubhau dve ṛcau pañcabhiḥ pādairāmnāte /
            tayorekaivoddharaṇārthā /
            anyā tu vikalpārthā /
            uttarayā ityekavacanena viniyogāt /
            vyavasthitaścāyaṃ vikalpo 'bhipretaḥagnihotravat /</p>
         
         
         <p>yadyahani praveśastadā rātriliṅgayā, rātrau cedaharliṅgayā /
            rātrau ca praveśaśśiṣṭācāraprasiddha iti pūrvamevoktaḥ /
            <span class="it">uttareṇa</span>'indrasya gṛhāḥ'iti <span class="it">yajuṣā</span> /
            uddhṛtamagnimagāraṃ prapādya anantaraṃ vidhivatsaṃskṛte uttarapūrvadeśe 'gārasya<span class="it">tamagnimuttarayā</span>amṛtāhutim'ityetayā<span class="it">pratiṣṭhāpayati</span> /</p>
         
         
         <p>tathā śrautāgnīnapi vidhivadānītānasminneva kāle agāraṃ prapādyāgnyagāre yathāvidhi
            pratiṣṭhāpayati /</p>
         
         
         <p>kecit-ihāgnimuddhṛtya agāraṃ prapādyeti prakṛte 'pi punaruktayoretayorarthavattvāya
            agārasyāgnimityanvayādādīpanādipratiṣṭhāpanāntaṃ pacanārtha sya laukikāgnereva, naupāsanasyeti
            /
            teṣāmetattulyasūtre vivāhāṅge praviśya home pacanāgnerevopasamādhānādi syāt /
            athāgāraśabdasya śayanasthānavācitvāt gṛhaśabdasya cātathātvāt na tatra tulyasūtrateti
            cet-na;gṛhāgāraśabdayorekārthatve vivādābhāvāt /
            iha ca 'indrasya gṛhā vasumantaḥ'iti mantrasthagṛhaśabdenāgārābhidhānāt,pratyuta dharmaśāstre
            'madhye 'gārasya daśamaikādaśābhyāṃ prāgapavargam /
            
            <p>
               uttara pūrvadeśe 'gārasyottaraiścaturbhiḥ /<br />
               śayyādeśe kāmaliṅgena'(āpa.dha.2-3-22,23;2-4-1) iti śayanasthānasyāgārādanyatvābhidhānācca
               /<br />
               pinaruktiḥ sphucārthatayāpi nirvāhyā /<br />
               kiñcāgārasyāgnimityanvayo 'pi agārāgniḥ śālāgniḥ,gṛhyāgnipāsanāgnirityekārthatayā
               yājñikānāṃ prayogādaupāsalana eva pratiṣṭhāpyaḥ, na pacanāgniḥ //7//
               </p>
         </p>
         
         
         <p>2 agnerdakṣiṇata udadhānāyatanakaraṇam /</p>
         
         
         <p class="bold">tasmāddakṣiṇamudadhānāyatanaṃ bhavati // ĀpGs_17.8 //</p>
         
         
         <p>(pa.7.khaṃ.,17-8)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.8:</span>
            evaṃ pratiṣṭhatasyāgneḥ<span class="it">dakṣiṇamudadhānāyatanaṃ</span>kartavyam /
            udakaṃ dhīyate yatra tat udadhānaṃ maṇikākhyam /
            </p>
         
         
         
         
         <p><span class="bold">ĀpGs-Tāt_17.8:</span>
            <span class="it">tasmāt</span> pratiṣṭhitāgnerdakṣiṇa<span class="it">mudadhānasya</span>maṇikasyāyatanaṃ bhavati //8//</p>
         
         
         <p>3 tatrāyatane udadhānapratiṣṭhāpanam /</p>
         
         
         <p class="bold">tasminviṣūcīnāgrāndarbhānsaṃstīrya teṣūttarayā vrīhiyavān nyupya tatrodadhānaṃ pratiṣṭhāpayati
            // ĀpGs_17.9 //</p>
         
         
         <p>(pa.7.khaṃ.,17-9)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.9:</span>
            tasminnāyatane <span class="it">viṣūcīnāgrān</span>sarvatodikkān<span class="it">darbhān saṃstīrya</span> <span class="it">teṣu</span>darbheṣu<span class="it">brīhīn yavāṃśca</span>saṃyuktān<span class="it">nivapati</span> <span class="it">uttarayarcā</span>'annapata'ityetayā tatastasminnāyatane <span class="it">udadhānaṃ pratiṣṭhāpayati</span>yathā niścalaṃ bhavati tathā sthāpayati //9//</p>
         
         
         
         
         
         <p><span class="bold">ĀpGs-Tāt_17.9:</span>
            <span class="it">tasmin</span> udadhānasthāne <span class="it">viṣūcīnāgrān</span>nānādigagrān<span class="it">darbhān saṃstīrya, teṣu</span>darbheṣu<span class="it">uttarayā</span>'annapate 'nnasya'ityotayā<span class="it">brīhiyavāṃśca</span> saṃyuktān<span class="it">nyupya</span>teṣudadhānaṃpratiṣṭhāpayati //9//</p>
         
         
         <p>4 udadhānasya jalena pūraṇam /</p>
         
         
         <p class="bold">tasminnuttareṇa yajuṣā catura udakumbhānānayati // ĀpGs_17.10 //</p>
         
         
         <p>(pa.7.khaṃ.,17-10)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.10:</span>
            <span class="it">uttareṇa yajuṣā</span> 'ariṣṭā asmāka'mityanena /
            
            <p>
               pratikuṃbhaṃ mantrāvṛttiḥ /<br />
               tatra caturbhirvā kumbhaiḥ pṛthagānayanamekenaiva vātha punaḥ pūrayitvā, yathā-'tisraḥ
               sru ca utsicye'ti //10//
               </p>
         </p>
         
         
         
         
         
         <p><span class="bold">ĀpGs-Tāt_17.10:</span></p>
         
         
         <p><span class="it">tasmin udadhāne uttareṇa</span>'ariṣṭā asmākaṃ'ityanena<span class="it">yajuṣā catura udakumbhānānayati /</span></p>
         
         <p>
            pratikumbhaṃ mantrāvṛttiḥ, dravya bhedena prakāśyakriyābhedāt /<br />
            yatra punarmadhuparkaprāśanādau āvṛttividhistasyā eva kriyāyāḥ, tatra sakṛdeva mantraḥ
            //10//
            </p>
         
         
         <p>5 tasya bhedane 'numantraṇam /</p>
         
         
         <p class="bold">dīrṇamuttarayānumantrayate // ĀpGs_17.11 //</p>
         
         
         <p>(pa.7.khaṃ.,17-11)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.11:</span>
            atha yadi tadudadhānāṃ bhidyate tat<span class="it">uttarayarcā</span> bhūmirbhūmi'mityetayā<span class="it">anumantrayate</span> /
            kālāntare dīrṇa etadbhavati udadhānāntare 'pi tatsthānāpanne //11//</p>
         
         
         
         
         
         <p><span class="bold">ĀpGs-Tāt_17.11:</span>
            yadi<span class="it">dīrṇa</span>maṇikaṃ syāttadā<span class="it">uttarayā</span>'bhūmirbhūmimagāt'ityetayā<span class="it">numantrayate</span> /
            etacca prakaraṇātkarmāṅgameva //11//</p>
         
         
         <p>6 pradhānāhutayaḥ /</p>
         
         
         <p class="bold">agnerupasamādhānādyājyabhāgānte uttarā āhutīrhutvā jayādi pratipadyate // ĀpGs_17.12
            //</p>
         
         
         <p>(pa.7khaṃ.,17-12)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.12:</span>
            catasraḥ<span class="it">uttarāḥ</span> pradhānāhutayaḥ"vāstoṣpate pratijānīhi, vāstoṣpate śagmayā, vāstoṣpate prataraṇo
            na edhi, amīvahā vāstoṣpata"iti /
            tatrājyabhāgāntavacanenaiva tantraprāptissiddhā, yathā 'pārvaṇavadājyabhāgānte'ityatra
            /
            kimagnerupasamādhānādivacanena?agniniyamārta tu-yo 'gāre pacanārtha pratiṣṭhāpito
            'gniḥ tasyaiva homārthamupasamādhānaṃ yathā syāditi /
            anyathā sarvapākayajñārthe aupāsana eva homaḥ syāt /
            jayādivacanaṃ sthālīpākapratiṣedhārtham /
            kā punaḥ prāptiḥ sthālīpākasya?kaspāntare darśanāt /
            kathaṃ punaḥ</p>
         
         
         <p>
            jayādivacanena sthālīpākasya pratiṣedhaḥ?utyate-sviṣṭakṛtpratiṣedhastāvat gamyate-uttarā
            āhutīrhutvā jayādi pratipadyate na sviṣṭakṛtpratiṣedhastāvat gamyate-uttarā āhutīrhutvā
            jayādi pratipadyate na sviṣṭakṛtamiti /<br />
            sa ca sthālīpākeṣu bhavati /<br />
            atasyatatpratiṣedhadvāreṇa sthālīpākapratiṣedha evāyaṃ sampadyate //12//
            </p>
         
         
         
         
         
         <p><span class="bold">ĀpGs-Tāt_17.12:</span>
            <span class="it">uttarā āhutī</span>ścatasraḥ pradhānāhutīḥ tāśca 'vāstoṣpate pratijānīhi'(tai.saṃ.3-4-10) iti dve, 'vāstoṣpate
            prataraṇo naḥ'iti dve /
            ājyahaviṣṭvācca tantravidhānam /
            ājyabhāgānta iti vacanaṃ tvājyabhāgānantarameva pradhānahomāḥ, nānyadarthakṛtyamapīti
            kramārtham /</p>
         
         
         <p>kecit-'pārvaṇavadājyabhāgānte'(āpa.gṛ.18-6) itivadājyabhāgānta ityanenaiva tantraprāptau
            siddhāyāṃ 'agnerupasamādhānādi'iti vacanaṃ svamatena pratiṣṭhitaḥ pacanāgnireveha
            homārtha ityevamarthamiti /
            tadayuktam , 'karmasmārta vivāhāgnau kurvīta pratyahaṃ gṛhī'; /
            (yā-smṛ.1-97)</p>
         
         
         <p>iti sarvasmārtahomānāmaviśeṣeṇa aupāsanavidhānāt, asya sūtrasyoktavidhayānyārthatvāt,
            asmādīyānāṃ gṛhyāntarīyāṇāṃ caupāsana eva vāstuhomācārācca //12//</p>
         
         
         <p>7 gṛgasya pariṣecanam /</p>
         
         
         <p class="bold">pariṣecanāntaṃ kṛtvottareṇa yajuṣodakumbhena triḥ pradakṣiṇamantarato 'gāraṃ niveśanaṃ
            vā pariṣicya brāhmaṇān bhojayedapūpaissaktubhirodaneneti // ĀpGs_17.13 //</p>
         
         
         <p>(pa.7.kha.,17-13)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_17.13:</span>
            pariṣecanāntavacanaṃ ānantaryārtham /
            tantraśeṣaṃ samāpyāgārasya pariṣecanameva kartavyam /
            nānyadvaiśvadevādikamiti /</p>
         
         
         <p><span class="it">uttareṇa yajuṣā</span>'śivaṃ śiva'mityanena /
            <span class="it">udakumbhena</span>na hastena /
            paribhāṣayaiva siddhe pradakṣiṇamiti vacanāt pariṣecanamidamekameva pradakṣiṇaṃ triguṇībhūtaṃ
            sakṛdupāttenaivodakumbhena saṃtatamavicchinnaṃ kartavyam /
            mekhalayā parivyāṇavat trīṇi pariṣecananīti siddhaṃ bhavati /
            <span class="it">antaraṃta</span>iti vacanamagārāt bahiḥ pariṣecanaṃ mā bhūt /
            abyantarameva yathā syāditi /
            <span class="it">agāraṃ</span>gṛhaṃ,<span class="it">niveśanaṃ</span>śayanadeśaḥ /
            <span class="it">brāhmamān</span> yugmān bhojayedapūpādibhiḥ /
            itiśabdaḥ samuccayārthaḥ //13//</p>
         
         
         <p>iti hagadattaviracitāyāṃ gṛhyasūtravṛttāvanākulāyāṃ saptadaśaḥ khaṇḍaḥ //</p>
         
         
         
         
         
         <p><span class="bold">ĀpGs-Tāt_17.13:</span>
            pariṣecanānta<span class="it">muttareṇa</span>'śivaṃ śivam'ityanena<span class="it">yajuṣā</span>udakumbhena sakṛdupāttena<span class="it">agāraṃ niveśanaṃ vāntarato</span> na bahiḥ<span class="it">triḥ pradakṣiṇaṃ</span> <span class="it">pariṣicya brāhmaṇān bhojayedapūpādibhiḥ</span> /
            itiśabdassamuccayārthaḥ /
            saktūnāṃ tu bhojanātprāgeva upayogaḥ, na madhye loka- prasiddhyabhāvāt /</p>
         
         
         <p>'śucīn mantravataḥ sarvakṛtyeṣu bhojayet'(āpa.dha.2-15-11) iti siddhasya bhojanasya
            punarvacanamapūpādiguṇaviddhyartham //13//</p>
         
         
         <p>iti śrīsudarśanācāryaviracite gṛhyatātparyadarśane saptadaśaḥ khaṇḍaḥ /</p>
         
         
         <p>aṣṭādaśaḥ khaṇḍaḥ /
            1 bālagrahagṛhītasya kumārasya tannivartakaṃ karma /</p>
         
         
         <p class="bold">śvagrahahītaṃ kumāraṃ tapoyukto jālena pracchādya kaṃsaṃ kiṅkiṇiṃ vā hrādayannadvāreṇa
            sabhāṃ prapādya sabhāyā madhye 'dhidevanamuddhatyāvokṣyākṣānnyupyākṣeṣūttānaṃ nipātya
            dadhnā lavaṇamiśreṇāñjalinottarairavokṣetprātarmadhyandine sāyam // ĀpGs_18.1 //</p>
         
         
         <p>(pa.8.khaṃ.18-1)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.1:</span>
            bahavo bālagrahāḥ divasamāsasasamādikāḥ /
            tatra yena gṛhītaḥ śvavacceṣṭate sa<span class="it">śvagrahaḥ</span> /
            tena vagṛhātaṃ kumāraṃ, pulliṅganirdeśāt kumāryāna bhavatītyeke /
            <span class="it">tapoyuktaḥ</span>kartā pitetyeke /
            yaḥ kaścidityanye /
            tapo brahmacaryādi /
            yāvatā tapasā siddhaṃ manyate tāvat kṛtvetyarthaḥ<span class="it">jālaṃ</span>matsyagrahaṇaṃ tena<span class="it">pracchādya</span> /
            <span class="it">kaṃsaṃ</span>prasiddhaṃ /
            <span class="it">kiṅkiṇiḥ</span> ghaṇṭāviśeṣaḥ /
            tayoranyataraṃ hrādayan anyatarasya dhvaniṃ kārayan kenacidanyena /
            svayaṃ kumāraṃ gṛhītvā<span class="it">samāṃ prapādayati advāreṇa</span>chadīrapohyamārga kṛtvā tenetyarthaḥ /
            kiṃ tat sthānam?sabhā, tasyā madhye '<span class="it">dhidevanaṃ sthānaṃ</span>yatra kitavā dīvyanti taṃ pradeśaṃ<span class="it">uddhatyādbhiravokṣya</span>tatrākṣānnivapati /
            akṣāśśārāḥ /
            vibhītakā ityanye /
            tān pṛthu prathayitvāpvenamuttānaṃ<span class="it">nipātayati /
               </span>śāyayati /
            tato <span class="it">dadhnā lavaṇamiśreṇāvokṣedañja- linā uttarai</span>rmantraiḥ 'kūrkurassukūrkura'ityādibhiḥ 'śvānamicchvādanna puruṣaṃ chat'ityantaiḥ
            /
            pratimantramavokṣaṇam /
            tatrāditastisra ṛcaḥ, tato yajuṣī dve 'tatsatyaṃ, vigṛhyabāhū'iti tataḥ pañcarco 'vibhranniṣkañce'tyādyāḥ,
            tato yajurekaṃ 'śvāna'miti, evamekādaśaite mantrāḥ /
            yāvat karma samāpyate tāvat saṃsakiṅkaṇyoranyatarasya hrādanam /</p>
         
         
         <p>evametatkarma jālapracchādanādavokṣaṇāntaṃ trisandhyaṃ kartavyam //1//</p>
         
         
         
         
         
         <p><span class="bold">ĀpGs-Tāt_18.1:</span>
            yena gṛhītaḥ kumāraḥ śveva nadati, śvavadvā ceṣṭate sa śvagrahaḥ /
            tena gṛhītaḥ<span class="it">śvagrahagṛhītaḥ</span>, piśāciśunā vā daṣṭaḥ /
            <span class="it">tapoyuktaḥ</span> yāvanmanastoṣamanaśanādiyuktaḥ pitrīdiḥ kartā /
            <span class="it">jālaṃ</span>matsyagrahaṇasādhanam /
            <span class="it">kaṃsaṃ kiṅkiṇiṃ /</span>
            lohaghaṇṭāṃ<span class="it">hradayan</span>puruṣāntareṇa dhvānay<span class="it">advāraṇa</span>kuḍyādyapohya mārga kṛtvā /
            adhidevanaṃ yatra dīvyanti kitavāḥ /
            akṣān vibhītakaphalāni /
            kecit-śārā iti /</p>
         
         
         <p><span class="it">uttarairmantraiḥ</span>'kūrkurassukūrkuraḥ'ityādibhiryajurdaśamaiḥ /
            yadvaikādaśabhiḥ /
            tasmin pakṣe āditastisra ṛcaḥ tataḥ 'tatsatyaṃ yattvendraḥ'vigṛhya bāhū iti dve yajuṣā
            tato 'bibhranniṣkam'iti pañcarcaḥ /
            tataḥ 'śvānam'ityekādaśaṃ yajureveti vibhāgaḥ /
            avokṣaṇaṃ ca sarveṣāṃ mantrāṇāmante sakṛdeva /</p>
         
         
         <p>kecit-dvaṣṭopakārakatvāt pratimantramiti /</p>
         
         
         <p>
            evametajjālapracchādanādyavokṣaṇāntaṃ prātarādiṣu triṣu puṇyāhaviśeṣeṣu kartavyam
            /<br />
            avokṣaṇaparyantaṃ ca hrādanam //1//
            </p>
         
         
         <p class="bold">agado bhavati // ĀpGs_18.2 //</p>
         
         
         <p>(pa.8.khaṃ.,18-2)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.2:</span>
            <span class="it">agadaḥ</span>arogaḥ, roganivṛttirasya prayojanamityarthaḥ /
            
            <p>
               kiṃ siddhaṃ bhavati?yadi bhaiṣajyena kumāro 'gadaḥ syāt na tatredaṃ kartavyamiti /<br />
               anyathā kumāra syāsmin roge piturnaimittikamidamavaśyaṃ kartavyaṃ vijñāyeta gṛhadāheṣṭyādivat
               . evaṃ bruvatāṃ doṣaḥ yakṣmagṛhītāmanyāṃ vetyetatprakārāntareṇa rogaśāntāvapi kartavyaṃ
               syāt . tasmādidamanyate prayojanam /<br />
               evametasmin karmaṇi triṣu kāseṣu kṛte kumāro 'gado bhavati /<br />
               yadi na bhavati punarapi tapoyuktena kartavyamiti //2//
               </p>
         </p>
         
         
         
         
         
         <p><span class="bold">ĀpGs-Tāt_18.2:</span>
            iha ca 'śaṅkhinam'ityatra phalavacanaṃ, sarvatra śrutitor'thato vāvagatasya kāminaḥ
            karmopadeśaḥ sāmarthyātphalasiddhyavagamaparyanta iti pradarśayitum /
            tena 'yakṣmagṛhītām'(āpa.gṛ.9-10) ityādau phalavacanābhove 'pyupadośaḥ kāmyasiddhiparyanta
            eva /</p>
         
         
         <p>
            kecit- evametasmin karmaṇi trisandhyaṃ kṛte, agado bhavati /<br />
            yadi na bhavati tadā punarapyetatkarma kartavyaṃ, yāvadagado bhavati iti /<br />
            naitat, svābhimatābhyāsabodhakaśabdābhāvāt //2//
            </p>
         
         
         <p class="bold">śaṅkhinaṃ kumāraṃ tapoyukta uttarābhyāmabhimantryottarayodakumbhena śirasto 'vanayetprātarmadhyandine
            sāyam // ĀpGs_18.3 //</p>
         
         
         <p>(pa.7.khaṃ.,17-3)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.3:</span>
            śaṅkho nāma grahaḥ kumārāṇāṃ bhayaṅkaraḥ, yena gṛhītaḥ śahkhavannadatīti /
            tena gṛhītaṃ<span class="it">śaṅkhinamuttarābhyāṃ</span>ete te pratidvaśyete ityetāmyāmṛgbhyāṃ<span class="it">abhimantrya tata</span> udakuṃbhena<span class="it">śirasto 'vanayet</span>, abhiṣiñceduttarayarcā 'ṛṣirbodhaḥ prabodha'ityetayā</p>
         
         
         <p>evametadabhīmantraṇādi triṣu kāleṣu kartavyam //3//</p>
         
         
         
         
         
         <p><span class="bold">ĀpGs-Tāt_18.3:</span>
            śahkho 'pi grahaḥ yena gṛhītaḥ śaṅkhavannadati tadgṛhīta<span class="it">śśaṅkhī /
               uttarābhyāṃ</span>'ete te pratidṛśyete'ityetābhyāṃ<span class="it">uttarayā</span> 'ṛṣirbodhaḥ prabodhaḥ'itye tayā<span class="it">śirasto 'vanayet</span>śirasyabhiṣiñcet,<span class="it">udakumbhena</span>trisandhyam //3//</p>
         
         
         <p class="bold">agado bhavati // ĀpGs_18.4 //</p>
         
         
         <p>(pa.8.khaṃ.,18-4)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.4:</span></p>
         
         
         <p>pūrvavadasya prayojanam //4//</p>
         
         
         
         
         
         <p><span class="bold">ĀpGs-Tāt_18.4:</span></p>
         
         
         <p>uktartham //4//</p>
         
         
         <p>atha sarpabaleryasmin kāle yena vidhinopakramastamāha--</p>
         
         
         <p>18 sarpabaliḥ -
            1 tadupakrame sthālīpākaḥ /</p>
         
         
         <p class="bold">śrāvaṇyāṃ paurṇamāsyāmastamite sthālīpākaḥ // ĀpGs_18.5 //</p>
         
         
         <p>(pa.7.khaṃ18-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.5:</span>
            atha sarpavalirnāma karma nityaṃ saṃvatsare saṃvatsare kartavyamupadiśyatetasya śrāvaṇyāṃ
            paurṇamāsyāmārambhaḥ</p>
         
         
         <p>mārgaśīrṣyāmutsargaḥ /
            tasyopakrame <span class="it">śrāvaṇyāṃ paurṇamāsyāṃ astamite</span> āditye <span class="it">sthālīpāko</span>bhavati /
            asatyapi nakṣatrayoge śrāvaṇasya māsasya paurṇamāsī śrāvaṇītyucyate lakṣaṇayā /
            tatra ślokaumeṣādisthe savitari yoyo darśaḥ pravartate /</p>
         
         
         <p>cāndramāsāstadantāśca caitrādayā dvādaśa smṛtāḥ //</p>
         
         
         <p>teṣu yā yā paurṇamāsī sā sā caitryādikā smṛtā /</p>
         
         
         <p>kādācitkena yogena nakṣatrasyeti nirṇayaḥ //</p>
         
         
         <p>iti //</p>
         
         
         <p>
            tatra sāyamāhutiṃ hutvā sthālīpākakarma pratipadyate pārvaṇenāto 'nyānītyuktaṃ, paurṇamāsyāṃ
            paurṇamāsīti ca /<br />
            śrāvaṇyai paurṇamāsyai saṅkalpitān vrīhin yavān vā nirupya pratiṣṭhitābhidhāraṇāntaṃ
            kṛtvāgnerupasamādhānādi dvandvaṃ nyañci pātrāṇi kiṃśukapuṣpairāragvadhamayasamidbhiśca
            saha //5//
            </p>
         
         
         
         
         
         <p><span class="bold">ĀpGs-Tāt_18.5:</span>
            śravaṇena nakṣatreṇa yuktā paurṇamāsī<span class="it">śrāvaṇī</span> /
            ayuktāpīha vivakṣitā, nityatvātsarpabaleḥ /
            śrāvaṇamāsasya paurṇamāsītyarthaḥ /
            na tu śrāvaṇamāsasya śravaṇanakṣatram, śrāvaṇasya paurṇamāsīviśeṣaṇārthatvāt, 'paurṇamāsyāṃ
            (āpa.pa.2-20) iti vacanācca /</p>
         
         
         <p>atha cāndramasamāsānāṃ caitrādīnāṃ, paurṇamāsīnāṃ ca caitryādīnāṃ nirṇayārthau ślokau--</p>
         
         
         <p>
            "meṣādisthe savitari ye ye darśaḥ pravartate /<br />
            cāndrā māsāstattadantāścaitrādyā dvādaśa smṛtāḥ //
            </p>
         
         
         <p>
            teṣu yā yā paurṇamāsī sā sā caitryādikā smatā /<br />
            kādācitkena yogena nakṣa6syeti nirṇayaḥ" //
            </p>
         
         
         <p>iti /</p>
         
         
         <p>tasyāṃ<span class="it">śrāvaṇyāṃ</span>paurṇamāsyāṃ,<span class="it">astamite</span>āditye, sāyaṃ homānte 'patnyavahanti'(āpa.gṛ.7-2) iti vidhitā pratiṣṭhitābhighāraṇāntara
            <span class="it">sthālīpākaḥ</span>kartavyaḥ //5//</p>
         
         
         <p>2 tatra kiṃśukahomaḥ /</p>
         
         
         <p class="bold">pārvaṇavadājyabhāgānte sthālīpākāddhutvāñjalinottaraiḥ pratimantraṃ kiṃśukāni juhoti
            // ĀpGs_18.6 //</p>
         
         
         <p>(pa.7.khaṃ.,18-6)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.6:</span>
            sarva pārvaṇavadittyucyate-sthālīpākādeva pārvaṇavajjuhoti, na kiṃśukānīti /
            tena teṣvavadānakalpo na bhavati /</p>
         
         
         <p>sviṣṭakṛtaścāvadānaṃ tebhyo na bhavati /
            kiṃśukaiḥ samidho vyākhyātāḥ /
            ājyabhāgāntavacanaṃ tantraprāpyartham /
            śrāvaṇyai paurṇamāsyai svāheti</p>
         
         
         <p>sthālīpākādedhomaḥ /
            <span class="it">uttarairmantreḥ</span>'jagdho maśka'ityādibhistribhiḥ /
            <span class="it">kiṃśukāni</span> /
            palāśapuṣpāṇi /
            palāśānāṃ kaṇṭakināṃ puṣpāṇītyanye /</p>
         
         
         <p>
            pratimantramittyucyate pratimantraṃ kiṃśukānāṃ bahutvaṃ yathā syāditi /<br />
            anyathā ekaikasya kiṃśukasya homaḥ prāpnoti, yathā samidhām //6//
            </p>
         
         
         
         
         
         <p><span class="bold">ĀpGs-Tāt_18.6:</span>
            tataḥ<span class="it">pārvaṇa</span>vadagnerupasamādhānā<span class="it">dyājyabhāgānte</span>agnimukhānta ityarthaḥ;sarveṣvauṣadhahaviṣkeṣu tantravatsu karmasu agnimukhasya vihitatvāt
            /
            <span class="it">śthālīpākādvi</span>dhivadavadāya 'śrāvaṇyai paurmamāsyai svāhā'iti hutvā 'jagdho maśakaḥ'ityādibhistribhiḥ<span class="it">uttaraiḥ pratimantraṃ kiṃśukāni</span> palāśasya puṣpāṇi juhoti /</p>
         
         
         <p>kecit-palāśasūdṛśasya kaṇṭakinaḥ puṣpāṇīti //</p>
         
         
         <p>etāni ca vasanta eva saṅgṛhītavyāni /
            atra cāñjalessaṃskāraḥ upastaraṇādiravadānadharmaḥ,kiṃśukaśeṣādapi sviṣṭakṛte samavadānam
            /</p>
         
         
         <p>añjalerapi darvyā saha lepāñjanaṃ ca bhavatyeva;mukhyena dharmapravṛtteruktatvāt /
            vipratiṣiddhaṃ tvanyaḥ kuryāt /</p>
         
         
         <p>kecita-añjalihomā lājahomavadyāvaduktadharmāṇa eveti //6//</p>
         
         
         <p>3 āragvadhasamiddhomaḥ /</p>
         
         
         <p class="bold">uttarābhistisṛbhirāragvadhamayyassamidhaḥ // ĀpGs_18.7 //</p>
         
         
         <p>(pa.7.,khaṃ.18-7)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.7:</span>
            <span class="it">āragvadho</span>rājavṛkṣaḥ /
            
            <p>
               yasya suvarṇavarṇāni puṣpāṇi aratnimātrāṇi phalāni /<br />
               uttarābhistisṛbhiḥ ṛgbhiḥ 'indra iti jahi dandaśūka'mityādibhiḥ /<br />
               samidha ādadhāti juhoti vā /<br />
               sarvathā svāhākārāntā mantrāṃ //7//
               </p>
         </p>
         
         
         
         
         
         <p><span class="bold">ĀpGs-Tāt_18.7:</span>
            atho <span class="it">ttarābhistisṛbhiḥ</span>'indra jahi dandaśūka'ityādibhiḥ pratyṛcam /
            <span class="it">āragvadhamayyassamidhaḥ,</span>āragvadhavikārāssamidhaḥ /
            kim?</p>
         
         
         <p>
            juhotīti sambandha- /<br />
            tenātra samidhāṃ māntravarṇikadevatoddeśena tyāgaḥ kartavya eva //7//
            </p>
         
         
         <p>4 ājyāhutayaḥ /</p>
         
         
         <p class="bold">ājyāhutīruttarāḥ // ĀpGs_18.8 //</p>
         
         
         <p>(pa.7khaṃ.,18-8)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.8:</span>
            <span class="it">uttarā</span>ścatasra<span class="it">ājyāhutī</span>rjuhoti tatsatyaṃ yatte 'māvāsyāyāṃ, 'namo astu sarpebhya'iti tisraḥ //8//</p>
         
         
         
         
         
         <p><span class="bold">ĀpGs-Tāt_18.8:</span>
            <span class="it">uttarā</span>ścatasraḥ 'tatsatyaṃ yatte 'bhāvāsyāyām'ityekā, 'namo astu sarpebhyaḥ'iti tsraśca
            //8//</p>
         
         
         <p class="bold">jayādi pratipadyate // ĀpGs_18.9 //</p>
         
         
         <p>(pha.7khaṃ.,18-9)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.9:</span></p>
         
         
         <p>
            evametā ekādaśa pradhānāhutīrhutvā sauviṣṭakṛtaṃ ca sthālīpākādeva hutvā tato jayādi
            pratipadyate kiṃśukaprabhṛtīnāmapyāhutīnāṃ prādhānyajñāpanārthamidaṃ nacanam /<br />
            anyathā paurṇamāsyāmastamite sthālīpāka iti vihitatvāt paurmamāsyāṃ paurṇamāsīti ca
            tasya devatābhidhānādarśakarmakatvācca kiṃśukānāṃ pradhānatvaṃ na gamyeta /<br />
            tataśca pārṇavadupahomāntaṃ kṛtvā tataḥ kiṃśukādīnāṃ hemaḥ prāpnoti //9//
            </p>
         
         
         
         
         
         <p><span class="bold">ĀpGs-Tāt_18.9:</span></p>
         
         
         <p>
            etacca vacanaṃ jayādiprāpyartham, sthālīpākakiṃśukasamidājyāhutīnāmekadaśānāṃ prādhānyatrāpanārtha
            ca /<br />
            jayādyanantaraṃ sviṣṭakṛdityuktameva // 9 //
            </p>
         
         
         <p>5 gṛhādīśānyāṃ diśi sthaṇḍilaṃ kalpayitvā tatra saktunivāpaḥ /</p>
         
         
         <p class="bold">pariṣecanāntaṃ kṛtvā vāgyatassaṃbhārānādāya prācīmudīcīṃ vā diśamupaniṣkramya sthaṇḍilaṃ
            kalpayitvā tatra prācīrudīcīśca tistrastistro lekhā likhitvādbhirupaninīya tāsūttarayā
            saktūnnivapati // ĀpGs_18.10 //</p>
         
         
         <p>(pa.7khaṃ.,18-10)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.10:</span>
            pariṣecanāntavacanamānantaryārtham /
            pariṣecanānte upaniṣkramaṇameva nānditi kiṃ siddhaṃ bhavati ?tena sarpiṣmatā brāhmaṇaṃ
            bhojayet'ityāderutkarṣassiddho bhavati /
            <span class="it">vāgyataḥ</span>śabdamakurvan<span class="it">dhānāḥ lājāḥ a#janābhyañjane sthagarośīramu-</span> dapātramiti saṃbhārāḥ /
            upalipto bhūmibhāgaḥ sthaṇḍilam /
            kalpayitveti vacanāt svayameva kalpanaṃ nānyaiḥ kalpitasya parigrahaḥ /
            tatreti vacanāt sthaṇḍilasya madhye balerāyatanaṃ bhavati /
            ślokaśca bhavati--</p>
         
         
         <p>
            prācīḥ pūrvamudaksaṃsthaṃ dakṣiṇārambhamālikhet /<br />
            athodīcīḥ purassaṃsthaṃ paścimāraṃbhamālikhet //
            </p>
         
         
         <p>apare tu prācīnānāṃ dakṣiṇata ārambhamicchanti /
            (prācīḥ prāgāyataḥ evamudīcīḥ udagāyatāḥ kramasya vivakṣitatvāt) /
            prathamaṃ prācīstata idīcīḥ /
            ekaṃ cedaṃ lekhākaraṇaṃ nāma karma 'purastādidagvopakramastathāpavargaḥ'ityuktam /
            tatreha prāgupakramasyāsaṃbhavāt udagupakramaḥ prāgapavargaḥ /
            
            <p>
               etena 'yatra kvacāgni'miti etallekhāraṇaṃ vyākhyātam /<br />
               evaṃ lokhā likhitvādbhirupaninayati tāsāṃ samīpe apo ninayati sarvadevajanebhyo dadāti
               yathāpitṛbhyaḥ piṇḍadāne /<br />
               tatastāsu lekhāsūttarayarcā 'namo 'stu sarpebhyo ye pārthivā'ityetayā saktūnnivapati
               hastena darvyā vā, āśvalāyanake darśanāt /<br />
               tāsviti vacanaṃ tāḥ sarvā lekhāḥ yathā balirvyāpnuyādityevamartham //10//
               </p>
         </p>
         
         
         
         
         
         <p><span class="bold">ĀpGs-Tāt_18.10:</span>
            atha tantraśeṣaṃ samāpya,<span class="it">sambhārānu</span>ttaratropayokṣyamāṇān saktavādīnādāya,<span class="it">vāgyataḥ prācīmudīcīṃ vā diśamupaniṣkramya, sthaṇaḍilaṃ</span> <span class="it">pīṭhaṃ kalpayitvā tatra</span> pīṭhe dakṣiṇasyā ārabhya<span class="it">prācīstisraḥ</span>pratīcyā ārabhya<span class="it">udīcīstisraśca rekhā likhitvādbhiru</span>paninīya tāsu ṣacisu lekhāsu lekhanakpameṇottarayā 'namo astu sarpebhyo ye pārthivāḥ'ityādikayā
            'baliṃ hariṣyāmi'ityantayāṃ<span class="it">saktūnninnivapati</span> /
            sakṛdeva mantraḥ /
            na ca svāhākāraḥ;ajuhoticeditatvāt, namaskārasyāpi pradīnārtatvādityuktatvācca /</p>
         
         
         <p>kecit-sarvāsu rekhāsu yathā yugapatyāpnuyādvaliḥ tathā nivapati //10//</p>
         
         
         <p>6 tatrākṣatādīnāṃ nivapanam /</p>
         
         
         <p class="bold">tūṣṇī sampuṣkā dhānā lājānāñjanābhyañjane sthagarośīramiti // ĀpGs_18.11 //</p>
         
         
         <p>(pa.7khaṃ.,18-11)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.11:</span>
            <span class="it">saṃpuṣkā</span>akṣatā akhaṇḍitāstaṇḍulaiḥ kṛtāḥ sthagarañcośīrañca gandhadravye etāni ṣaṭ dravyāṇi
            tāsu nivapati /</p>
         
         
         <p>iti śabdaḥ samuccayārthaḥ tena sarvatra pūrveṇa mantreṇaiva nivapane prāpte tūṣṇīmiti
            mantrapratiṣdhaḥ //11//</p>
         
         
         
         
         
         <p><span class="bold">ĀpGs-Tāt_18.11:</span>
            <span class="it">sampuṣkāḥ</span>sampuṣṭā iti dhānāviśe,ṇaṃ akhaṇḍitataṇḍulaiḥ kṛtā<span class="it">dhānā</span>ityarthaḥ /
            <span class="it">sthagara</span>māpaṇasthaṃ gandhagadravyam /
            
            <p>
               anyāni prasiddhāni /<br />
               iti śabdassamuccayārtaḥ /<br />
               etāni ṣaṭ dravyāṇi tūṣṇī rekhasveva nivapati //11//
               </p>
         </p>
         
         
         <p>7 upasthānāntaraṃ gṛhamāgatya tatpariṣicya tato brāhmaṇabhojanam /</p>
         
         
         <p class="bold">uttarairupasthāyāpaḥ pariṣicyāpratīkṣastūṣṇīmetyā paśveta padetyetābhyāmudakumbhena
            triḥ pradakṣiṇamantarato 'gāraṃ niveśanaṃ vā pariṣicya brāhmaṇān bhojayet // ĀpGs_18.12
            //</p>
         
         
         <p>(pa.7.,khaṃ.18-12)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_18.12:</span>
            evamevaitaṃ baliṃ saptabhirdravyairdatvā tatastāṃ balidevatāmupatiṣṭhate /
            uttarairmantraiḥ"takṣaka veśāleye"tyādibhiḥ</p>
         
         
         <p>aṣṭādaśabhiḥ /
            tebhya imaṃ balimahārṣamiti pūrvasyā evottarasya pādasya sannāmaḥ na mantrāntaram
            /
            vakṣyati ṭa 'balimantrasya sannāmaḥ'iti /</p>
         
         
         <p>evamupasthāya apaḥ<span class="it">pariṣiñcati</span>sarvatassiñcati /
            nyuptasya baleḥ prakṛtatvāt /
            tato 'pratīkṣaḥ pṛṣṭataḥ apratīkṣamāṇastūṣṇīṃ vāgyataḥ<span class="it">pratyeti</span> /</p>
         
         
         <p>pratyetya 'apaśveta padā'ityetābhyāṃ ṛgbhyāṃ udakuṃbhena u<span class="it">ntarato 'gāraṃ</span> niveśanaṃ vāpariṣicya<span class="it">brahmaṇān yugamān bhojayet</span> sthālīpākaśṣādibhiḥ //12//</p>
         
         
         <p>iti śrīharadattaviracitāyāṃ gṛhyavṛttāvanākulāyāmaṣṭādaśaḥ khaṇḍaḥ //17//</p>
         
         
         
         
         
         <p><span class="bold">ĀpGs-Tāt_18.12:</span>
            atha uttarairmantraiḥ 'takṣaka veśāleya'ityādibiraṣṭādaśabhiḥ māntravarṇikīṃ balidevatāmupatiṣṭhate
            /
            tatra ca 'ojasvinī nāmāsi'; ityādiṣu caturṣu paryāyeṣu daśabhyaḥ padebhya ūrdhva 'rakṣitā
            yaścādhipatiḥ'ityāderanuṣaṅgaḥ /
            tathā 'hetayo nāma stha'ityādiṣvapi pañcasvekādaśabhya urdhva 'vātanāmaṃ tebhyo vo
            namaḥ'iti ādeḥ /
            yattumadhye-tebhya imaṃbalimahārṣamiti tatpūrvasyā eva baliharaṇārthāyā ṛcaḥ</p>
         
         
         <p>uttarabhāgasyotsarjanārthaḥ sannāmaḥ /
            
            <p>
               vakṣyati hi tatra 'ahārṣamiti balimantrasya sannāmaḥ'(āpa.gṛ.19-4)iti /<br />
               atha nyaptaṃ balimadbhiḥ pariṣicya tamapratīkṣamāṇaḥ tūṣṇīṃ vāgyato gṛhānpratyetya
               'apa śveta padā'ityetābhyāmityādi yathāsūtraṃ karoti /<br />
               tatrāti brāhmaṇabhojanavacanaṃ kramārtham /<br />
               upanayanavadbhuktavadbhirāśīrvacanam //12//
               </p>
         </p>
         
         
         <p>iti śrīsudarśanācāryaviracite gṛhyatātparyadarśane aṣṭādaśaḥ khaṇḍaḥ //</p>
         
         
         <p>ekonaviṃśaḥ khaṇḍaḥ /
            8 kumārāṇāṃ baliśiṣṭadhānāprāśanam /</p>
         
         
         <p class="bold">dhānāḥ kumārān prāśayanti // ĀpGs_19.1 //</p>
         
         
         <p>(pa.7.,khaṃ.18-1)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.1:</span>
            baliharaṇaśiṣṭāḥ<span class="it">dhānāḥ kumārān prāśayanti</span>ye prāśane samarthāḥ /
            kumārīṇāmapi prāśanamekaśeṣa nirdeśāt // 1 //</p>
         
         
         <p>9 mārgaśīrṣīparyantaṃ pratidinaṃ baliharaṇam /</p>
         
         
         <p class="bold">evamata ūrdhva yadaśanīyasya saktūnāṃ vaitaṃ baliṃ haredāmārgaśīrṣyāḥ // ĀpGs_19.2
            //</p>
         
         
         
         
         
         <p><span class="bold">ĀpGs-Tāt_19.2:</span>
            <span class="it">dhānāḥ</span>yā baliharaṇaśiṣṭāḥ<span class="it">kumārān prāśayanti</span> /
            ke?śiṣṭāssāmarthyāt //1//</p>
         
         
         <p>10 mārgaśīrṣyā sthālīpākavidhānam /</p>
         
         
         <p class="bold">mārgaśīrṣyā paurṇamāsyāmastamite sthālīpākaḥ // ĀpGs_19.3 //</p>
         
         
         <p>(pa.7khaṃ.,18-2)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.3:</span>
            yadidaṃ baliharaṇaṃ vāgyatassaṃbhārānādāyetyādyapratīkṣamāṇastūṣṇīmityetadantaṃ (āpa.gṛ.18-10-12)
            tadasmāt karmaṇa<span class="it">ūrdhvamāmārgaśīrṣyāḥ parvaṇaścaturṣu māseṣu yadasīyasyā</span>nnaviśeṣasya<span class="it">saktūnāṃ vāharahaḥ</span>kartavyam /
            yadyadannamaśanārtha gṛhe kriyate tadaśanīyam /
            agārapariṣṭanādistu sthālīpākasyaiva śeṣaḥ, na baleḥ /
            tenaitadiha vidhīyat /
            yadyapyāñjanādīnyalaṅkaraṇārthani nābhyavahāryāṇi tathāpi"tāsūttarayā saktūn nivapati
            /
            tūṣṇīṃ saṃpuṣkāḥ dhānā"ityādi sarveṣāṃ tulyā cedanā /
            mantre ca tulyavadabhidhānaṃ tebhya imaṃ baliṃ hariṣyāmi iti /
            tasmāt saptāpi balidravyāṇi /
            teṣāṃ sarveṣāmayaṃ pratyāmnāyo nāditastrayāṇāmeva /
            apāṃ tu na bhavati, codanābhedāt /
            upaninīya pariṣicyeti /
            evaṃśabdaḥ kālavidhānārtaḥ /
            yathātrāstamite baliharaṇaṃ, evaṃmata ūrdhvamapyastamite kartavyamiti /</p>
         
         
         <p>etaṃsabhdastu dharmavidhānārtaḥ /
            etaṃ balimevaṃdharmakamiti /
            nacānyatareṇaivobhayasiddhiḥ /
            yadi hyevaśabda ubhayārthassyāt rātrau pārvaṇaḥ prāpnoti /
            katham?rātrāvāgneyasthālīpāka utpannaḥ evamataūrdhvamiti pārvaṇaḥ /
            tathā yadyetacchabda ubhayārthassyāt "parisaṃvatsarādupatiṣṭhadbhyaḥ etatkārya"miti
            rātrāvapacitiḥ prāpnoti;samāvartane rātrāvutpannatvādapaciteḥ /
            tasmādubhayārta- mubhayaṃ vaktayam /
            evaṃ tāvat rātrau sakṛdvaliharaṇamiti /</p>
         
         
         <p>apara āha-ubhayoḥ kālayoḥ baliharaṇamiti /
            katham?yadaśanīyasyeti vacanāt yadaśanīyasyeti vacanāt yadyadannamaśanārtha yadā kriyate
            tasya tasya tadā kartavyamiti hi tasyārthaḥ /
            dvayośca kālayoraśanam;kālayorbhojanamiti vacanāt /
            tataśca yadā gṛhamedhino yadaśanīyasya homā balayaścettyutpannasya vaiśvadevasya dvayoḥ
            kālayoḥ pravṛttiḥ evamasyāpi /
            spaṣṭañcaitadāśvalāyanake"sarpadevajenabhyassvā- heti sāyaṃ prātarbaliṃ haredā pratyavarohaṇāt
            (āśva.2-1-14) iti /
            asmin pakṣa evaṃśabda uttarārthaḥ /
            <span class="it">ata ūrdhvamiti</span>vacanama- smin prathame baliharaṇe dravyavikalpomā vijñāyīti /
            āmārgaśīrṣyā iti baliharaṇasyāvasānakālopadeśaḥ /
            yadyevaṃ nārtha etena /
            atrainamutsṛjatīti (āpa.gṛ.19-5)</p>
         
         
         <p>vakṣyati /
            prayojanamasya tatraiva vakṣyāmaḥḥ2//</p>
         
         
         
         
         
         <p><span class="bold">ĀpGs-Tāt_19.3:</span>
            <span class="it">ata ūrdhva</span>asmācchrāvaṇyāṃ kṛtātkarmaṇa ūrdhvam /
            <span class="it">āmārgaśīrṣyāḥ</span>yāvanmārgaśīrṣī yāvadutsarjanaṃ tāvadityarthaḥ /</p>
         
         
         <p>etamanantaracoditaṃ saktūnāṃ sambandhinaṃ balim /
            evaṃ 'sambhārānādāya vāgyataḥ prācīmudīcīṃ vā'ityādi 'apratīkṣastūṣṇīmetya'; (āpa.gṛ.18-10....12)
            ityevamantetikartavyatākamaharahaḥ sāyaṅkāle baliṃ haret /
            <span class="it">yadaśanīyasya vā</span> sambandhinamiti vāśabdasya vyavahitena sambandhaḥ, yadaśanīyasyetyasya padasya dhānādīnāṃ
            nivṛttyarthatvāt /
            agārapariṣecanādikaṃ tu sthālīpākasyaiva śeṣo na baliharaṇasya, bhinnadeśatvāt /</p>
         
         
         <p>kecit-ubhayoḥ kālayorbaliharaṇam, yadaśanīyasyeti vacanāt, vaiśvadevavat aśanasya
            ca 'kālayorbojanam'(āpa.dha.2-1-20 itivacanenobhayakālikatvāt, 'sāyaṃ prātarbaliṃ
            haredā pratyavarohaṇāt'(āśva2-1-14) ityāśvalāyanavacanācca /
            tathā etamitiśabdasyaiva apekṣitakṛtsnadharmaprāpakatvāt evamiti śabda uttarasūtrārtha
            iti /
            tanna;samabhivyāhṛtasakalapadānāṃ sambhūyaikārtha pratyayavirodhāt</p>
         
         
         <p>mārgaśīrṣyā baurṇamāsyāmastamite sthālīpākaḥ //3//</p>
         
         
         <p>(pa.7khaṃ.,18-3)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.3:</span>
            śrāvaṇyāṃ paurṇamāsyāmityanenaitat vyākhyātam /
            evaṃśabdaścātrānuvartate /
            yathedaṃ śrāvaṇyāṃ karma kataṃ evaṃ mārgaśīrṣyāmapīti /
            tena 'pārvaṇavadājyabhāgānta'ityādeḥ dhānāḥ kumārān prāśayantī'tyantasya kṛtsnasya
            kalpasyātra pravṛttiḥ /
            etāvannānāmārgaśīrṣyai paurṇamāsyai svāheti sthālīpākasya homaḥ /
            śrāvaṇyāṃ paurṇamāsyāṃ iti prakṛte punaḥ paurṇamāsyāmityucyate jñāpanārtham</p>
         
         
         <p>tatpaurṇamāsīgrahaṇamasmin prakaraṇe nānuvartate iti /
            tena pūrvasūtre āmārgaśīrṣyā iti karmāvadhitvena na gṛhyate /
            yattatra coditamanena sūtreṇa na kālaḥ /
            tena mārgaśīrṣyā paurṇamāsyāmahani yadaśanīyasya baliharaṇaṃ bhavati /
            kālavācitve tu na prāpnoti yadi ca maryādāyāmākāraḥ /
            atha tbhividhau, astamite 'piyadaśanīyaṃ tasyaiva prāpnoti /
            iṣyate cāstamite sthālīpākakarmaṇi saptarbhirdravyairba- liharaṇamahani ca yadaśanīyasya
            /</p>
         
         
         <p>tasmāt pūrvatra karmaṇyapadeśo yathā syāt, kālasya vyapadeśo mā bhūditi paurṇamāsyāmiti
            viśeṣaṇam /
            evañca yadaśanīyavacanenobhayoḥ kālayorbaliharaṇamiti yaduktaṃ tadeva sthitaṃ bhavati
            /
            astamita ittyucyate-ahanimā bhūditi /</p>
         
         
         <p>evamityasya dharmaprāpaṇe kālavidhau cobhayatra śaktirnāstītyuktam //3//</p>
         
         
         
         
         
         <p><span class="bold">ĀpGs-Tāt_19.3:</span>
            śākāṅkṣatvādevaṃśabdo 'nuvartate /
            yathā śrāvaṇāyāṃ<span class="it">sthālīpākaḥ</span>kṛtaḥ evaṃ<span class="it">mārgaśīrṣyamapyastamite</span>kartavyaḥ /
            patnyavahantītyādi dhānāprāśanāntaṃ kṛtsnaṃ karmānuṣṭheyamityarthaḥ . sthālīpākahome
            tu'mārgaśīrṣyaipaurṇamāsyai svāhe'ti viśeṣaḥ //3//</p>
         
         
         <p class="bold">ahārṣamiti balimantrasya sannāmaḥ // ĀpGs_19.4 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_19.4:</span>
            <span class="it">sannāmaḥ</span> ūhaḥ-hariṣyāmītyasya sthāne ahārṣamiti /
            yadyapyayaṃ sannāmastasminneva mantre paṭhitaḥ tathāpyasatyasmin vacane baliharaṇamantre
            caturthapādasya pṛthagviniyogābhāvāt catuṣpādā sā vijñāyeta /
            tasmāt sannāmavidhirārabhyate /
            tripadaiva sā tasyā eva tṛtīyasya pādasya sannāmo 'yamuttamaḥ paṭhitaḥ tasyaiva viniyogakālo
            na prāgiti /</p>
         
         
         <p>
            kiñca kṛtsnamevaitat karma dhānāprāśanāntaṃ sthālīpākaśabdena gṛhyate etacca darśitaṃ
            bhavati /<br />
            baliharaṇasyottarasūtre prayojanam //4//
            </p>
         
         
         
         
         
         <p><span class="bold">ĀpGs-Tāt_19.4:</span></p>
         
         
         <p>uktārthametat //4//</p>
         
         
         <p>11 sarpabalerutsargaḥ /</p>
         
         
         <p class="bold">atrainamutsṛjati // ĀpGs_19.5 //</p>
         
         
         <p>(pa.7.khaṃ.,18-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.5:</span>
            atra mārgaśīrṣasaṃjñake karmaṇyenaṃ balimutsṛjati /
            evamityanena vacanena śrāvaṇīvidhānasya kṛtsnasyātidiṣṭatvādasyāpi sthālīpākasya śeṣatvena
            baliharaṇaprāptiḥ /
            
            <p>
               tatra śrāvaṇyāmityavadhiḥ kalpeta /<br />
               tasmāt mārgaśīrṣaśeṣasya ahārṣamityeva vidhiḥ /<br />
               śiṣṭasya baleḥ pratiṣedhārthamidam /<br />
               āmārgaśīrṣyā ityetattu śrāvaṇaśeṣasya balekhasānavidhānārtham //5//
               </p>
         </p>
         
         
         
         
         
         <p><span class="bold">ĀpGs-Tāt_19.5:</span></p>
         
         
         <p>
            atrāsminnutsarjane kṛte, enamaharagaḥ kriyamāṇaṃ balimutsṛjati /<br />
            na cāyamātyantika utsargaḥ,nityatvena sarpabalessaṃvatsare samvatsare kartavyatvāt
            //5//
            </p>
         
         
         <p class="bold">anāhitāgnerāgrayaṇam // ĀpGs_19.6 //</p>
         
         
         <p>(pa.7.khaṃ.,18-6)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.6:</span>
            etiratra prāśanārthaḥ /
            agre prathamaṃ ayanaṃ yatra tat<span class="it">āgrayaṇam</span> /
            agrāyaṇamiti prāpte chāndaso dīrghavyatyayaḥ /</p>
         
         
         <p>tat karma vakṣyate-tatra anāhitāgnigrahaṇamāhitāgneraupāsanavataḥ śrautenāgrayaṇena
            saha samuccayapratiṣedhārtham /
            tena pārvaṇādiṣu samuccayo bhavati /
            tatra smārtasya karaṇe 'bhyudayaḥ /
            akaraṇe na pratyavāyaḥ /
            āgrayaṇamiti nāmnā śrautāgrayaṇasya dharmāḥ prāpyante /
            nāniṣṭvāgrayaṇenāhitāgnirnavasyāśnīyāditi /
            (āpa.śrau.6-29-2) varṣāsu śyāmākairyajeta, śaradi vrīhibhiḥ, vasante yavaiḥ, yathurtu<span class="it">veṇu</span>yavairiti ca //6//</p>
         
         
         
         
         
         <p><span class="bold">ĀpGs-Tāt_19.6:</span>
            upadiśyata iti śeṣaḥ /
            atrānāhitāgnergrahaṇaṃ saśeṣādhānino 'pyāhitāgnernedaṃ smārtamāgrayaṇaṃ śraitena samuccetavyamityartham
            /</p>
         
         
         <p>aupāsanahomādestu agnihotrahomādinā samuccaya eva /
            piṇḍapitṛyajño māsiśrāddhaṃ ca āhitāgnyanāhitāgnyorubhayorapi samuccetavye /</p>
         
         
         <p>'so 'yamevaṃvihita evānāhitāgneraupāsane'(āpa.śrau.6-28) iti vacanāt, pitṛyajñe tu
            nirrvatya vipraścandakṣaye 'gnimān /</p>
         
         
         <p>piṇḍānvāhāryakaṃ śrāddhaṃ kuryānmāsānumāsikam //</p>
         
         
         <p>(ma.smṛ.3-122) iti manuvacanācca /
            sarvādhīnino 'pi māsiśrāddhaṃ homavarja kartavyameva upadśamataṃ tu-saśeṣādhāninaścāhitāgne
            /
            pārvaṇayoraupāsanahomasya ca nivṛttiḥ;darśapūrṇamāsābhyāmagnihotreṇa ca kṛtārthatvāt,
            kālaikyena virodhācceti /</p>
         
         
         <p>
            āgrayaṇamiti karmanāmadheyam, yena karmaṇā agre navadravyaṃ devān prāpayatīti /<br />
            yatkarmakṛtveva vāgrayaṇaṃ prathamāyanaṃ navānnaprāśanaprāptirbhavatīti //6//
            </p>
         
         
         <p>19 āgrayaṇasthālīpākaḥ -
            1 navavrīhyāditaṇḍulaiḥ pakvairāgrayaṇānuṣṭhānaṃ, tata odanapiṇḍasyāgārastūpa udvedhanavidhiḥ
            /</p>
         
         
         <p class="bold">navānāṃ sthālīpākaṃ śrapayitvā'grayaṇadevatābhyaḥ sviṣṭakṛccaturthābhyo hutvā taṇḍulānāṃ
            mukhaṃ pūrayitvā gīrtvā'camyaudanapiṇḍaṃ saṃvṛttyottareṇa yajuṣāgārastūpa udviddhet
            // ĀpGs_19.7 //</p>
         
         
         <p>(pa.7.khaṃ.,18-7)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.7:</span>
            navānāṃ vrīhīṇāṃ yavānāṃ vā aupāsane śrapayitvā pratiṣṭhitamabhighāryāgnimupasamādhāya
            saṃparistīya tūṣṇīṃ samantaṃ pariṣicya durvī saṃmṛcya sthālīpākādupaghātaṃ catasra
            āhutīrjuhotyāgrayaṇadevatābhyaḥ sviṣṭakṛccaturthābhyaḥ-indrāgnibhyāṃ svāhā /
            agnīmdrābhyāmiti vā /
            tato vśvebhyo devebhyaḥ, tato dyāvāpṛthivībhyāṃ, agnaye sviṣṭakṛta iti /
            pūrvavat pariṣecanam /
            etāvadeva karma nānyat kiñcit, pārpakābhāvāt /</p>
         
         
         <p>kecit sarva kurvanti /
            tataḥ taṇḍulānāṃ mukhaṃ pūrayati /
            atra taṇḍulaśabdaḥ odanāvayaveṣu pulākeṣu vartate /
            yathā mekṣaṇe taṇḍulā ityatra /</p>
         
         
         <p>tena haviṣaśśeṣādavadāya pūraṇam /
            anye śuddhāneva taṇḍulānicchanti /
            tān gīrtvā bhakṣayitvā'camya tata odanapiṇḍaṃ saṃvartayāti prayatnena sampādayati
            /
            yathā stūpe udvidhyamāno na saṃśīryati tathā saṃvartya tamagārastūpe udvidhyet-<span class="it">uttareṇa yajuṣā</span>'parameṣṭhyasī'tyanena ūrdhva vidhyet</p>
         
         
         <p>yathā stūpe nipatatati /
            stūpaḥ pṛṣṭavaṃśaḥ /
            viddhedityapapāṭhaḥ, chāndaso vā /
            
            <p>
               āgrayaṇavacanādeva siddhe navānāmiti vacanamanāhitāgnernavānāṃ sthālīpāka eva yathā
               syāt /<br />
               anye kalpā śrautadṛṣṭā mā bhūvanniti /<br />
               sviṣṭakṛccaturthavacanaṃ somanivṛtyartham /<br />
               tena śyāmākānāṃ veṇukānāṃ veṇuyavānāṃ cāgrayaṇaṃ anāhitāgnerbhavati //7//
               </p>
         </p>
         
         
         
         
         
         <p><span class="bold">ĀpGs-Tāt_19.7:</span>
            navānāṃ vrīhīṇāṃ yavānāṃ vā sambandhināṃ patnyavahantītyādividhinā<span class="it">sthālīpākameva</span>śrapayitvāgnerupasamādhānādyagnimukhānte kṛte</p>
         
         
         <p>āgrayaṇapradhānadevatābhyaḥ śraute coditābhyaḥ<span class="it">sviṣṭakṛccaturthābhyaḥ</span>sviṣṭakṛccaturtho yāsāṃ tābhyo juhoti /
            tatra prathamamindrāgnibhyāṃ agnīndrābhyāṃ vā svāheti juhoti /
            tato viśvebhyo devebhyassvāheti /
            tataśca dyāvāpṛthivībhyāṃ svāheti tana ścānyayesviṣṭakṛtesvāheti /
            sarvatra ca svenaivāvadānadharmeṇa /
            atha lepayorityāditantraśeṣasamāptiḥ /</p>
         
         
         <p>nanu-śraute 'āgneyamaṣṭākapālaṃ nirvapati purāṇānāṃ vrīhīṇāṃ'ityagniḥ prathamadevatā
            /
            tatkathamihendrāgnibhyāmagnīndrābhyāṃ vā prathamāhutiḥ?satyaṃ; sa tu tatrāgnirāṅgadevatā,
            na pradhānadevatā;āgrayaṇadevatābhya iti ca pradhānadevatānāmeva sampratyayaḥ;anyathā
            atiprasaṅgāt /
            apradhānyaṃ cāgneḥ</p>
         
         
         <p>'āgrayaṇaṃ bhavati hutādyāya'ityatrendrāgnyādadīnāmevopadeśāt aindrāgnasya mukhyapradhānatve
            cāmāvāsyātantramiti tantrani- yamasyopapatteḥ,daśahuviṣāṃ dve sviṣṭakṛtaḥ'ityatrāgneyayorjyānuvākyayorabhāvācca
            /</p>
         
         
         <p>atra ca sviṣṭakṛccaturthābhya iti vacanaṃ śrautavadiha vrīhyāgrayaṇena śyāmākāgrayaṇasya
            pākṣikī samānatantratā mā bhūdityāvamartham /</p>
         
         
         <p>tenānāhitagnīnāṃ nānātantrameva /
            varṣāsu parvaṇi somāya śyāmākāgrayaṇaṃ kartavyam, dravyadevatākālānāmanuktānāmapyāgrayaṇanāmadheyādavagatānāṃ
            ākāṅkṣitānāṃ svīkāre virodhābhāvāt /
            ata eva nyāyāccharadi vrīhīṇāmāgrayaṇaṃ, vasante ca yavānāṃ parvaṇyeva /</p>
         
         
         <p>
            kecit-sviṣṭakṛccaturthavacanāhitāgneḥ syāmākādīnāṃ veṇuyavānāṃ cāgrayaṇameva na bhavatīti
            /<br />
            tanna;akṛtāgrayaṇasya navaśyāmākādyaśanābhyupagame 'tiprasaṅgāt, sviṣṭakṛccaturthavacanasyoktārtatvācca
            //
            </p>
         
         
         <p>tatastantraśeṣe samāpte taṇḍulānāṃ mukhamāsyaṃ pūrayati /
            taṇḍulāścāśṛtāḥ, prasiddhatvāt /
            śṛtā ityapare /
            'ye mekṣaṇe taṇḍulā-'iti darśanāt /</p>
         
         
         <p>śṛtapakṣe hutaśeṣātpratipattyapekṣādupādāya mukhapūraṇam /
            tato nigīrya taṇḍulānācāmati apassakṛt pibatītyarthaḥ /
            karmāṅgatayā cedamācamanavidhānaṃ, prakaraṇāt /
            suddhvārthācamanamapi 'āsīnastrirācāmet'(āpa.dha.1-16-2) ityādyanekapadārthānvitaṃ
            śāstrāntaraprāptaṃ kartavyameva /
            
            <p>
               tata odanena hutaśeṣeṇa piṇḍaṃ saṃvartayati yathā udvidyamāno na śīryati tathā sudṛḍhaṃ
               karoti /<br />
               tatastaṃ piṇḍamuttareṇa yajuṣā 'parameṣṭhyasi'ityanena udviddhet ūrdhva vikṣipet /<br />
               yathāgārastūpe pṛṣṭhavaṃśe patati tathā viddhet /<br />
               yakāralopaśchāndasaḥ //7//
               </p>
         </p>
         
         
         <p>20 hemantapratyavarohaṇam -</p>
         
         
         <p class="bold">hemantapratyavarohaṇam // ĀpGs_19.8 //</p>
         
         
         <p>1 pratyavaruhya navasvastare saṃveśanam /</p>
         
         
         <p class="bold">uttareṇa yajuṣā pratyavaruhyottarairdakṣiṇaiḥ pārśvaiḥ navasvastare saṃviśanti //
            ĀpGs_19.9 //</p>
         
         
         <p>(pa.7.khaṃ.,19-8,9)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.9:</span>
            hemantapratyavarohaṇaṃ nāma karma nityaṃ saṃvatsare saṃvatsare kartavyam, tadupadiśyate-hemante
            prāpte khaṭvāṃ vihāya palāśasvastare śete /
            hemantaṃ ṛtuṃ prati khaṭvāyā avarohaṇaṃ<span class="it">hemantapratyavarohaṇaṃ</span>,<span class="it">taduttareṇa yajuṣā</span>kartavyaṃ 'pratyavarūḍho no hemanta'ityanena /
            kaḥ punarasya kālaḥ? yasyāṃ vyuṣṭāyāṃ hemantaḥ pravartate śarannivartate, sā rātrirasya
            kālaḥ /</p>
         
         
         <p>(apara āha-mārgaśīrṣyā paurṇamāsyāmastamite sthālīpākānte pratyavarohaṇaṃ sarvaṣāṃ
            prasiddhatvāditi /
            aneyo-mārgaśīrṣyā paurṇamāsyāmityanuvartayanti) /</p>
         
         
         <p>tatra pratyavaruhya tata<span class="it">uttarairmantraiḥ</span>'pratikṣatra'ityādibhiḥ pañcabhiḥ<span class="it">navasstare</span>navaiḥ palāśaiḥ kaspite śayanīye <span class="it">dakṣiṇaiḥ pārśvaiḥ</span>dakṣiṇāni pārśvānyadhaḥ kṛtvā<span class="it">saṃviśanti</span>śerate /
            
            <p>
               gṛhamedhinaḥ amātyāśca putrādayaḥ kumāryaścāprattāḥ /<br />
               nityaseyaiva saṃveśanasya niyama- vidhirayam-niśāyāṃ yatsaṃveśanaṃ saṃvapnārtha tadasyāṃ
               niśāyāmeva kartavyamiti /<br />
               pratyavarohaṇantro 'pi tasminneva kāle vaktavyaḥ //8//
               </p>
         </p>
         
         
         
         
         
         <p><span class="bold">ĀpGs-Tāt_19.9:</span>
            yasmin karmāṇi hemante svaṣṭvātaḥ pratyavarohaṇaṃ taddhemantapratyavarohaṇaṃ nāma
            karmopadiśyata iti śeṣaḥ /
            asmādeva ca yaugikānnāmadheyāt 'pratyavarūḍo no hemantaḥ'iti mantraliṅgāccedaṃ karma
            hemante prathamāyāṃ rātrau kartavyamiti vidhiḥ kalpyate /</p>
         
         
         <p>kecit mārgaśīrṣyā paurṇamāsyāmastamite'(āpa.gṛ.19-3) ityanuvartanāttatredaṃ kartavyamiti
            //8//</p>
         
         
         <p>uttareṇa yajuṣā 'pratyavarūḍho no hemantaḥ'ityanena gṛhasthaḥ patnyādayaśca navasvastare
            āruhya svaṣṭvāto hemante pratyavarohanti yāvaddhemantastāvatkhaṣṭvāṃ śayyāṃ vimucya
            navasvastara eva śayamihīti buddhiṃ kurvantītyarthaḥ /
            na punaḥ pūrvamadṛṣṭārtha khaṣṭvāmāruhya mantreṇa svastaraṃ pratyavarohantīti /
            anantaramuttarairmantraiḥ 'pratikṣatre'ityādibhiḥ prathamaiḥ pañcabhiḥ /
            navasvastare navaiḥ palāśaiḥ kalpite śayanīye <span class="it">dakṣiṇaiḥ pārśvaiḥ</span></p>
         
         
         <p>dakṣiṇāni pārśvānyadhaḥ kṛtvā prakchirasassaṃviśanti //9//</p>
         
         
         <p>punarapi sūtradvayena saṃveśanameva viśinaṣṭi--
            2 saṃveśanaprakāraḥ /</p>
         
         
         <p class="bold">dakṣiṇataḥ pitottarā mātaivamavaśiṣṭānāṃ jyeṣṭho jyeṣṭho 'nantaraḥ // ĀpGs_19.10 //</p>
         
         
         <p>(pa.7.khaṃ19-10)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.10:</span></p>
         
         
         <p>
            teṣāṃ saṃviśatāṃ yaḥ pitā sa dakṣiṇaśśete yā mātā sottarā /<br />
            tayoranyonyāpekṣa dakṣiṇottaratvaṃ"sāmātyaḥ prākśirā udaṅmukhaḥ"(āśva-ga.2-3-6) ikatyāśvalāyanaḥ
            /<br />
            "mantravido mantrān japeyuḥ'(aśva.gṛ.2-3-9) iti ca //9//
            </p>
         
         
         <p>avaśiṣṭā amātyāsteṣāṃ yo yo jyeṣṭaḥ kumāraḥ kumārī vā sa piturdakṣiṇataḥ tadanantaro
            māturuttarataḥ /
            tṛtīyaḥ prathamasya dakṣiṇataḥ caturtho dvitīyasyottarata ityādi /
            aneyo māturevottarato 'nujyeṣṭhaṃ saṃveśanamicchanti /
            sarve prākśrasaḥ udaṅmukhāḥ mantravidaśca mantrān japeyuḥ /</p>
         
         
         <p>anantaravacanaṃ saṃśleṣārtham //10//</p>
         
         
         
         
         
         <p><span class="bold">ĀpGs-Tāt_19.10:</span>
            <span class="it">dakṣiṇataḥ pitottarā māteti</span>dakṣiṇottaratvamanyonyāpekṣam /
            <span class="it">avaśiṣṭānāṃ</span>putrādīnāṃ madhye yo yo jyeṣṭhaḥ putro duhitā vā sa sa dakṣiṇo 'nantaraśca, yo yaḥ
            kanīyān sa sa uttaro 'nantaraśca;evamityatideśāt /
            etaduktaṃ bhavati-yassarvajyoṣṭhassa māturuttaro 'nantaraḥ,yo dvitīyo jyeṣṭhassa sarvajyeṣṭhasya
            uttaro 'nantara ityādi /</p>
         
         
         <p>kecit-sarvajyeṣṭhaḥ piturdakṣiṇastadanantarajyeṣṭho māturuttara ityādīti //10//</p>
         
         
         <p>3 utthāya pṛthivyabhimarśanam /</p>
         
         
         <p class="bold">saṃhāyottarābhyāṃ pṛthivīmabhimṛśanti // ĀpGs_19.11 //</p>
         
         
         <p>(pa.7.khaṃ.,19-11)
            <span class="bold">COMMENTARIES:</span>
            <span class="bold">ĀpGs-Anā_19.11:</span>
            evaṃ saṃviśya kiñcit suptvā saṃhāya sampūrvo jahatiḥ śayanāduttthāyāsane dṛṣṭaḥ 'kaliśśayāno
            bhavati saṃjihānastu dvāpara"iti /
            (aitareya bra.paṃ.7)uttthāyācamyottarābhyāṃ ṛgbhyāṃ 'syonā pṛthivi''baḍitthe'tyetābhyāṃ
            syonāpṛthivīdhyettābhyāṃ pṛthivīmabhimṛśanti /</p>
         
         
         <p>atra ca mantroccāraṇaryogyānāmova, na tvamantravatāmapi vācanam //11//</p>
         
         
         <p class="bold">evaṃ saṃveśanādi triḥ // ĀpGs_19.12 //</p>
         
         
         <p>(pa.7khaṃ.,19-12)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.12:</span></p>
         
         
         <p>
            evaṃ saṃveśanaṃ saṃhāyābhimarśanaṃ ca mantravat trirāvartanīyamityarthaḥ /<br />
            pratyavarohaṇaṃ tu sakṛdeva /<br />
            "udita āditye sauryāṇi svastyayanāni ca japitvānnaṃ saṃskṛtya brāhmaṇān bhojayitvā
            svastyayanaṃ vācayitve"(āśva.gṛ.4-6-18) tyāśva lāyanaḥ //12//
            </p>
         
         
         
         
         
         <p><span class="bold">ĀpGs-Tāt_19.12:</span>
            evametatsaṃveśanādi samantrakameva trirāvartanīyam /
            kathaṃ punaḥ udagayanapūrvapakṣāhaḥpuṇyāheṣu kāryāṇi (āpa.gṛ.1-2) ityahaḥ puṇyāhavidhāne
            sati, tadviruddhaṃrātrāvidaṃ kartavyamityupadiśyate ?ucyate-naivātra saṃveśenaṃ vidhīyate,
            yenedamahni puṇyāhe syāt /
            
            <p>
               kiṃ tarhi?yadeva rāgaprāptaṃ rātrau saṃveśanaṃ tadāśratya mantrā niyamāśca vidhīyante;yathā
               rāgaprāptaṃ bhojanamāśritya upastaraṇaprāṇāgnihotrādayaḥ /<br />
               yathā vā 'payasvatīroṣadhayaḥ iti purā barhiṣa āhartorjāyāpatī aśnītaḥ '(āpa.śrau.4-2-3)
               ityādi /<br />
               tena rātrāvevedaṃ karmetyupapannam /<br />
               ante ca brāhmaṇabhojanam-'śucīn mantravatassarvakṛtyeṣu bhojayet'(āpa.dha.2-15-11)
               iti vacanāt //12//
               </p>
         </p>
         
         
         <p>atheśānabalirnāma nityaḥ pākayajño mantrāmnānakramaprāpto vyākhyāyate tasya ca sāmānyavidhisiddhodagayanādireva
            kālaḥ;iha sarpabalivatkālaviśeṣasyānupadeśāt /
            tataśca pratisaṃvatsaramidaṃ karma nāvartanīyam;sakṛtkṛte kṛtaśśāstrārthaḥ iti nyāyāt
            /</p>
         
         
         <p>kecit-śāstrāntarāt pratisaṃvattsaramāvṛttiḥ sakṛtprayogaśca vikalpyate /
            tathā śāstrāntarādeva gavāṃ śāntyarthaḥ putrādikāmārthaśca prayogaḥ pratyetavya iti
            /</p>
         
         
         <p>21 īśānabaliḥ -
            1 sthālīpākaśrapaṇam, grāmādvahiḥ gatvā sthaṇḍilakaraṇaṃ ca /</p>
         
         
         <p class="bold">īśānāya sthālīpākaṃ śrapayitvā kṣaitrapatyaṃ ca prācīmudīcīṃ vā diśamupaniṣkramya
            sthaṇḍilaṃ kalpayitvāgnerupasamādhānādi // ĀpGs_19.13 //</p>
         
         
         <p>(pa.7khaṃ.,19-13)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.13:</span>
            atha īśānabalirnāma pākayajño vakṣyate śūlagava iti yasya prasiddhiḥ gavālambhanaṃ
            ca tatra śāstrāntare</p>
         
         
         <p>coditamaśmākaṃ tu sthālīpākaeva /
            etāvat gorālambhasthānamiti niyamāt /
            nityaścāyaṃ puruṣasaṃ skāraḥ na kāmyonaimittiko vā /</p>
         
         
         <p>kāmanimittayoreśrutatvāt /
            sakṛcca kartavyaḥ kālasaṃyogābhāvāt /
            kālasaṃyoge hyabhyāvṛttirbavati /
            tasya kālasya punaḥ punassambandhāt /
            kaḥ punarasya kālaḥ?śaradi vasante veti śāstrāntaram /
            ārdrayā kartavyamiti ca /
            udagayanādiniyamaścāsmākam /
            tatra phalgune māsi pūrvapakṣe</p>
         
         
         <p>aṣṭamyārdrayāsampadyate so 'sya mukhyaḥ kālaḥ /
            tena yakṣyamāṇo gṛhe sthālīpākaṃ śrapayati aupāsane <span class="it">īśānāya</span>devāya saṅkalpitamekaṃ,<span class="it">kṣetrapataye</span> cāparam /
            taissaha<span class="it">prācīmudīcīṃ vā diśaṃ</span> grāmāt bahi<span class="it">rupaniṣkramya</span>yatra yakṣyamāṇo bhavati tatra devayajanāya devagṛhayośca paryāptamekaṃ <span class="it">sthaṇḍilaṃ kalpayitvā</span>tasya pūrvārdhe aganyāyatanamullikhyāgniṃ pratiṣṭhāpyopasamādhānādi tantraṃ pratipadyate
            /
            dvandva pātrāṇi, paridhayaḥ //13//</p>
         
         
         
         
         
         <p><span class="bold">ĀpGs-Tāt_19.13:</span>
            īśa aiśvarye"iti dhātvathesmṛteḥ niratiśayamaiśvarya yasya sa<span class="it">īśānaḥ</span>praṇavopāsanādibhirupāsyo maheśvara ityarthaḥ /
            tasmai <span class="it">īśānāya</span> <span class="it">sthālīpākaṃ</span>homādibhyaḥ paryāptaṃ pārvaṇavadaupāsane <span class="it">śrapayitvā,</span> pratiṣṭhitābhighāraṇāntaṃ karoti /</p>
         
         
         <p>kecit-trīnodānān kalpayitvāgnimabhyānīya tato bahiḥ pratiṣṭhāpya trayāṇāmabhighāraṇamiti
            /</p>
         
         
         <p>tena<span class="it">kṣaitrapatyaṃ</span>ca sthālīpākaṃ laukikāgnau śrapayati, tasyānagnau pradeyatvāt /
            atha yathārtha sambhārānādāya grāmāt<span class="it">prācīmudīcīṃ vā</span> <span class="it">diśamupaniṣkramyā</span>gnikuṭyādibhyo 'laṃ<span class="it">sthaṇḍilādi kalpayitvā</span>, tasmin 'yatra kvacāgni'(ā.dha.2-1-23) miti vidhināgniṃ pratiṣṭhāpya,<span class="it">agnerupasamādhānādi</span>tantraṃ pratipadyate /
            tantravidhānaṃ ca kramārthamityuktameva //13//</p>
         
         
         <p>2 agneḥ paścāt kuṭīdvayakaraṇam /</p>
         
         
         <p class="bold">apareṇāgniṃ dve kuṭī kṛtvā // ĀpGs_19.14 //</p>
         
         
         <p>(pa.7khaṃ.,19-14)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_19.14:</span>
            tata agneḥ paścāt dve kuṭī karoti devāya devyai ca /
            pratyagdvāre prāgdvāre vā /
            dakṣiṇottare udagapavargaḥ /</p>
         
         
         <p>tayordevasya devyāśca pratikṛtī kṛtvā //14//</p>
         
         
         <p>iti śrīharadattamiśraviracitāyāṃ gṛhyasūtravṛttāvanākulāyāṃ ekonaviṃśaḥ khaṇḍaḥ //</p>
         
         
         
         
         
         <p><span class="bold">ĀpGs-Tāt_19.14:</span></p>
         
         
         <p>agnimukhānte kṛte apareṇāgniṃ dve kuṭī prāgdvāro udagaparge kṛtvā //14//</p>
         
         
         <p>iti śrīsudarśanācāryaviracite gṛhyatātparyadarśane ekonaviṃśaḥ khaṇḍassamāptaḥ //</p>
         
         
         <p>viṃśaḥ khaṇḍaḥ /
            3 dakṣiṇasyāṃ kuṭyāmīśānāvāhanam /</p>
         
         
         <p class="bold">uttarayā dakṣiṇasyāmīśānamāvāhayati // ĀpGs_20.1 //</p>
         
         
         <p>(pa.7khaṃ.,20-1)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.1:</span>
            madhye jayaṃtasya pratikṛtimākāśa eva kṛtvā dakṣimasyāmīśānamāvāhayati uttarayarcā
            'ā tvā vahanti'tyetayā /</p>
         
         
         <p>agnerupasamādhānādīttyuktatvāt pradhānāhutīnāṃ ca vakṣyamāṇatvāt ājyabhāgānte kuṭīkaraṇameva
            bhavati //1//</p>
         
         
         
         
         
         <p><span class="bold">ĀpGs-Tāt_20.1:</span>
            athottarayā 'ā tvā vahantu'ityetayā<span class="it">dakṣiṇasyāṃ</span>kuṭyā<span class="it">mīśānamāvāhayati</span> /
            mūrtimānihāgaccheti dhyāyet //1//</p>
         
         
         <p>4 uttarasyāṃ devyāḥ madhye ca jayantasya /</p>
         
         
         <p class="bold">laukikyā vācottarasyāṃ mīḍhuṣīm // ĀpGs_20.2 //</p>
         
         
         <p class="bold">madhye jayantam // ĀpGs_20.3 //</p>
         
         
         <p>(pa.7khaṃ.,20-2,3)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.3:</span>
            <span class="it">uttarasyāṃ laukikyā vācā mīḍhuṣīṃ</span> devīṃ āvāhayati /
            
            <p>
               madhye jayantamāvāhayati /<br />
               laukikyā vācā-āyāhi jayanta, jayantamāvāhayāmīti vā /<br />
               jayantaḥ skandaḥ /<br />
               laukikyetyanucyamāne pūrveṇa mantreṇāvāhanaṃ prāpnoti //2//
               </p>
         </p>
         
         
         
         
         
         <p><span class="bold">ĀpGs-Tāt_20.3:</span>
            tathottarasyāṃ kuṭyāṃ<span class="it">laukikyā vācā</span> 'āyāhi mīḍhuṣi'iti mīḍhuṣīmīśānasya patnīṃ āvāhayatītyeva jaya karmāṇamindraṃ //2//</p>
         
         
         <p>
            kuṭyormadhye ākāśe jayantamindrasūnuṃ skandaṃ vā 'āyāhi jayanta'ityāvāhayati /<br />
            atra sūtre anukktamapyaucityādāvāhitebhya āsānāni dadāti //3//
            </p>
         
         
         <p>5 āvāhitebhyor'dhyādidānam, pradhānahomāḥ, sviṣṭakṛcca /</p>
         
         
         <p class="bold">yathoḍhamudakāni pradāya trīnodanān kalpayitvāgnimabhyānīyottaraikupasparśayitvā uttarairyathāsvamodanebhyo
            hutvā sarvatassamavadāyottareṇa yajuṣāgniṃ sviṣṭakṛtam // ĀpGs_20.4 //</p>
         
         
         <p>(pa.7khaṃ.,20-4)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.4:</span>
            (yena śabdena yeṣu sthāneṣu yena krameṇāvāhanaṃ coditaṃ taddevatākānyardhyāṇi prayacchati)
            /
            pṛthakpātraiḥ kalpitāni ārdhyatvāt puṣpākṣataissaṃyuktāni /
            īsānedaṃ te arghyam, jayantedaṃ te arghyamiti /
            tato gandhapuṣpaghūpadīpairabhyarcya tataḥ sthālīpākāduddhṛtya trīnodanān kalpayati
            triṣu pātreṣu devyai skandāya ca devāya homārtha upahārārtha ca /
            sthālyāṃ ca bhūyāṃsamodanama- vaśinaṣṭi brāhmaṇabhojanārtham /</p>
         
         
         <p>tatastānodanānagnisamīpamānīyyāpageṇāgniṃ barhiṣi pratiṣṭhāpayati dakṣiṇata uttaratomadhye
            ca /
            atra pratiṣṭhi- tābhighāraṇamū /
            tata uttarairmantraistribhiryathoḍhaṃ trīnodanānupasparśayati /
            svasvāmisambandhaṃ kārayati /
            uttarairmantraiḥ 'upaspṛśatu mīḍhvān'ityādibhiḥ /</p>
         
         
         <p>yathādevatamabhimṛśati 'idamagnerityāgneya'mitivat /
            evamupasparśayitvā tata uttarairmantraissaptadaśabhiḥ pradhānāhutīrjuhoti<span class="it">yathāsvamodanebhyaḥ</span></p>
         
         
         <p>yenaudanena yasyai devatāyai tvatvasambandha upasparśanenopalakṣitaḥ tasmāt tasya
            juhotītyarthaḥ /
            tatra bhavāya devāye'tyādibhiraṣṭābhiḥ devasyaudanāt /</p>
         
         
         <p>'bhavasya devasya patnyai svāhe'tyaṣṭābhiḥ mīḍhuṣyāḥ /
            'jayantāya svāhe'ti jayanātasya /
            evaṃ pradhānāhutīrhutvā tatas<span class="it">sarvataḥ samavādāyottareṇa</span> <span class="it">yajuṣāva '</span>agnaye sviṣṭakṛte suhuta'ityanenāgniṃ <span class="it">sviṣṭakṛtaṃ</span>yajati /
            <span class="it">sarvatassamava- dāye</span>ttyucyate yathā svamodanebhyaḥ pṛthakpṛthak sviṣṭakṛnmābhūditi /</p>
         
         
         <p>yadyapi sviṣṭakṛto 'nantaramidamuktamupasthānādi, tathāpi 'jayādīnupajuhoti'ityatropaśabdaśravaṇāt
            pradhānahomānantaraṃ jayādayaḥ /
            pariṣecanānte</p>
         
         
         <p>upasthānādi //3//</p>
         
         
         
         
         
         <p><span class="bold">ĀpGs-Tāt_20.4:</span>
            atha<span class="it">yatheḍhaṃ yena krameṇoḍhā āvāhitāstena krameṇa /
               vaudakāni</span>pādyādīni pratyekaṃ svaissvairnāmabhirnamontaiḥ<span class="it">pradadāti</span>prakarṣeṇa bhaktipurassaraṃ dadāti /
            udakagrahaṇasya pradarśanārthatvāt dīpāntaṃ pradadātītyupadeśaḥ /
            atheśānasthālīpākāduddhṛtya<span class="it">trīnādenān</span>triṣu pātreṣu <span class="it">kalpayati</span> īśānamīḍhuṣījayantebhyo homārtham balyarthaḍhca /
            sthālyāṃ ca brāhmaṇānāṃ bhojanānārtha bhūyāṃsamodanamavaśinaṣṭi /</p>
         
         
         <p>tatastānodanānagnessamīpamānīya apareṇāgniṃ pratiṣṭhāpayati /
            athaitānuttaraistribhirmantraiḥ 'upaspṛśatu mīḍhvān'ityādibhiryathāsaṅkhyaṃ yathādevatamupasparśayati
            /
            asya copasparśanavidherdvitīyatṛtīyayorodanayorapanīteśānadevatākayormīḍhuṣījayantākhyadevatāntarasambandhavijñāne
            tātparyam, abyudayeṣṭyādivat /
            prathame tvīśānasambandhasthāpane mīḍhvacchabdasyeśānavācakatvāt /
            athottarairmantraiḥ 'bhavāya devāya'; ityādibhissaptadaśabhiḥ<span class="it">yathāsvamodanebhyaḥ</span>yo ya odano yasyā yasyā devatāyāssvabhūtastasmāttasmādyathāliṅgaṃ pārvaṇavadānadharmeṇāvadā-
            ya pradhānāhutīrjuhoti /
            tatra 'bhavāye'tyaṣṭabhirīśānasyaudanāt /
            yuktaṃ caitat bhavaśarvādiśabdānāṃ īsānavācakatvāditi /
            'bhavasya devasye'tyaṣṭābhistu mīḍhuṣyāssvāt /
            'jayantāye'ti jayantasya svāt /
            tatassarvatassarvebhyastribhya odanebhyaḥ sviṣṭakṛto 'vadānadharmeṇa<span class="it">samavadāya</span> sahvadāya<span class="it">uttareṇa yajuṣā</span>'agnaye sviṣṭakṛte suhuta huta'ityanenāgniṃ <span class="it">sviṣṭakṛtaṃ</span>juhoti /
            ataḥ<span class="it">sarvatassamavadāyeti</span> vacanaṃ āgrayaṇamāsiśrāddhādivat sakṛdevāvadāya sviṣṭakṛditi śahkānirāsārtham //4//</p>
         
         
         <p>6 devatābhyaḥ sahaudanānāṃ parṇānāṃ dānam /</p>
         
         
         <p class="bold">uttareṇa yajuṣopasthāyottaraissahaudanāni parṇānyekaikena dve dve datvā daśa devasenābhyo
            daśottarābhyaḥ // ĀpGs_20.5 //</p>
         
         
         <p>(pa.7khaṃ.,20-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.5:</span>
            <span class="it">uttareṇa yajuṣā</span>'svastinaḥ pūrṇamukha'ityanena upasthānaṃ ca mahādevasya, tatpradhānatvātka4maṇaḥ
            /
            'pūrṇamukha'; ityapi tasyaiva nirdeśaḥ /
            pūrmāhutibhiḥ pūrmamukhaḥ /
            upasthāyatatauttarairmantraiḥ"gṛhapopaspṛśe, tyādibhiḥ aṣṭādaśabhiḥ<span class="it">sahaudanāni</span>parṇāni mantrapratītābhyo devatābhyo dadāti /
            tatra cāditassaptabhiḥ pratimantraṃ dve dve parṇedadāti /
            aṣṭamena daśadevasenābhya iti vadan mantrapratītā devatā darśayati /
            tatra gṛhapa iti mahādevābhidhānaṃ manyate gṛhān pātīti /
            'namo rudrāya vāstoṣpataya'iti ca mantrāntaram /
            tasmādanena devāya parṇadvayaṃ tasyaivaudanāt /
            gṛbapī devī, tasmādanena mantreṇa devyai dātavyaṃ tasyā evaudanāt /
            <span class="it">ghoṣiṇī</span>ityādayaḥ, sarvagaṇā devasyānucarāḥ /</p>
         
         
         <p>tebhyo 'pi devakuṭīsamīpe tasyāvodanāt parṇadvayāni /
            <span class="it">devasenā</span> bhūtagaṇāḥ /
            tebhyo 'pi sarpagaṇavat /
            <span class="it">deśottarābhyaḥ</span> "yā ākhyātā" ityasminnuttare mantre pratītā uttarā devatāḥ /
            tābhyo dhaśa parmāni tenaiva mantreṇa devasyaivaudanāt //4//</p>
         
         
         
         
         
         <p><span class="bold">ĀpGs-Tāt_20.5:</span>
            <span class="it">uttareṇa yajuṣā</span>'svasti naḥ pūrṇamukha'ityanena agnimīśānaṃ vo pariṣṭhate /
            idaṃ ca yathāpāṭhaṃ sviṣṭakṛto 'nantaram /
            tato lepayorityāditantraśeṣasamāptiḥ 'pariṣecanāntaṃ kṛtvā parṇadānam'iti bhāṣyakāravacanāt
            /</p>
         
         
         <p>kecit-upasthānādi tantraśeṣasamāptiriti /</p>
         
         
         <p>tato yathāsvamodanebhya eva yājñiyeṣu<span class="it">parṇānyuttaraiḥ</span>'gṛhapopaspṛśa'ityādibhissaptabhirdadātīti sāmānyena vidhāya viśinaṣṭi<span class="it">ekaikena</span>mantreṇa<span class="it">dve dve</span>parṇe iti /
            atha dve dve ityetadapavadati-daśetyādinā /
            devasyeśānasya senāḥ<span class="it">devasenāḥ</span>, tābhyo daśa parṇāni dakṣiṇasyāṃ kuṭyāṃ devasyaivaudanādavadāya dadāti /
            tathā<span class="it">daśaiva</span>parṇānyuttarābhyo devasenābhyaḥ /
            uttarasmin mantre 'yā ākyātā yāścānākhyātā'iti guṇadvayavatyastā uttarā devasenāḥ
            //5//</p>
         
         
         <p class="bold">pūrvavaduttaraiḥ // ĀpGs_20.6 //</p>
         
         
         <p>(pa.7khaṃ.,20-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.6:</span>
            pūrvavaduttarairmantraiḥ 'dvārāpospṛśe'tyādibhiḥ caturbhiḥ parmāni deyāni<span class="it">pūrvavade</span>kaikena dve dve ityarthaḥ /
            atra<span class="it">dvārāpo</span> devaḥ dvārapālaḥ /
            <span class="it">dvārāpī</span>devī ca dvārāpālā /
            <span class="it">abhyāsariṇo</span> 'pi devyā anucarāḥ /
            <span class="it">niṣiṅginniti</span>jayantasyābhidhānam /
            tebhyo yathā svamodanaistatra tatra dānam //5//</p>
         
         
         
         
         
         <p><span class="bold">ĀpGs-Tāt_20.6:</span>
            pūrva yathā 'gṛhapopaspṛśa'ityādibhirdakṣiṇettarakuṭyormadhye ca svebhya evaudanebhyo
            dve dve parṇe pratimantraṃ datte, evaṃ<span class="it">uttaraiḥ</span>'dvārāpopaspṛśa'; ityādibhiscaturbhirdadyāt //</p>
         
         
         <p>atha prayogaḥ-pariṣecanānte kṛte 'gṛhapopaspṛśa'iti dakṣiṇasyām /
            'gṛhapyupaspṛśe'tyuttarasyām /
            'ghoṣiṇaḥ'iti madye /
            tataśca 'śvāsinaḥ'</p>
         
         
         <p>iti dakṣiṇasyām /
            'vicinvantaḥ'ityuttarasyām /
            'prapunvantaḥ'iti madhye /
            tataḥ 'samaśnantaḥ'iti dakṣiṇasyām /
            etadantaṃ dve dve parṇe /
            tato dakṣiṇasyāmeva 'devasenāḥ'iti daśa parṇāni /
            tathaiva 'yā ākyātāḥ'iti daśa parṇāni /
            tasyāmeva tataḥ punarapi tatraiva 'dvārāpopaspṛśa'iti dve parṇe /
            'dvārāpi'ityuttarasyām dve 'anvāsāriṇaḥ'iti madhye dve /
            'niṣaṅgin'iti dakṣiṇasyāṃ dve iti /</p>
         
         
         <p>atra yadyapi kecana mantrā avyaktaliṅgakā bahuvacanaliṅgakāśca, tathāpīśānamīḍhuṣījayantā
            eva devatāḥ /
            pramāṇaṃ ca 'gṛhapi''dvārāpi'</p>
         
         
         <p>'niṣaṅgin'iti mantraliṅgadarśanam /
            'daśa devasenābhyo daśottarābhya, ityatra tu sūtrakāravacanāddevasyeśānasya senā devasenā
            eva devatāḥ /</p>
         
         
         <p>mamakārāspadībhūtasya ca putrabhṛtyādeḥ pūjāpi pitṛsvāmyādipūjaiva, putrādipūjāyāṃ
            satyāṃ pitrāderahameva pūjita iti mānasapratyakṣodayāt /
            ata eva ca jāteṣṭessaṃvalitādhikāratvam /
            tasmādiha devasyaudanāddevasenābhyo dānaṃ na virudhyate /</p>
         
         
         <p>kecit-māntravarṇikya eva devatāḥ /
            tena gṛhapeti devāya; 'rudraḥ khalu vai vāstoṣpatiḥ'(tai.saṃ.3-4-10) iti śruteḥ /
            'gṛhapī'ti devyai /</p>
         
         
         <p>'ghoṣiṇa'iti tu pañcabhirdevasyānucarbhyaḥ sarṣagamebhyaḥ /
            āśvalāyanīyespaṣṭatvāt /
            tato 'devasenāḥ'iti dvābhyāṃ devasonābhyaḥ /
            
            <p>
               'dvārāpe'ti devasya dvārapālāya /<br />
               dvārapī'ti devyai dvārapālāyai /<br />
               'anvāsāriṇa'iti devyā vasyā evānucarebhyaḥ /<br />
               'niṣaṅgin'iti jayantāya, tasyāpyāvāhitasya balinā bhāvyatvāditi //6//
               </p>
         </p>
         
         
         <p>7 vṛkṣāgre parṇapuṭasthaudanasyā'sañjanam /</p>
         
         
         <p class="bold">odanapiṇḍaṃ saṃvṛtya parṇapuṭe 'vadhāyottareṇa yajuṣā vṛkṣa āsajati // ĀpGs_20.7 //</p>
         
         
         <p>(pa.7.khaṃ.,20-7)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.7:</span>
            atha tasyaivodanāt piṇḍaṃ ubhābyāṃ hastābyāṃ<span class="it">saṃvṛtya</span>dṛḍhaṃ kṛtvā parṇaissyūtaiḥ kṛte <span class="it">puṭe 'vadhāya</span>taṃ śikye</p>
         
         
         <p>kṛtvottareṇa yajuṣā 'namo niṣaṅgiṇa iṣudhimate, ityanena vṛkṣa<span class="it">āsajati</span>avasambayati //6//</p>
         
         
         
         
         
         <p><span class="bold">ĀpGs-Tāt_20.7:</span>
            atha homabaliśeṣebhyaḥ tribhyaḥ odanebhya upādāya<span class="it">piṇḍaṃ</span>saṃvartayati sudṛḍhaṃ karoti /
            śeṣāṇāṃ pratipattyapekṣatvāt /</p>
         
         
         <p>kecit-jayantasyodanāditi /</p>
         
         
         <p>tatastaṃ piṇḍaṃ parmapuṭe 'vadhāyottareṇa yajuṣā 'namo niṣaṅgiṇa iṣudhimate'ityetāvataiva
            mantrasamāmnāyagatena vṛkṣe kasmiścidāsajati śikye</p>
         
         
         <p>kṛtvāvalambayati //7//</p>
         
         
         <p>8 atra rudrajapaḥ /</p>
         
         
         <p class="bold">atra rudrān japet // ĀpGs_20.8 //</p>
         
         
         <p>(pa.7.khaṃ.,8)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.8:</span>
            atra asminkāle rudrān 'namaste rudra manyava"ityādīnekādaśānuvākān japet /
            etaireva devamupatiṣṭhetetyarthaḥ /
            (tatrottamasyānuvākasyādito daśasvṛkṣu 'teṣāṃ sahasrayojana'ityanu,ṅgaḥ /
            antatastrayo mantrāḥ 'namorudrebhyo ye pṛthivyāṃ yeṣāmannamiṣavaḥ''namo rudrebhyo
            ye 'ntarikṣe yeṣāṃ vātaḥ''namo rudrebhyo ye divi yeṣāṃ varṣamiṣavastebhyaḥ'ityādi
            sarvatrānuṣaṅgaḥ //7// //)//</p>
         
         
         
         
         
         <p><span class="bold">ĀpGs-Tāt_20.8:</span>
            atrāsminkāle /
            anye tu-atra vṛkṣasamīpa iti /</p>
         
         
         <p>rudran 'namaste rudra manyave'(tai.saṃ.4-5--1.) ityekādaśānuvākān japet cātussvaryeṇa
            tatrottamānuvāke 'asmin mahati'ityādiṣvaṣṭasu 'teṣāṃ sahasrayojane'(tai.saṃ.8-5-11)ityādyanuṣahgaḥ
            /
            tathā 'namo rudrebhyo ye pṛthivyāṃ yeṣāmannamiṣavastebhyaḥ''namo rudrebhyo ye 'ntarikṣe
            yeṣāṃ vāta iṣavastebhyaḥ'namo rudrebhyo ye divi yeṣāṃ varṣamiṣavastebhyo daśa prācīrdaśa
            dakṣiṇā'ityādyanuṣaṅgaḥ / 8 /</p>
         
         
         <p class="bold">prathamottamau vā // ĀpGs_20.9 //</p>
         
         
         <p>(pa.7.khaṃ.,20-9)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.9:</span></p>
         
         
         <p>atha vā prathamottamābhyāmevānuvākābhyāmupasthānaṃ kartavyam //8//</p>
         
         
         
         
         
         <p><span class="bold">ĀpGs-Tāt_20.9:</span>
            atha vā rudrāṇāṃ<span class="it">prathamottamāve</span>vānuvākau japet //9//</p>
         
         
         <p>atha pradhānahomakāla eva yatkartavyaṃ tadāha--
            9 agnerabhito gavāṃ sthāpanam /</p>
         
         
         <p class="bold">abhita etamagniṃ gāssthāpayati yathainā dhūmaḥ prāpnuyāt // ĀpGs_20.10 //</p>
         
         
         <p>(pa.7.khaṃ.,20-10)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.10:</span>
            <span class="it">etaṃ</span>hūyamānamagnimabhito <span class="it">gāḥ</span>ātmīyāḥ yathā<span class="it">sthāpayati</span>sthāpane <span class="it">enā gāḥ dhūmaḥ prāpnuyāt</span> /
            
            <p>
               anuvātaṃ samīpa ityarthaḥ /<br />
               pradhānahomakāle ca... tadarthamevaitamityuktaṃ etaṃ hūyamānamagnimiti //9//
               </p>
         </p>
         
         
         
         
         
         <p><span class="bold">ĀpGs-Tāt_20.10:</span>
            <span class="it">etaṃ</span> homārta<span class="it">māgnimabhitaḥ</span>homāgnessamīpa ityarthaḥ /
            <span class="it">gāḥ</span>svakīyāssthāpayatyanuvātaṃ,<span class="it">yathainā</span> gā homadhūmaḥ<span class="it">prāpnuyāt</span> /</p>
         
         
         <p>kecit-gośāntyarthamapīdaṃ karmetyatraitat jñāpakamiti //10//</p>
         
         
         <p>10 gavāmavokṣaṇam /</p>
         
         
         <p class="bold">tā gandhairdarbhagrumuṣṭināvokṣati vṛṣāṇamevāgne // ĀpGs_20.11 //</p>
         
         
         <p>(pa.7.khaṃ.,20-11)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.11:</span></p>
         
         
         <p>
            tā gandhaissurabhicandanādibhiravokṣati darbhagrumuṣṭinā, na hastena /<br />
            gurumuṣṭiḥ grumuṣṭiḥ chāndasa ukāralepaḥ /<br />
            sannakhena darbhamuṣṭinetyarthaḥ /<br />
            tatra homa kālavacanaṃ prokṣaṇaṃ tasmin kāle //10//
            </p>
         
         
         <p>vṛṣāṇaṃ vṛṣabhaṃ tamevāgre prokṣati /
            yadyapyasāvupakrame na tiṣṭhet tathāpi ahgatvāt tasyaivāvokṣaṇam /
            agre tadartha eva kālaḥ / 11 /
            </p>
         
         
         
         
         <p><span class="bold">ĀpGs-Tāt_20.11:</span>
            tā gandhaiścāndanādinā yuktaiḥ /
            <span class="it">darbhagrumuṣṭinā</span> darbhāṇāṃ gurumuṣṭirdarbhagrumuṣṭiḥ /
            ukāralopaśchāndasaḥ /
            sannakho dṛḍhamuṣṭirityarthaḥ /</p>
         
         
         <p>tenāvokṣati /
            tatra viśeṣaḥ-<span class="it">vṛṣāṇaṃ</span>, vṛṣabhame <span class="it">vāgre 'vokṣati /
               </span>evakārāttasminnavokṣyamāṇe 'nyā kācidraurnāvokṣyate /
            tato gocarāya gāḥ prasthāpayati //11//</p>
         
         
         <p>11 gavāṃ mārge kṣetrapatiyāgaḥ /</p>
         
         
         <p class="bold">gavāṃ marge 'nagnau kṣetrasya patiṃ yajate // ĀpGs_20.12 //</p>
         
         
         <p>(pa.7.khaṃ.,20-12)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.12:</span>
            atha kṣaitrapatyasthālīpākasya vidhiḥ-<span class="it">marge</span>mārge chāndaso hasvaḥ /
            <span class="it">anagnau</span>bhūmāveva /
            gavāmapagacchantīnāṃ kasyāścit goḥ pathi yāgavidhānāt agnau prāpte pratiṣedhaḥ //12//</p>
         
         
         
         
         
         <p><span class="bold">ĀpGs-Tāt_20.12:</span>
            tataḥ prasithitānāṃ<span class="it">gavāṃ marge mārge</span> /
            chāndaso hasvaḥ /
            anagnau bhūmāveva<span class="it">kṣetrasya patiṃ yajate // 12 </span>//</p>
         
         
         <p>(pa.7.khaṃ.,20-13)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.12:</span></p>
         
         
         <p>
            tasya kṣetrapaterāvāhanaṃ īśānavat kartavyam /<br />
            'ā tvā vahantvi'tyanayarcetyarthaḥ /<br />
            śarvaśabdo 'pi tasya paryāyanāma draṣṭavyam //13//
            </p>
         
         
         <p class="bold">īśānavadāvāhanam // ĀpGs_20.13 //</p>
         
         
         
         
         
         <p><span class="bold">ĀpGs-Tāt_20.13:</span>
            kṣetrasya pate <span class="it">rāvāhanamīśānavat</span>, 'ā tvā vahantu'ityetayetyarthaḥ //13//</p>
         
         
         <p>12 tasmai parṇadānam /</p>
         
         
         <p class="bold">caturṣu saptasu vā parṇeṣu nāmādeśaṃ dadhāti // ĀpGs_20.14 //</p>
         
         
         <p>(pa.7.khaṃ.,20-14)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.14:</span>
            āvāhyārghya datvā gandhādibhirabhyarcya sthālīpākamāsādyābhighārya catvāri sapta vā
            parṇāni devasya samīpe kṛtvā</p>
         
         
         <p>teṣu<span class="it">namodeśaṃ</span>nāmādiśyaidanapiṇḍaṃ dadhāti sthālīpākāt /
            
            <p>
               tatra pūrveṣu parmadānamantreṣu svāhākārāntatvaniyamāt ihāpi kṣetrasya pataye svāheti
               parṇadānam /<br />
               eṣa evāsya yāgaḥ //14//
               </p>
         </p>
         
         
         
         
         
         <p><span class="bold">ĀpGs-Tāt_20.14:</span>
            catvāri sapta vā parmāni bhūmau sthāpayitvā teṣu kṣaitrapatyāt sthālīpākādodanamādāya<span class="it">nāmadeśaṃ</span>nāma caturthyantamādiśya 'kṣetrasya pataye tvāṃ dadāmi, iti<span class="it">dadhāti</span> /
            'ḍudhāñū dhāraṇapoṣaṇayoḥ'iti smaraṇāt /</p>
         
         
         <p>kecit-kṣetrasya pataye svāheti dadāti /
            pūrvatra balimantreṣu svāhākārasya dṛṣṭatvāditi /</p>
         
         
         <p>atra tu na sahaudanāni parmāni deyāni;parṇeṣviti saptamīnirdeśāt //14//</p>
         
         
         <p>13 tasya śīghrakaraṇavidhiḥ /</p>
         
         
         <p class="bold">kṣipraṃ yajeta pāko devaḥ // ĀpGs_20.15 //</p>
         
         
         <p>(pa.7.khaṃ.,20-15)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.15:</span></p>
         
         
         <p>pāko bālastadvat gamanaśīlo 'yaṃ devaḥ tasmācchīghraṃ yajetetyarthaḥ //15//</p>
         
         
         
         
         
         <p><span class="bold">ĀpGs-Tāt_20.15:</span>
            ayaṃ caudanadānātmako yāgaḥ kṣipramāvāhanānantaramudakameva pradāya kartavyaḥ /
            gandhādipradānaṃ tu yāgottarakālameva;yataḥ pākaṃ alpo devaḥ /
            etaduktaṃ bhavati-anityadarsanatvāt kṣetrasya pateḥ śagrimeva balirdeya iti /</p>
         
         
         <p>
            kecit-pākaḥ bālaḥ bālavadgamanaśīlaḥ /<br />
            tathā gandhādi datvaivātrāpi baliriti //15//
            </p>
         
         
         <p>14 tasyopasthānam /</p>
         
         
         <p class="bold">uttarābhyāmupatiṣṭhate // ĀpGs_20.16 //</p>
         
         
         <p>(pa.7.khaṃ.,20-16)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.16:</span>
            <span class="it">uttarābhyāṃ</span>'kṣetrasya patinā vaya'miti dvābhyām //16//</p>
         
         
         
         
         
         <p><span class="bold">ĀpGs-Tāt_20.16:</span></p>
         
         
         <p>'kṣetrasya patinā vayam'iti dvābhyāmṛgbhyāmupatiṣṭhate //16//</p>
         
         
         <p>'odanapiṇḍaṃ saṃvṛtya'ityādinā homabaliśeṣāṇāṃ pratipattiruktā /
            idānīmīśānasthālīpākaśeṣasya pratipattimāha--
            15 sthālīpākaśeṣāt brāhmaṇānāṃ bhojanam /</p>
         
         
         <p class="bold">sthālīpākaṃ brāhmaṇān bhojayet // ĀpGs_20.17 //</p>
         
         
         <p>(pa.7.khaṃ.20-17)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.17:</span></p>
         
         
         <p>'tena sarpiṣmatā'iti pārvaṇātideśenaiva siddhe bahutvavidhānārtha vacanam //17//</p>
         
         
         
         
         
         <p><span class="bold">ĀpGs-Tāt_20.17:</span></p>
         
         
         <p>ayaṃ ca prākṛtapratipattyanuvādo brāhmaṇabahutvaṃ vidhātum, sarpiṣmattvaṃ nivartayituṃ
            vā //17//</p>
         
         
         <p>kṣaitrapatyasya pratipattimāha--
            16 kṣaitrapatyacaroḥ bandhubhissaha bhojanam /</p>
         
         
         <p class="bold">kṣaitrapatyaṃ prāśnanti ye sanābhayo bhavanti // ĀpGs_20.18 //</p>
         
         
         <p>(pa.7.khaṃ.,20-18)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.18:</span>
            <span class="it">sanābhaya</span>ssamānayonayaḥ putrāḥ bhrātaraśca /
            sanābhaya ityeva siddhe<span class="it">ye bhavanti</span> iti vacanaṃ dauhitrādīnāmapi sambandhināṃ pratigrahārtham //18//</p>
         
         
         
         
         
         <p><span class="bold">ĀpGs-Tāt_20.18:</span>
            <span class="it">sanābhayassāpiṇḍāḥ</span> //18//</p>
         
         
         <p class="bold">yathā vaiṣāṃ kuladharmassyāt // ĀpGs_20.19 //</p>
         
         
         <p>(pa.7.khaṃ.,20-19)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_20.19:</span>
            eṣāṃ yajamānakulajātānāṃ yathā<span class="it">kuladhrbaḥ</span>tathā vā prāśanam-yadi putrāṇāmeva, tathā prāśanam /
            
            <p>
               atha sarveṣāṃ svakulajātānāṃ, tathā prāśanam /<br />
               atha svasrīyādīnāmapi, tathā prāśanamiti //19//
               </p>
         </p>
         
         
         <p>ityanākulāyāṃ haradattamiśraviracitāyāṃ gṛhyavṛttau viṃśaḥ khaṇḍaḥ saptamaśca paṭalaḥ
            //</p>
         
         
         
         
         
         <p><span class="bold">ĀpGs-Tāt_20.19:</span></p>
         
         
         <p>yadyeṣāmanuṣṭhātṝṇāṃ asapiṇḍakartṛkaprāśanamapi kuladharmastarhi tathā vā syāt //19//</p>
         
         
         <p>
            saptame paṭale 'pyevaṃ kṛtaṃ bhāṣyānusārataḥ /<br />
            śrīmatsudarśanāryeṇa gṛhyatātparyadarśanam //1//
            </p>
         
         
         <p>
            atrānuktaṃ duruktaṃ vā yatpramādādihetukam /<br />
            vedamārgānuvartitvā ttatkṣantavyaṃ manīṣibhiḥ //3//
            </p>
         
         
         <p>iti śrīsudarśanācāryaviracite gṛhyatātparyadarśane viṃśaḥ khaṇḍaḥ //</p>
         
         
         <p>samāptassaptamaśca paṭalaḥ //</p>
         
         
         <p>====================================================================================</p>
         
         
         <p>athāṣṭamaḥ paṭalaḥ //</p>
         
         
         <p>ekaviṃśaḥ khaṇḍaḥ /</p>
         
         
         <p>punarapi pākayajñāntaraṃ puruṣatrayasampradānakaṃ tādṛśānāmaṣṭakādīnāṃ prakṛtibhūtaṃ
            māsiśrāddhasaṃjñikaṃ pitryaṃ karmopadiśyate--</p>
         
         
         <p>22 māsiśrāddhaprakaraṇam -
            1 māsi śrāddhakālaḥ /</p>
         
         
         <p class="bold">māsi śrāddhasyāparapakṣe yathopadeśaṃ kālāḥ // ĀpGs_21.1 //</p>
         
         
         <p>(pa.8.khaṃ.,21-1)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.1:</span>
            <span class="it">māsiśrāddhaṃ</span>nāma pitryaṃ karma māsi māsi kartavyam /
            tatra ye 'parapakṣe kālaviśeṣāḥ sāmayācārikeṣūpaṣṭāḥ"prathame 'hanikriyamāṇe (āpa.dha.2-16-8)
            ityādayaḥ aparapakṣasyāparāhṇaḥ śreyā"(āpa.śrau.2-16-4)niti ca te sarve <span class="it">yathopadeśaṃ</span>yathā tatropadiṣṭāḥ tathaiva māsi māsi pratyetavyāḥ /
            yadyapi te viśeṣāḥ tasmādeva vacanāt siddhāḥ tathāpi tasya karmaṇaḥ prayogavidhānamita
            uttaraṃ kriyata iti jñāpanārthamidaṃ vacanam /
            
            <p>
               anyathā jñāpayeta śucīn mantravataḥ ityādi kasmin karmaṇi vidhīyata iti /<br />
               evaṃ tarhi māsiśrāddhasyaitadevādhikārārthamastu /<br />
               tasmādidamasya prayojanam-māsaparimāṇamanapekṣyāparapakṣavaśaena parvakālā yathepadeśaṃ
               yathā syuriti /<br />
               tena pūrvasmin pakṣe pañcadaśyāmakṛtaśrāddhasyāparasmin pakṣe prathamādiṣu sarvāsu
               tithiṣu kriyābhavati tattatkā-masya //1//
               </p>
         </p>
         
         
         
         
         
         <p><span class="bold">ĀpGs-Tāt_21.1:</span>
            <span class="it">māsiśrāddhasya</span>māse māse śraddhayā kartavyasya /
            <span class="it">aparapakṣe</span>kṛṣṇapakṣe /
            <span class="it">yathopadeśaṃ</span>'sarveṣvevāparapakṣasyāhassu kriyamāṇe pitṝn prīṇāti /
            kartustu kālābhiniyamāt phalaviśeṣaḥ'(āpa.dha.2-16-7) ityādidharṇaśāstrasiddhopadeśānusāreṇa
            kālā bhavanti /
            'aparapakṣe yathopadeśaṃ kālāḥ, iti punarvacanasya prayejanaṃ 'aparapakṣe pitryāṇi'(āpa.gṛ.1-7)
            ityatroktam /</p>
         
         
         <p>kecit-yasyāṃ tithau prathamamupakramastasyāmevottare prayoga iti niyamo nāsti;kunti
            pūrṇe 'pi māse aparapakṣa eva yathopadeśaṃ tithyantare 'pi nityaḥ kāmyaśca prayoga
            iti //1//</p>
         
         
         <p>2 bhojanīyā brāhmaṇāḥ /</p>
         
         
         <p class="bold">śucīn mantravato yonigotramantrāsambandhānayugmāṃstryavarānanarthāvekṣo bhojayet //
            ĀpGs_21.2 //</p>
         
         
         <p>(pa.8.,khaṃ.21-2)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.2:</span>
            <span class="it">śucīn</span>suddhān<span class="it">mantravataḥ</span>śrutādhyayanasampannān 'śucīnmantravatassarvakṛtyeṣu bhojayet'(āpa.dha.2-15-11)</p>
         
         
         <p>ityeva siddhe punarvacanamādarārtham /
            brāhmaṇān<span class="it">yonisambandhāḥ</span>śvaśuramātulādayaḥ,<span class="it">gotrasambandhāḥ</span>samānagotrāḥ<span class="it">mantrasambandhāḥ'</span>ṛtvigācāryāntovāsinaśca /
            guṇahānyāṃ tu pareṣāmiti vakṣyati /
            ayugmāniti yugmapratiṣedhārtham /
            <span class="it">tryavarāniti</span> ekapratiṣedhārtham /
            "natvevaikaṃ sarveṣām /
            kāmamanādye"(āśva.gṛ4-7-3) itiyāśvalāyanaḥ /
            anādye āmaśrāddhe durbhikṣe vā kule ekamapi bhojaye- dityarthaḥ /
            yadyapi strībhyo 'pi piṇḍadānaṃ dṛśyate tathāpi brāhmaṇabhojanamiha tabhyo na bhavati
            /
            homābhimarśanayoradarśanāt /
            vipratiṣe- dhācca yugmavacanasya /</p>
         
         
         <p>
            tasmāt pitṛpitāmahaprapitāmahebhya eva tribhyo brāhmaṇabhojanam /<br />
            ekaikasmai trayaḥ pañca vā, kalpāntare dharmaśāstreṣu ca darśanāt /<br />
            viśvebhyo devebhyo brāhmaṇabhojanaṃ yugmasaṃkhyayā /<br />
            "mātāmahānāmapyevaṃ tantraṃ vā vaiśvadaivika"(yā.smṛ.1-228 miti yā5valkyaḥ //2//
            </p>
         
         
         
         
         
         <p><span class="bold">ĀpGs-Tāt_21.2:</span>
            śucitvādiguṇayuktān brāhmaṇān, anartāvekṣaḥ pratyupakārādidṛṣṭaprayojanānavekṣo, bhojayediti
            vākyārthaḥ /
            padārthastu śucayo vāṅmanaḥ kāyaśuddhāḥ /
            na ca vācyaṃ dharmaśāstre 'śucīnmantravatassarvakṛtyeṣu bhojayet'(āpa.dha.2-15-11)
            iti sarvārthamuktatvādiha punaśśucitvavacanamanarthakamiti;yato 'lpāvidyānapi śucīneva
            bhojayet, tadabhāve varaṃ kriyālopo, na tvaśucīnityevaṃ śucītvādarārtam /</p>
         
         
         <p>mantravato mantrabrāhmaṇavataḥ<span class="it">yonigotramantrāsambandhānityatra</span>'dvandvātparaṃ śrūyamāṇaḥ pratyekamabhisambandhyate'iti nyāyena, yonyā asambandhāḥ,
            gotreṇāsambaṃdhāḥ yājyayājakādhyetradhyāpayitāraḥ /
            yattu dharmaśāstre 'mantrāntevāsyasambandhān'(āpa.dha.2-17-4) iti</p>
         
         
         <p>mantrasambandhavyātirekeṇāntevāsyasambandhānityuktaṃ tadaṅgādhyetṛśrotṛlakṣaṇamantrasambandhaniṣedhābhiprāyam
            /</p>
         
         
         <p>nanu-sāmayācārikeṣveva brahmaṇānāṃ mantravattvaṃ yonigotramantrāsambandhatvaṃ va siddham;tadihaṃ
            kimartha punaruktam ?ucyate-nitye māsiśrāddhe gṛhyoktaguṇānapi bhojayet nāvaśyaṃ dharmoktān
            brahmavidontevāsyasambandhānityevamartham /
            <span class="it">ayugmā</span>viṣamasaṅkhyākāḥ /
            <span class="it">tryavarāḥ</span>tritvamavaraṃ saṅkhyā yeṣāṃ te <span class="it">tryavarāḥ</span> /
            etacca pitṛpitāmahaprapitāmahaviṣayam /
            tataśca pitrādīnāṃ trayāṇāṃ pratyakaṃ trīn pañca vā na punassaptādīn, dvo daive pitṛkārye
            trīnekaikamubhayatra vā /</p>
         
         
         <p>bhojayetsusamṛddho 'pi na prasajyeta vistare //</p>
         
         
         <p>(ma.smṛ.3-135) iti manuvacanāt /</p>
         
         
         <p>nanvasmin manuvacane 'pitṛkārye trīn'ityuktvā 'na prasajyeta vistare'ityuktaṃ, tatkimiti
            'pca vā'ityuktam?ucyate-ayugmāṃstryavarāniti sūtrakāravacanāt /
            evaṃ tarhi 'ekaikamubhayatra vā'iti viruddhaḥ /
            na;tasyānu kalpatvāt /
            atra yadyapi mātrādibhyaḥ pṛthageva piṇḍadānadarśanaṃ, tathāpi tāsāṃ pṛthagbrāhmaṇabhojanaṃ
            na bhavati, hemābhimarsanayoḥ pṛthaktvādarśanāt, pitṛmātrarthabrāhmaṇasaṅkhyāsaṅkalane
            satyayugmatvavirodhāt, ācārābāvācca /
            api ca--</p>
         
         
         <p>
            aṣṭakāsu ca vṛddhau ca gayāyāṃ ca mṛte 'hani /<br />
            mātuśśrāddhaṃ pṛthakkuryādanyatra patinā saha //
            </p>
         
         
         <p>iti manuvacanādaṣṭakādibhyo 'nyatra māsiśrāddhādau pṛthaktvābhāvasspaṣṭa evāvagamyate
            /
            iha ca sūtrakārabhāṣyakārābyāmanuktamapi viśvadevārtha yugmānāṃ bhojanaṃ kartavyam
            'dvau daive'iti manuyājñavaklyābhyāmuktatvāt, piśācā rākṣasā yakṣā bhūtā nānāvidhāstathā
            /</p>
         
         
         <p>
            vipralumpanti sahasā śrāddhamārakṣavarjitam /<br />
            tatpālanāya vihitā viśvedevāssvayambhuvā //
            </p>
         
         
         <p>ityādi jhāgaleyavacanāt, avigītaśiṣṭācārācca /
            yadā tveka eva brāhmaṇo labhyate, tadā taṃ pitrādyarthameva bhojayet, pradhānatvāt
            /</p>
         
         
         <p>aṅgabhūtasya tu vaiśvadevasya yadyekaṃ bhojayecchrāddhe daivaṃ tatra kathaṃ bhavet
            /</p>
         
         
         <p>annaṃ pātre samuddhṛtya sarvasya prakṛtasya ca //</p>
         
         
         <p>
            devatāyatane kṛtvā tatra śrāddhaṃ prakalpayet /<br />
            prāsyedagnau tadannaṃ tu dadyāddvā brahmacāriṇe //
            </p>
         
         
         <p>(va.11-30,31) iti vasiṣṭhoktavidhinānuṣṭhānam /</p>
         
         
         <p>nanu ca--</p>
         
         
         <p>mātāmahānāmapyevaṃ tantraṃ vā vaiśvadaivikam /
            (yā.smṛ.1-2280),</p>
         
         
         <p>tathā--</p>
         
         
         <p>mātāmahanāmapyevaṃ śrāddhaṃ kuryādvicakṣaṇaḥ /</p>
         
         
         <p>mantrohena yathānyāyaṃ śeṣaṃ mantravivarjitam //</p>
         
         
         <p>(vi.smṛ.750)</p>
         
         
         <p>tathaiva--</p>
         
         
         <p>pṛthaṅmātāmahānāṃ ca vaiśvadevasamanvitam /</p>
         
         
         <p>kurvīta bhaktisampannaṃ tantraṃ vā vaiśvadaivikam //</p>
         
         
         <p>(vi.pu.3-15-16)</p>
         
         
         <p>iti yājñavalkyaviṣṇusmṛtyoḥ viṣṇupurāṇe ca vidhidarśanāt mātāmahaśrāddhamapi nityamevāvagamyate
            /
            tatkimiti sūtrakārabhāṣyakārau na brūtaḥ?</p>
         
         
         <p>ucyate-naiva tatrāpi smṛtyantareṣu pitryavatsarvasyaiva jīvato dvijasyāvaśyaṃ mātāmahaśrāddhamapi
            niyamena kartavyamiti vidhitsitam /
            kṛte</p>
         
         
         <p>abhyudayaḥ, #karaṇe na pratyavāya iti /
            kasya tarhi niyamena kartavyamiti vidhiriti cet;yaḥ putrikākṛtāyā āsurādivivāho- ḍhāyā
            vā putro mātāmahena saha mātussāpiṇḍyaṃ karoti, tasya mātāmahaśrāddhaṃ niyatameva,
            akarame ca pratyavāyaḥ /
            māsiśrāddhe tu mātuḥ pṛthak</p>
         
         
         <p>śrāddhābhāvānmātāmahaśrāddhāṃśabhāgitvopapatteḥ /
            atha vā yo dauhitro 'putrasya mātāmahasyākhilārtahārī tasyaitacchrāddhaṃ niyatam /</p>
         
         
         <p>yathāha laugākṣiḥ--</p>
         
         
         <p>
            śrāddhaṃ mātāmahānāṃ ca avaśyaṃ dhanahāriṇā /<br />
            dauhitreṇa vidhijñena kartavyaṃ vidhivatsadā //
            </p>
         
         
         <p>iti /
            imamevārtha bārucirapyāha-</p>
         
         
         <p>
            'yasmin pakṣe aputro mātāmahaḥ, putrikāsutaścākhiladravyahārī, tasmin pakṣe tasya
            piṇḍadānaniyamaḥ'ityādinā granthena /<br />
            mātāmahaśrāddhaprayogaśca smṛtyantarebhyo nyāyatasca pratyetavyaḥ /<br />
            tasmāt sarvasya dhauhitrasya pitryavat kartavyameveti niyamābhāvatsūtrakārabhāṣyakārau
            na brūtaḥ // 2 //
            </p>
         
         
         <p>3 annahomāḥ /</p>
         
         
         <p class="bold">annasyottarābhirjuhoti // ĀpGs_21.3 //</p>
         
         
         <p>(pa.8.khaṃ.,21-3)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.3:</span>
            uttarābhiḥ 'yanme māte'tyādibhiḥ strīliṅganirdeśādṛgbissaptabhiḥ annasyaikadeśaṃ juhoti
            /
            brāhmaṇabhojanārta kalpitādannāduddhṛtya juhotītyarthaḥ /
            tatra 'amuṣmā'ityasya sthāne ādito dvayoḥ piturnāmanirdeśaḥ /
            madhyamayoḥ pitāmahasya /
            antyayoḥ prapitāmahasya /
            "yadi dvipitā syādekaikasmin piṇḍe dvau dvāvupalakṣaye"(āpa.śrau.1-27)diti nyāyena
            dvipiturdvayorupalakṣaṇam-amuṣmā</p>
         
         
         <p>amuṣmā iti /
            ante svāhākāraḥ /
            kecit 'pitarau vṛñjetā'mityūhaṃ ku4vanti /
            (ṛgvikalpaṃ kurvanti vā)etena pitāmahaprapitāmahau vyākhyātau /
            tathā 'svāhā pitra'ityatrāpi kecidūhaṃ kurvanti /
            apare na-pitṛtvamatra vivakṣitaṃ ekatvamavivakṣitamiti /
            kecit</p>
         
         
         <p>mātāmahānāmapyūhana homaṃ kurvanti-'yanme mātāmahī, yanme mātuḥ pitāmahī, yanme mātuḥ
            prapitāmahī, tanme roto mātāmaho vṛṅktāṃ ityādi //3//</p>
         
         
         
         
         
         <p><span class="bold">ĀpGs-Tāt_21.3:</span>
            atrānnaśabdena brahmaṇabhojanārthamannaṃ vivakṣitam, ṣaṣṭhyā cāpādānāpādeyabhāvaḥ
            /
            tenāyamarthaḥ-brāhmaṇabhojanārthātsarvasmāddhaviṣyajātādodanāpūpāderhomārthamekasminpātre
            sahoddhṛtya, tasmāt pārvaṇavadavadānadharmeṇāvadāyottarābhiḥ 'yanme mātā'ityādibhissaptabhiḥ
            pratyṛcaṃ pradhānīhutīrjuhoti /
            na tu bahumantraka eko homaḥ, 'etadvā viparītam'(āpa.gṛ.21-5) iti bahutvaliṅgāt /
            liṅgaṃ ca 'etadve'ti sūtravyākhyāne vyaktaṃ bhaviṣyati /
            atra prathamadvitīyayormantrayoramiṣmā ityasya sthāne viṣṇuśarmaṇa iti caturthyā piturnāmagrahaṇam
            /
            evaṃ tṛtīyacaturthayoḥ pitāmahasya pañcamaṣaṣṭhayoḥ prapitāmahasya /
            saptame tvadaśśabdābhāvānnāsti nāmagrahaṇam /
            anūhaścātra dvipitrādikasyāpi, 'tasmādṛcaṃ nohet'; (āśva.śrau.) iti ṛgūhapratiṣedhācca
            /
            tasmāt 'pitā vṛṅktāmā'ityādyekavacanaṃ pitrādiśāmānyaparam /
            ata eva prakṛtau darśapūrṇamāsayoranekapatnīkasyāpi 'patnī sannahya'ityekavacanenaiva
            sampraiṣaḥ /</p>
         
         
         <p>ūha ityupadeśaḥ /
            prakṛtāveva dvādaśāhe"adya sutyāmityālekhanaḥ"ityūhadarśanāt /</p>
         
         
         <p>eṣaḥ te tata madhumāne'ityādiṣveṣa nyāyaḥ /
            jīvapitrādikastu pitrādeḥ pitrādīnāṃ trayāṇāṃ mṛtānāṃ nāmāni gṛhṇāti /
            yastu pramītapitṛko 'yaṃ dhriyamāṇapitāmahassyāt, sa svapituśca tatpitāmahaprapitāmahayośca
            nāmāni gṛhṇīyāt /
            tathā manveṣu pratiyogibhede 'pi pitṛpitāmahaprapitāmahaśabdānāmeva prayogaḥ /
            ūhapakṣe tu, tattatpratiyopinirdeśapūrvakaḥ 'pituḥ pitā vṛhktām'pituḥ pitāmaho vṛṅktām'ityādikaḥ
            prayogaḥ /
            na ca jīvapitrādikasya māsiśrīddhaṃ nāstītyāśaṅkanīyam, dhriyamāṇe tu pitari pūrvaṣāmeva
            ni4vapet /</p>
         
         
         <p>pūrveṣu triṣu dātavyaṃ jīveccettritayaṃ yadi //</p>
         
         
         <p>(ma.smṛ.3-220) ityādivacanajātāt /</p>
         
         
         <p>nanvemapi vyutkramācca pramītapitrādikasya naiva ghaṭate, 'vyutkramācca pramītānāṃ
            naiva kāryā sapiṇḍatā /
            'iti vyutkramamṛtānāṃ sapiṇḍīkaraṇaniṣedhena sapiṇḍīkṛtapitṛsampradānake śrāddhe tatputrādīnāmadhikārābhāvāt
            /
            maivam; pitā yasya tu vṛttassyājjīveccāpi pitāmahaḥ /</p>
         
         
         <p>pitussa nāma saṅkīrtya kīrtayetprapitāmaham //</p>
         
         
         <p>pitāmaho vā tcchrāddhaṃ bhujjītetyabravīnmanuḥ //</p>
         
         
         <p>
            (ma.smṛ.3-221,222) iti manuvacanena vyutkramapramītapitrādikasayāpi śrāddhavidhānāt
            /<br />
            tataśca vyutkramācceti niṣedhaḥ pākṣika iti niścayādadhikāro 'pi pākṣiko 'vigamyate
            //3//
            </p>
         
         
         <p>4 ājyahomāḥ /</p>
         
         
         <p class="bold">ājyāhutīruttarāḥ // ĀpGs_21.4 //</p>
         
         
         <p>(pa.8.khaṃ.,21-4)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.4:</span>
            ṣaḍājyāhatīrjuhoti-svāhā pitra ityādyāḥ /
            tatra 'svāhā pitra'; iti purastāt svāhākāratvānnānte svāhākāraḥ /</p>
         
         
         <p>atrāhuḥ māsiśrāddhe brāhmaṇabhojanaṃ pradhānakarmatadaṅgamagnau karaṇaṃ piṇḍaśca /
            tona jīvapitṛśrāddhakriyā na bhavati /
            'yadi jīvapitā na dadyāt'iti</p>
         
         
         <p>niṣedhāt /
            āhomāt kṛtvā viramet'ityayamapi vidirna bhavati /
            homasya bhojanāṅgatvāt piṇḍapitṛyajñe tu homasya pradhānatvāditi /
            anye tu yebhya eva pitā dadhyāt tebhya eva putro 'pītyāhuḥ /</p>
         
         
         <p>apara āha trīṇi śrāddhe pradhānāni-agnau karaṇaṃ bhojanaṃ piṇḍadānamiti tenā 'homāt
            kṛtvā virame'dityasyāpi vidherayaṃ viṣaya iti
            </p>
         
         
         
         
         <p><span class="bold">ĀpGs-Tāt_21.4:</span>
            evamannahomāt dutvā,<span class="it">anantaramuttarāḥ</span>'svāhā pitre'ityādyāṣṣaḍājyāhutīrjuhoti //4//</p>
         
         
         <p class="bold">etadvā viparītam // ĀpGs_21.5 //</p>
         
         
         <p>(pa.7.khaṃ.,21-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.5:</span>
            pūrvāssaptājyāhutayaḥ uttarāṣṣaḍannāhutaya ityarthaḥ /
            mantrāstu yathāmnātameva /
            prayogaḥ-pūrvadyurnivedanaṃ sāyaṃ bhojanānantaraṃ śvaḥ śrāddhaṃ bhaviṣyatīti /
            tata āgabhyavratacaryā sarveṣām /
            (vayaṃ tu brūmaḥ pūrvedyuḥ sāyaṃ bhojanaṃ na bhavati /
            'yadanāśvānupavaset pitṛdevatyassyā"diti liṅgāditi) /</p>
         
         
         <p>athāparedyuḥ prātaḥ dvatīyaṃ nivedanam-adya kriyata iti /
            athābyaṅgastato 'parāhṇe snātān ka-tapacchaucān</p>
         
         
         <p>tānamantrayate /
            pūrva viśvebhyo devebhyo yajñopavītī yugmān dvau caturo vā 'māsi śrāddhe viśvebhyo
            devebhyaḥ kṣaṇaḥ kartavya'iti /
            'oṃ tathe'ti prativacanam /
            'prāpnotu bhavā'niti yathāsanaṃ prāpaṇam /
            'prāpnavānī'ti prativacaname /
            devebhyaḥ prāṅmukhāḥ brāhmaṇāḥ prāṅmṛleṣu darmeṣu /
            pitṛbhya udaṅmukhāḥ dviguṇabhugneṣu dakṣiṇāgreṣu yuvānaḥ pitre /
            vṛddhāḥ pitāmahāya /
            vṛddhatamāḥ prapitāmahāya /
            ekaikasya trayastrayo vā /
            śucaudeśe dakṣiṇāpravaṇe śrāddhāgāraṃ sarvataḥ pariśritamudagavādvāraṃ tasya pūrvottare
            deśe agniraupāsanaḥ /
            tasyā dhakṣiṇataḥ piṇḍadānārtha sthaṇḍilam /
            tasya dakṣiṇataḥ udaṅmukhāḥ pitrārthāḥ paścāt prāṅmukhāḥ devārthāḥ /
            tasminneva sthaṇḍile yathāvakāśaṃ triṣu pātreṣu pitṛbhya udakānyarghyāṇi dakṣiṇāpavargāṇi
            tilavanti /
            devebhya ekasminyavamati /
            tāni puṣpairavakīryadarbheṣu sādayitvā darbhaiḥ pracchādya āsanagatānāṃ barāhmaṇānāṃ
            hasteṣu
            svasmātsvasmāt udapātrāt pātrāntaremāpa ādāya 'visve devā idaṃ vor'ghya'; 'pitaḥ idaṃ
            ter'ghya, pitāmaha idaṃ ter'ghya, prapitāmaha idaṃ ter'ghya, ityargyāṇi dadāti tūṣṇīṃ
            vā /
            
            <p>
               purastādupariṣṭācca śuddhodakam tato gandhādibhiḥ vāsobhiśca dvijānabhyarcya /<br />
               'uddhriyatāmagnau ca kriyatā'mityāmantrayate /<br />
               'kāmamuddhriyatāṃ kāmamagnau ca kriyatāṃ'iti prativacanam /<br />
               tato brāhmaṇārtha saṃskṛtādannāduddhṛtyāpareṇāgniṃ bahirṣi pratiṣṭhāpyābhighāryāgnerupasamādhānādyajyabhāgānte
               trayodaśa pradhānāhutīrjuhoti //5//
               </p>
         </p>
         
         
         
         
         
         <p><span class="bold">ĀpGs-Tāt_21.5:</span>
            yadvā-<span class="it">viparītamedbhavati</span>, 'yanme mātā'ityādyāḥ pūrvāssaptājyāhutayaḥ, 'svāhā pitre'ityādyā uttarāṣṣaḍannāhutaya
            iti //5//</p>
         
         
         <p>5 annābhimarśanam /</p>
         
         
         <p class="bold">sarvamuttarairabhimṛśet // ĀpGs_21.6 //</p>
         
         
         <p>(pa.8.khaṃ.,21-6)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.6:</span>
            evaṃ pradhānāhutīrhutvā sauviṣṭakṛtaṃ hutvā jayādi pratipadyate /
            sāṅge pradhāne sarvatra prācīnāvītam /
            na dāyādaya ityanye /
            pariṣecanāntaṃ kṛtvā praṇītāśca vimucya tatassarvamannaṃ hoṣyaṃ ca samupanidhāya hutaśeṣaṃ
            ca tasman utsṛjya tamuttairastribhiḥ abhimṛśet</p>
         
         
         <p>
            'eṣa te tata madhumāni'tyetaiḥ /<br />
            atrāpyūhaḥ 'eṣa te mātāmaha madhumā'nityādi //
            </p>
         
         
         <p>tra //</p>
         
         
         
         
         
         <p><span class="bold">ĀpGs-Tāt_21.6:</span></p>
         
         
         <p>
            atha brāhmaṇabhojanārthahaviṣyamahaviṣayaṃ ca sarvamannaṃ uttaraiḥ 'eṣa te tata madhumān'ityetaistribhirmantraiḥ
            abhimṛśet /<br />
            ekayatnena sarvasyābhimarśanāsambhave mantrāvṛttiḥ ;śeṣiparatantratvāccheṣāṇām //6//
            </p>
         
         
         <p class="bold">kḷptānvā pratipūruṣam // ĀpGs_21.7 //</p>
         
         
         <p>(pa.8.khaṃ.,21-7)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.7:</span></p>
         
         
         <p>
            atha vā bhojanapātreṣu kḷptānodanaviśeṣān pratipuruṣaṃ pṛthagabhimṛśet yathāliṅgam
            /<br />
            tatra yāvantaḥ pitrarthe bhojayante tāvatsu prathamasya mantrasyāvṛttiḥ 'evamuttarayoḥ-
            /<br />
            tataḥ pātreṣu kaspitānannaśeṣān //7//
            </p>
         
         
         
         
         
         <p><span class="bold">ĀpGs-Tāt_21.7:</span></p>
         
         
         <p>
            athavā -pitrādyarthebhyo brāhmaṇebhyaḥ pratirūrūṣaṃ bhojanapātreṣu kḷptān prakaspitān
            bhojayapadārthān ekaikena mantreṇa yathāliṅga mabhimṛśet /<br />
            atrāpi pitrāderekaikasya brāhmaṇabahutve yugapadabhimarśanāsambhave ca tattanmantrāvṛttiḥ
            //7//
            </p>
         
         
         <p>6 bhoktṛbhirannopasparśanam /</p>
         
         
         <p class="bold">uttareṇa yajuṣopasparśayitvā // ĀpGs_21.8 //</p>
         
         
         <p>(pa.8.khaṃ.,21-8)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.8:</span>
            uttareṇa yajuṣā 'pṛthivī te pātra'mityanena brāhmaṇaiḥ sparśayitvā bhojayediti śeṣaḥ
            /
            tatra ca 'brāhmaṇānāṃ tvā, 'maiṣāṃ kṣeṣṭhāḥ'iti bahutvaṃ dṛśyate tathāpi pratipuruṣaṃ
            mantrāvṛttiḥ uparavamantravat , vatsāpākaraṇamantravacca /
            tatra pūrva devānāmupasparśanaṃ 'viśve devāsa'; ityanayarcā, smṛtyantare darśanāt
            /
            vaiṣṇavyetyapare /
            idaṃ viṣṇurityante viṣṇo havyaṃ rakṣasveti /
            tathā pitryeṣvapyante viṣṇo kavyaṃ rakṣasveti /</p>
         
         
         <p>bhuñjāneṣu parāṅāvartate /
            rakṣoghnān pitryān vaiṣṇavyānanyāṃśca pavitrān dharmyān mantrān dharmaśāstra mitihāsapurāṇāṃścābhiśrāvayati
            /</p>
         
         
         <p>tatastṛptāni jñātvā madhumatīḥ śrāvayet akṣannamīmadanteti ca /
            atha bhūmāvannaṃ vikarati-'ye agnidagdhā ye 'nagnigdhā ye vā jātāḥ kule mama /</p>
         
         
         <p>bhūmau dattena piṇaḍena tṛptā yāntu parāṃ gati'miti /
            athācānteṣu punarapo datvā 'svadita'miti pitrartān vācayati 'rocata'iti vāśvadevārtān
            /</p>
         
         
         <p>tato yathāśraddhaṃ dakṣiṇāṃ datvā sarvebhyo 'nnaśeṣebhyaḥ piṇḍārtha prāśanārthañcoddhṛtya
            śeṣaṃ nivedayot-annaśeṣaiḥ kiṃ kriyatāṃ iti /</p>
         
         
         <p>iṣṭaissahopabhujyatāmiti prativacanam /</p>
         
         
         <p>'dātāro no 'bhivardantāṃ vedāssantatireva naḥ /</p>
         
         
         <p>śraddhā ca no mā vyapagāt bahudeyaṃ ca no 'stu'; //</p>
         
         
         <p>iti prārthayate /
            'dātāro vo 'bhivardhantā'mityūhena prativacanam /
            <span class="it">bhuktavataḥ</span> pradakṣiṇīkṛtya, namaskāraḥ /
            oṃ svadheti pitṛbhyaḥ /
            
            <p>
               viśvedevāḥ prīyantāmiti viśveṣāṃ devānām /<br />
               tatra sarvakarmaṇāṃ vaiśvadeveṣu pūrva pravṛttiḥ paścāt pitryeṣu /<br />
               visarjane viparyayaḥ /<br />
               abhiśravaṇādi yajñopavītī prākpiṇḍebhyaḥ kalpāntaradarśanāt //8//
               </p>
         </p>
         
         
         
         
         
         <p><span class="bold">ĀpGs-Tāt_21.8:</span></p>
         
         
         <p>
            uttareṇa 'pṛthivī te pātram'ityanena yajuṣā, kḷptānannāviśeṣān brāhmaṇān, haste gṛhītvopasparśayitvā,
            taṃ bhojayediti śeṣaḥ /<br />
            atra ca mantre yadyapi brāhmaṇānāmiti bahuvacanaṃ tatāpi yugapat sparsāyitumaśakyatvāt
            pratipūruṣaṃ mantrāvṛttiḥ, yathā-'vāyavasstha'(tai. saṃ-1-1-1) iti mantraḥ prativatsam
            /<br />
            evaṃvidheṣu bahuvacanaṃ prayogasādhutvārtha, ekaprayogavacanaprayojyānekavyaktyobhiprāyaṃ
            vā //8//
            </p>
         
         
         <p>7 bhuktavatāmanuvrajanam, piṇḍadānam, śeṣabhakṣaṇaṃ ca /</p>
         
         
         <p class="bold">bhuktavato 'nuvrajya pradakṣiṇīkṛtya dvaidhaṃ dakṣiṇāgrān darbhān saṃstīrya teṣūttarairapo
            datvottarairdakṣiṇāpavargān piṇḍāndatvā pūrvavaduttarairapo datvottarairupasthāyottarayodapātreṇa
            triḥprasavyaṃ pariṣicya nyubjya pātrāṇyuttaraṃ yajuranavānaṃ tryavarārghyamāvartayitvā
            prokṣyapātrāṇi dvandvamabhyudāhṛtya sarvatassamavadāyottareṇa yajuṣā śeṣasya grāsavarārghya
            prāśnīyāt // ĀpGs_21.9 //</p>
         
         
         <p>(pa.8.khaṃ.,21-9)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.9:</span>
            tatastān<span class="it">bhuktavato 'nuvrajya pradīkṣaṇīkṛtya</span>pratyāvṛtya prācīnāvītī piṇḍapradānadeśe <span class="it">dakṣiṇāgrān darbhān</span></p>
         
         
         <p>saṃstṛṇāti<span class="it">dvaidhaṃ</span>dvayoḥ sthānayorasaṃbhinnānityarthaḥ /
            tatra pitṛbhyaḥ purastāt stṛmāti, mātṛbhyaḥ paścāt /
            tathā cāśvalāyanaḥ -karṣūṣveke dvayoṣṣaṭsu vā, pūrvāsu pitṛbyo dadyāt, aparāsu strībhyaḥ
            (āśva.gṛ.1-56,7,8) iti /
            'dakṣiṇāgraiḥ pitryeṣu'(āpa.gṛ.14) ityasya paristaraṇīvaṣayatvādiha dakṣiṇīnītyuktam
            /
            saṃstīrya teṣūttarairmantraiḥ 'mārjayantāṃ mama pitara'ityādibhirapo dadāti /
            pūrvavaditi vakṣyamāṇamantrāpyapakṛṣyante /
            piṇḍaṃ pūrvavat dadāti piṇḍapitṛyajñe yat piṇḍadānaṃ tadityarthaḥ /
            tena trīnudakāñjalīnityevamādayoviśeṣā ihāpi bhavanti /</p>
         
         
         <p>tatra pitṛliṅgaiḥ pitṛbhyastīrṇeṣu, mātṛliṅgairmātṛbhyastīrṇeṣu /</p>
         
         
         <p>evamapo datvā tata uttarairmantraiḥ 'etatte tatāsā'vityādibhisteṣu darbheṣūbhayeṣu<span class="it">dakṣiṇāpavargān</span> piṇḍān dadāti yathāliṅgaṃ pitṛbhyaśca mātṛbhyaśca /
            asāvityatra sarvatra nāmagrahaṇaṃ yathāliṅgam /
            atrāpi pūrvavadityasya sabandhāt savyaṃ jānvācyāvācīnapāṇirityādi vidhānamihāpi bhavati
            /</p>
         
         
         <p>anekapitṛkasyoha iti paiṅgisūtram /
            'etadvāṃ tatau yajñaśarmaviṣṇuśarmāṇau ye ca yuvāmanu, 'etadvāṃ pitāmahā'- vityādi
            /
            etadvāṃ mātarāvasau yāśca yuvāmanu'ityādidakṣiṇāpavargānityucyate-ubhayeṣāṃ piṇḍānāṃ
            pṛthak dakṣiṇāpavargatā yathā syāditi /
            tena pitṛpiṇḍānāṃ dakṣiṇato mātṛpiṇḍā na bhavanti /
            kiṃ tarhi ?paścāt /</p>
         
         
         <p>evaṃ piṇḍān datvā pūrvavaduttarairapo dadāti pitṛbhyaśca mātṛbhyaśca /
            mantrasamāmnāye'mārjantāṃ mama pitara ityete'iti mantrāṇāṃ punarādiṣṭatvāt 'uttarairapo
            datvā'ityeva siddhe pūrvavadityatidśaḥ piṇḍapitṛyajñapratyavamarśanārthaḥ -piṇḍeṣu
            codakāñjaliṣu ca /
            tata uttarairmantraiḥ tānupatiṣṭhate yathāliṅgaṃ 'ye ca vo 'treti pitṝn, yāśca ve
            'treti mātṝ;te ca vahantāmiti pitṛn, tāśca vahantāniti mātṝḥ, tṛpyaṃtu bhavta iti
            pitṝn, tṛpyaṃtu bhavatyaḥ iti mātṝḥ, tṛpyata tṛpyata tṛpyata ityubhayān /</p>
         
         
         <p>tata uttarayarcā 'putrān pautrānityetayātriḥ prasavyamudapātreṇa pimḍān pariṣiñcati
            . ubhayāstaparyantviti lṅgāt piṇḍānāṃ sahapariṣecanam /</p>
         
         
         <p>udapātravacanaṃ hastena mā bhūditi /
            prasavyavacanamanuvādaḥ prasavyaṃ triguṇībhūtamekameva pariṣecanaṃ santataṃ yathā
            syāt, na piṇḍapitṛyajñavat trīṇi pariṣecanāni pṛthagiti /
            evaṃ pariṣicya tataḥ pātrāṇi yānyatra prakṛtāni trīṇyarghyapātrāṇi pariṣecanapātrāmudakumbhaḥ</p>
         
         
         <p>yasmin piṇḍārthamannamuddhṛtaṃ tacceti tāni<span class="it">nyubjya</span>nyāñci kṛtvā tata uttaraṃ yajuḥ 'tṛpyata tṛpyata tṛpyate'tyetat<span class="it">anavānamanuchvasan tryavarārdhya</span> māvartayati trirabhyāvṛttiḥ avarā mātrā yasyāvartanasya tat<span class="it">tryavarārdhyam /</span>
            yajurgrahaṇaṃ 'tṛpyate'tyasya trirāvṛttasya paṭhitasyaikayajuṣṭvjñāpanārtham /</p>
         
         
         <p>tasya trirāvṛttau navakṛtvo 'bhyāvṛttirbhavati /
            evamāvṛtya nyakkṛtāni pātrāni prokṣya<span class="it">dvadvamabhyudāharati</span>udānayati /
            abhīti vacanāt uttaraṃ karma pratyudāharatītyarthaḥ /
            tenottarasminnapi śrāddhakarmaṇi tānyeva pātrāṇītyeke /
            netyanye /
            evamabhyudāhṛtya śeṣasyānnasya<span class="it">grāsavarārghya grā</span>so 'varārdhyo avamā mātrā yasya tat<span class="it">grāsavarārdhyam</span>chāndaso hrasvaḥ /
            <span class="it">tatprāśnīyāt uttareṇa yajuṣā</span>'prāṇe niviṣṭo 'mṛtaṃ juhomi'ityanena<span class="it">sarvatassarvabhyaḥ</span> śrāddhaśeṣebhya annaśeṣebhya ityarthaḥ /
            śrāddhāṅgamidaṃ prāśanaṃ, na nityasyāśanasya niyamavidhiḥ /
            tasmāt tatrāpi prācīnāvītameva /
            ācamane tu yajñopavītamanaṅgatvāt /
            tataḥ pañcamahāyajñānāṃ pravṛttiḥ /
            </p>
         
         
         
         
         <p><span class="bold">ĀpGs-Tāt_21.9:</span>
            ata<span class="it">bhuktavato</span> vrajato brāhmaṇānāgṛhasīmānta<span class="it">manuvrajya</span>pradakṣiṇīkaroti /
            etayośca yajñopavītam /
            katham?pradakṣiṇe tāvat</p>
         
         
         <p>'yajñopavītinā pradakṣiṇam'iti sāhacaryāt /
            anuvrajane 'pyanuvrajya pradakṣiṇīkṛtyeti pradakṣiṇasāhacaryāt /
            tantreṇa caitadubhayaṃ, sambhavāt /</p>
         
         
         <p>yadi tu kāraṇavaśāttantrābhāvaḥ, tadā pṛthakpṛthak /
            atha pratyetya prācīnāvītī piṇḍadānadeśe <span class="it">dakṣiṇāgrān darbhān, dvaidhaṃ</span>dveghā saṃstṛṇāti /</p>
         
         
         <p>tatra purastātpitrādyartha, paścānmātrādyartham;āśvalāyane darśanāt, ācārācca /
            tatasteṣu darbeṣūttaraiḥ 'mārjayantāṃ mama mātaraḥ'ityādibhiśca yathārha dakṣiṇāpavargamapo
            datvā anantaramuttaraiḥ 'etatte tatāsau'ityādibhiḥ 'etatte mātasau'ityādibhiśca yathāliṅgaṃ
            trīṃstrīn <span class="it">dakṣiṇāpavargān piṇḍān dadāti</span> /
            piṇḍāśca hutaśeṣāt bhuktaśeṣācca samavadāya kartavyāḥ /
            atra pūrveṣu triṣu mantreṣvasāvi- tyasya sthāne pitṛpitāmahaprapitāmahānāṃ nāmāni
            sambuddyā yathākramaṃ gṛhṇāti /
            uttareṣu tu triṣu māthṛpitāmahāprapitāmahānām /
            'dakṣiṇato 'pavargaḥ'(āpa.gṛ.1-20) iti</p>
         
         
         <p>sāmānyavidhisiddhasyeha punarvacanaṃ, piṇḍadāna eva dakṣiṇāpavargaḥ'dvaidhaṃ darbāstaraṇeṣu
            tu paścimāpavarga iti jñāpanārtham, tathobhayeṣāṃ piṇḍānāṃ pratyekaṃ dakṣiṇāpavargasiddhyartha
            ca /
            atha pūrvavat 'mārjayantām'ityādibhirevāpo dadāti /</p>
         
         
         <p>kecit-'teṣūttarairapo datvā uttarairdakṣiṇāpavargān piṇḍān datvā'ityetayorapi 'pūrvavat'iti
            padamapakṛṣya triṣvapi sūtreṣu codyamānaṃ pūrvavat piṇḍapitṛyajñavatkartavyamiti vyācakṣate
            /
            prayojanaṃ tu"trīnudakāñjalīnninayati"(āpa.śrau.1-8-10) 'savyaṃ jānvācyāvācīnapāṇiḥ
            '(āpa.śrau.1-9-1) ityādividhānāmihāpi bhavatīti /
            tanna;apakarṣasyaivāyuktatvāt, pūrvavadityasya piṇḍapitṛyajñavadityevaṃbuddhyanudayācca
            /</p>
         
         
         <p>yadi tvācārabalāt 'savyaṃ jānvācya'ityādīhāpi kartavyamevetyucyeta, tadā na kaściddoṣaḥ</p>
         
         
         <p>athottaraiḥ 'ye ca vo 'tra'ityādibhiṣṣarḍrbhimantrairyathā kramaṃ yathāliṅgaṃ pitṝn
            tristrirupatiṣṭhate /
            tṛpyatetyanena trirāvṛttena ubhayāṃstantreṇa /</p>
         
         
         <p>kecit catvāro mantrāḥ na ṣaṭ /
            
            <p>
               tatra prathamo mantro 'ye ca vo 'tra'ityādiḥ 'tāśca vahantām'ityantaḥ ubhayoṣāmupasthānārthaḥ
               /<br />
               'tṛpyantu bhavantaḥ'; iti pitṝṇām /<br />
               'tṛpyantu bhavatyaḥ'iti mātṝṇām /<br />
               'tṛpyata tṛpyata tṛpyata'ityubhayeṣāmiti //
               </p>
         </p>
         
         
         <p>tata<span class="it">uttarayā</span>'putrānpautrān'ityetayā ubhayeṣāṃ piṇḍānyugapadudapātreṇa triḥ prasavyamavicchinnaṃ<span class="it">pariṣiñcati</span> /
            sāmānyavidhisiddhasya prasavyasyeha punarvacanaṃ pūrvatra"pradakṣiṇīkṛtya"iti vacanādihāpi
            prādakṣiṇyaṃ syāditi śaṅkānirāsārtham /
            anantaraṃ pātrāṇi homārthāni piṇḍadānārthāni ca /</p>
         
         
         <p>kecit-bhojanārthāni vodadānārthāni ca, na tu homārthānīti /</p>
         
         
         <p><span class="it">nyubjya</span>adhobilāni kṛtvā /
            tata<span class="it">uttaraṃ yajuḥ</span>'tṛpyata tṛpyata tṛpyata'ityāmnānata evaṃ trirabhyastam /
            <span class="it">anavānaṃ</span>anucchvasan /
            <span class="it">tryavarārdhya</span> trirabhyāvṛttiravarā mātrā yasyāvartanasya tatttryavarārdhyam yathā bhavati tathāvartayati
            /
            tataścāvamāyāmapi mātrāyāṃ tṛpyateti navakṛtvo 'bhyāsitavyaṃ bhavati /
            evamanavānaṃ yāvacchattyāvartya, tataḥ<span class="it">pātrāṇi</span> nyagabhūtāni vaprokṣya, dvandvamabhyudāharati /
            atrābhyupasargāduttaraṃ karma pratyudāharati /
            teṣāṃ pātrāṇāṃ niriṣṭikadoṣo nāstīti bhāvaḥ atha<span class="it">śeṣasyānnasya</span>grāsavarārdhya grāsāvarārdhyam /
            chāndasatvādghrasvaḥ /
            <span class="it">uttareṇa yajuṣā</span>'prāṇe niviṣṭaḥ'; ityanena prāśnīyāt /
            
            <p>
               etacca sarvatassarvebhyo 'nnaśeṣebhyassamavadāya kāryam /<br />
               idaṃ ca prāśanaṃ bhojanecchāyāmasatyāmapi grāsavarārdhyamavaśyaṃ prāśyaṃ; karmāṅgatvāt
               /<br />
               evaṃ prāśya, tataśśuddhyartha yajñopavītyācāmet //
               </p>
         </p>
         
         
         <p>athātra sūtrāṇāmapūrṇatvādanyatassiddhānapi padārthānupasaṃhṛtya yathāpratibhāsaṃ
            prayoga utyate-pūrvedyussāyamaupāsanahomaṃ hutvā prācīnāvītī</p>
         
         
         <p>kṛtaprāṇāyāmaḥ śvo māsiśrāddhaṃ kartāsmīti saṅkalpya śucitvādiguṇasampannebhyaḥ śvitrādidoṣavarjitebhyaḥ
            kṛtasāyamāhnikebhyo brāhmaṇebhyo nivedayet /
            tatra prathamaṃ yajñopavītī bhūtvā 'śvo māsiśrāddhaṃ bhavitā, tatra bhavadbhirviśvadevārthe
            kṣaṇaḥ kartavyaḥ'iti viśvadevārthebhyo brāhmaṇebhyo nivedayet /
            tataḥprācīnāmītī 'pitrarthe kṣaṇaḥ kartavyaḥ'iti pitrarthebhyaḥ /
            'pitāmahārthe kṣaṇaḥ kartavyaḥ'iti pitāmahārthebhyaḥ /</p>
         
         
         <p>prapitāmahārthe kṣaṇaḥ kartavyaḥ 'iti prapitāmahārthebhyaḥ /
            ekabrahmaṇapakṣe tu 'pitṛpitāmahaprapitāmahārthe kṣaṇaḥ kartavyaḥ'iti mātāmahaśrāddhakārī
            cet, ūhena 'mātāmahārthe kṣaṇaḥ'ityādinā nivedayet /
            tatra cādhārayostadartasamidhorājyabhāgayoragnimukhāhutau svaviṣṭakṛti prāyaścittāhutau
            ca yajñopavītī tathā viśvadevārtheṣu sarveṣu padārtheṣu ca pradakṣiṇānuvrajanayośca
            yajñopavītameva /
            ebhyo 'nyatrāsamāptessarvatra prācīnāvītameva /
            etacca prāgevopapāditam /
            kartuścātra saṅkalpādārabhya āsamāpterbrahmacaryādivratacaryā anaśanaṃ ca bhavati
            /
            bhoktṝṇāmapi manūkto 'krodhatvādiḥ /
            athāparedyuḥ prātastān brāhmaṇān gṛhamānīya ācāntānāsaneṣūpaveśya pūrvavaddvitāyamāmantraṇam
            /
            atra tvadya śrāddhaṃ bhaviṣyatīti bhedaḥ /
            'pūrvedyurnivedanaṃ aparedyurdvitīyaṃ tṛtāyaṃ cāmantraṇam'itivacanāt /
            atha teṣāṃ pādān kuṇḍeṣu sakūrcatileṣvavanijyācamayya, kṛsaratāmbūlādīni datvā abhyajya
            snānārtha prasthāpayet /
            te ca snāyuḥ /
            tatassvayaṃ ca snāto brāhmaṇa bhojanārthādannādanyenānnena vaiśvadevaṃ pañcamahāyajñāṃśca
            kuryāt /
            kecit-samāpte śrāddhe iti /</p>
         
         
         <p>tato 'parāhṇeprācīnāvītī brāhmaṇān prakṣālitapāṇipādānācāntānāsaneṣūpaveśayati /
            tatra viśvadevārthān prāṅmukhān prākkūleṣu darbheṣu pitrādyarthānudaṅmukhān dviguṇabhugneṣu
            dakṣiṇāgreṣu darbheṣu /
            śrāddhāgāraṃ ca sucau deśe dakṣiṇāpravaṇe sarvataḥ pariśritamudagdvāraṃ ca bhavati
            /</p>
         
         
         <p>tasyottarapūrvadeśe 'gniraupāsanaḍa- /
            agnedakṣiṇataḥ piṇḍapradānārtha sthaṇaḍilam /
            tasya dakṣiṇataḥ ptrādyarthānāmāsanam /
            paścāttu viśvedevārthānāmāsanam /
            sthaṇḍileṣu yathāvakāśaṃ pitrādibhyasriṣu pātreṣu ekasmin vā śāstrāntaroktavidhinārghyārthamudakagrahaṇam
            /
            viśvebhyo devebhyaśca yathāvidhi pātrāntare /
            tāni gandhādibhirabhyarcya, darbheṣu sādayitvā darbhaiḥ pracchādyāthāsanagatānāṃ brāhmaṇānāṃ
            hasteṣu svasmātsvasmādudapātrātpātrāntareṇāpa ādāya 'viśva devāḥ idaṃ vo arghya''pitṛpitāmahaprapitāmahāidaṃ
            vo arghya 'iti vārghyāṇi dadāti /</p>
         
         
         <p>idamevārghyadānaṃ śrāddhe svadhāninayanamudapātrānayanamiti cocyate /
            purastādupariṣṭāccarghyadānāddhasteṣu śuddhodakadānam /
            tato gandhādibhirvāsobhiraṅgulīyakādibhiśca yathāvibhavaṃ brāhmaṇānāmabhyarcanam /
            tatastān 'uddhriyatāmagnau ca griyatām'iti pratibrūyuḥ /
            'udīcyavṛttistvāsanagatānāṃ hasteṣūdapātrānayanam /
            uddhriyatāmagnau ca kriyatā mityāmantrayate /
            kāmamuddhiyatākāmamagnau ca kriyatāmityatisṛṣṭa uddharejjuhuyācca'(āpa.dha.2-17-17,18,19)
            iti dharmaśāstravacanāt /
            etacchodapātrānayanaṃ uddhriyatāmityāmantraṇaṃ ca pākṣikam, bhāṣyakāreṇānuktatvāt,
            udhīcyavṛttirityasya samāsasya udhīcyānāṃ vṛttirudīcyeśu vṛttirityubhayathāpi vigrahābhyupagamācca
            /
            atha brāhmaṇabhojanārthādannāt haviṣyamodanāpūpādikaṃ ekasmin pātre samuddhṛtya ahaviṣyaṃ
            kṣārādisaṃsṛṣṭamanyasmin pātre uddhṛtyātha haviṣyaṃ pratiṣṭhatamabhighār agnerupasamādhānādyagnimukhāntaṃ
            kṛtvā 'yanme mātā'ityādibhistrayodaśa pradhānāhutīrhutvā sviṣṭakṛtaṃ ca tata udīcīnamuṣṇaṃ
            bhasmāpohya ahaviṣyaṃ svāhākāreṇa hutvātha 'lepayoḥ'ityādi tantraśeṣaṃ samāpya tataḥ
            'eṣa te tata'ityādibhissarvamannamabhimṛśya atha pṛthakpṛthaktṛtīyamāmantraṇaṃ pūrvavadeva
            kṛtvā triṣvapi cāmantraṇeṣu 'oṃ tathā'iti prativacanaṃ brāhmaṇānām /
            tataḥ kartuḥ prārthan'iti /
            tataḥ 'prāpnavāni'ityaṅgīkāro bhoktṝṇām /</p>
         
         
         <p>apare kramāntaramāhuḥ- vaiśvadevapañcamahāyajñānantaraṃ aparāhṇe prācīnāvītī agnerupasamādhānādi
            karoti /
            tatra svadhāninayanapakṣe pātrasaṃsādanakāle svadhāpātrāṇāmapi sādanam /
            praṇītāḥ praṇīya vidhivat svadhāgrahaṇam /
            
            <p>
               tato 'brāhmaṇaṃ dakṣiṇato niṣādya'; ityādyagnimukhānte kṛtepādaprakṣālanādi /<br />
               uddhiyatāmityāmantrya, annamuddhtya pradhānahomādaya iti /<br />
               ihāpi pakṣe svadhāninayanaṃ pākṣikameva anye tu- māsiśrāddhe śāstrāntarānusārānmantravanniyamavadbhojanadeśasaṃskāraṃ,
               viśveṣāṃ devānāṃ cāvāhanaṃ, bhojayitvodvāsanaṃ cecchanti /<br />
               atra ca padārtheṣu krame ca śiṣṭācārādeva nirṇayaḥ, sūtrakārabhāṣyakārābhyāmanuktatvāt
               //
               </p>
         </p>
         
         
         <p>atha prakṛtamucyate-bhojanapātrakḷptānannaviśeṣān yathāsvaṃ brāhmaṇānupasparśayati
            'pṛthivī te pātraṃ, ityetayā 'idaṃ viṣṇurvicakrame'ityetayā ca /</p>
         
         
         <p>tasyāścānte 'viṣṇo bavyaṃ rakṣasva'iti viśveṣāṃ devānāṃ, 'viṣṇo kavyaṃ rakṣasva'iti
            pitrādīnām /
            evaṃ sparśayitvātha bhojayet /
            vibhave sati sarpirmāsādīni viśiṣṭāni dadyāt;abhāve tailaṃ śākamiti /
            bhuñjānān brāhmaṇānāhavanīyārthena dhyāyet, pitrādīn devatātvena, annaṃ cāmṛtatvena,
            ātmānaṃ brahmatvena /
            bhuñjaneṣu ca parāṅāvṛttya rākṣodhnān pitryān vaiṣṇavānanyāṃśca (kha.ga.pavitrān)
            pāvamānamantrān dharmaśāstramitihāsapurāṇāni cāmiśrāvayati /
            tṛptāṃśca jñātvā madhumatīśśrāvayati, 'akṣannamīmadanta'iti ca /
            atha bhūmāvannaṃ (kha.ga---prakirati) parikirati--</p>
         
         
         <p>
            ye agnidagdhā ye 'nagnidagdhā ye vā jātāḥ kule mama /<br />
            bhūmau dattena piṇḍena tṛptā yāntu parāṃ gatim //
            </p>
         
         
         <p>iti /</p>
         
         
         <p>athācānteṣu punarapo datvā 'svaditam'iti pitrādyarthān vācayati, 'rocayate'iti viśvedevārthān
            /
            tato yathāśakti dakṣiṇāṃ datvātha sarvebhyo 'nnaseṣebhyaḥ piṇḍārtha prāśanārtha codghṛtya
            (annaśeṣaiḥ) annaśeṣaḥ kiṃ kriyatām'?iti śeṣaṃ nivedayet /
            te ca 'iṣṭaissaha bhujyatāṃ'iti pratibrūyuḥ /
            atha kartā--</p>
         
         
         <p>dātāro no 'bhivardhantāṃ vedāssantatireva naḥ /
            (kha.ga.-ṣaiḥ)</p>
         
         
         <p>śraddhā ca no mā vyapagādbahu deyaṃ ca no 'stu //</p>
         
         
         <p>iti prarthayate /</p>
         
         
         <p>dātāro vo 'bhivardhantāṃ vedāssantatireva vaḥ /
            (kha.ga-ca)</p>
         
         
         <p>śraddhā ca vo mā vyagamadbahu deyaṃ ca vo 'stu //</p>
         
         
         <p>iti teṣāṃ prativacanam /
            atha, annaṃ ca no bahu bhavedatithīṃśca labhemahi /</p>
         
         
         <p>yācitāraśca nassantu mā ca yāciṣma kañcana //</p>
         
         
         <p>iti ca prārthayate /
            (kha.ga.jha--atīrthīṃśca sabhadhvam /
            yācitāraśca vassantu mā ca yācadhvaṃ vañcana /
            ityadhikam ) 'annaṃ ca vo bahu bhavet'ityabahenaiva prativacanam /
            anantaraṃ 'oṃ svādhā'ityāha /
            'astu svadhā'iti prativacanam /</p>
         
         
         <p>
            atha brāhmaṇānāṃ pitrādyarthānāṃ pūrva visarjanam /<br />
            viśveṣāṃ devānāṃ paścādvisarjanam /<br />
            pūrvokteṣu nivedanādiṣu sarveṣu padārtheṣu daivapūrvatvameva /<br />
            atha yajñopavītī bhuktavato 'nuvrajya pradakṣiṇīkṛtya, prācīnāvītī 'dvaidhaṃ dakṣiṇāgrān'ityādi,
            'śeṣasya grāsavarārdhya prāśnīyāt'ityevamantaṃ yathāsūtraṃ karoti //
            </p>
         
         
         <p>atra cedaṃ vaktavyam -brāhmaṇabhojanaṃ homaḥ piṇḍadānaṃ ca trīṇyapi māsiśrāddhe pradhānāni
            /
            agnyādheye (ṅa ja-bhāṣyakereṇetyādhikam) /</p>
         
         
         <p>dhūryasvāminoktatvāt , vaiśvadeve viśvedevā ityatra kapardisvāminīktatvācca /</p>
         
         
         <p>kecit -iha brāhmaṇabhojanameva pradhānam, hemaḥ piṇḍadānaṃ ca tadaṅgam, anarthāvekṣo
            bhojayediti prakṛtya tayorvidhānāt iti /</p>
         
         
         <p>athāsya mukhyakalpāsambhave āmaśrāddhavidhiranukalpatayocyate--</p>
         
         
         <p>āpadyanagnau tīrthe ca candrasūryagrahe tathā /</p>
         
         
         <p>āmaśrāddhaṃ dvijaiḥ kārya śūdraḥ kuryātsadaiva hi //</p>
         
         
         <p>iti (cha-bṛhaspativacanāt bṛhatpracetovacanācca /
            ja-vṛhaspatipracetasorvacanāt,) vṛhatpracetovacanāt /
            atra vyāsaḥ--</p>
         
         
         <p>
            āvāhanaṃ ca kartavyamardhyadānaṃ tathaiva ca /<br />
            eṣa eva vidhiryatra (ḍa-anna. cha-āma) yatra śrāddhaṃ vidīyate //
            </p>
         
         
         <p>yadyaddadāti viprabhyaḥ śṛtaṃ vā yadi vāśṛtam /</p>
         
         
         <p>tenāgnau karaṇaṃ kuryātpiṇḍāṃstenaiva nirvapet //</p>
         
         
         <p>iti /
            atra ṣaṭtriṃśanmatamāmaśrāddhaṃ yadā kūryāt piṇḍadānaṃ kathaṃ bhavet /</p>
         
         
         <p>gṛhādāhṛtya pakvānnaṃ piṇḍān jadyāttilaissaha //</p>
         
         
         <p>iti /</p>
         
         
         <p>prayogasaṃkṣepastu-pūrvedyuraparedyurvā brāhmaṇānnimantrya, pūrvāhṇe snātvā brāhmaṇānāhūya,
            pādaprakṣālanādyarghyadānāntaṃ kṛtvā, yathāvibhavaṃ gandhavastrādibhiśca yathārhamabhyarcya,
            'agnau kariṣyāmī'tyāmantrya āthāgnimukhānte taṇḍulādyamadravyeṇa homakaraṇam /
            tatastantraśeṣaṃ samāpya, taṇḍulādyāmadravyaṃ śrāddhārtha dadāti /
            carorabhāvāttaddharmāṇāmabhāvaḥ /
            bhojanābhāvācca tatsambandhināmabyaṇāvaḥ /
            tataḥ piṇḍadānamāmena, gṛhādāhṛtena pakkena veti /</p>
         
         
         <p>atyantāpadi tu 'api ha vā hiraṇyena pradānamātraṃ', api ha vā hiraṇyena (kha.ga--ṅa-pradhānamātraṃ
            evamuttaratrāpi) /
            pradānamātraṃ api vā mūlaphalaiḥ pradānamātram, ityādibodhāyanādivacanāddhiraṇyādervā
            pradānamātraṃ samastadharmarahitaṃ kuryāt /
            
            <p>
               evaṃ sarvathāpi śrāddhamavaśyaṃ kartavyam /<br />
               na tu kasyāṃcidapyavasthāyāṃ lopaḥ /<br />
               atra ca śrāddhaviṣaye yadyapi, vasavaḥ pitaro jñeyāḥ rudrāścaiva pitāmahāḥ /<br />
               prapitāmahāstadityāśśrutireṣā samātanī //
               </p>
         </p>
         
         
         <p>ityādiśāstrāntarasiddhaṃ bahu vaktavyamasti;tathāpi vistarabhayāduparamyate //9//</p>
         
         
         <p>evaṃ prakṛtibhūtaṃ māsiśrāddhaṃ vyākhyāyedānīṃ tadvikṛtibhūtaṃ pratisaṃvatsaramanuṣṭheyaṃ
            aṣṭakākhyaṃ pākayajñāntaraṃ vyākhyāsyan, tasya kālavidhimāha--</p>
         
         
         <p>23 aṣṭakāśrāddham
            1 tasya krālaḥ /</p>
         
         
         <p class="bold">yā māghyāḥ paurṇamāsyā uparidvyahyaṣṭakā tasyāmaṣṭamī jyeṣṭhayā sampadyate tāmekāṣṭaketyācakṣate
            // ĀpGs_21.10 //</p>
         
         
         <p>(pa.8.,kha.21)</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_21.10:</span>
            vyākhyātaḥ śraddhavidhiḥ /
            athāṣṭakā nāma pākayajñaḥ pitryaḥ saṃvatsare saṃvatsare kartavyaḥ sa upadiśyate /
            tasya kālavidhirayaṃ yā mādhī tasyā<span class="it">upariṣṭādvyāṣṭakā</span>kṛṣṇapakṣaḥ tasyāṃ yā aṣṭamī<span class="it">tāmekāṣṭakā ityācakṣate</span>sā yadi<span class="it">jyeṣṭhayā</span> <span class="it">sampadyate</span>saṅgacchate tāmapyekāṣṭaketyācakṣate iti dvāvimau yogau /
            anyathā paurṇamāsyā upariṣṭādaṣṭamī jyeṣṭhayā sampadyate tāmekāṣṭaketyācakṣata ityetāvatā
            siddham /
            kiṃ vyaṣṭakatvam /
            <span class="it">dvyaṣṭakā</span>grahaṇasya prayojanaṃ mṛgyam /
            kimartha jyeṣṭhayā sampadyata iti?yadā dvayorahnoraṣṭamī tadā jyeṣṭhāsaṃyuktāyāṃ kriyā
            yathā syādidi //10//</p>
         
         
         
         
         
         <p><span class="bold">ĀpGs-Tāt_21.10:</span>
            <span class="it">mādhyāḥ</span>māghamāsasya sambandhinyāḥ<span class="it">paurṇamāsyāḥ upasiṣṭādūrdhva yā vyaṣṭakā</span>kṛṣṇapakṣa ityarthaḥ /
            <span class="it">tasyāṃ</span>vyaṣṭakāyāṃ yā<span class="it">aṣṭamī</span> tithiḥ<span class="it">jyeṣṭhayā</span>jyeṣṭhānakṣatreṇa<span class="it">sampadyate</span>saṅgacchate tāmaṣṭamīme <span class="it">kāṣṭaketyācakṣate</span>kathayanti brahmavādinaḥ /
            tasyāmaṣṭakā kartavyeti śeṣaḥ /</p>
         
         
         <p>ekāṣṭakāyāṃ vapāhomādi pradhānaṃ kartavyamityarthaḥ /
            tāmekāṣṭaketyācakṣata iti vacanaṃ yānyanyānyapyekāṣṭakāyāṃ vihitāni, yathā gavāmayanadīkṣā
            yathā ca dīrghasatreṣu vijñānārthamapūpena kakṣasyopoṣaṇaṃ, yathāva cekhāsambharaṇaṃ,
            tāni ca sarvāṇi yathoktalakṣaṇāyāmevāṣṭamyāṃ kāryāmītyevamartham /</p>
         
         
         <p>atrāyamabhiprāyaḥ- yadyapi māghamāsasya sarvā kṛṣṇapakṣāṣṭamī jyeṣṭhayā na sampadyate;tathāpi
            tasyāmekāṣṭakā kartavyaiva;pākayajñatvena nityatvāt, 'vyaṣṭakā tasyāṃ'ityadhikagrahaṇācceti
            /
            jyeṣṭhayā<span class="it">sampadyata</span>iti tu prāyikābhiprāyam /
            tenāyuktāyāmapi gavāmayanadīkṣādīni labhyante //</p>
         
         
         <p>kecit- yadā dvayorahnoraṣṭamī, yasminvā saṃvatsare dvau māghamāsau, tatra yā aṣṭamī
            jyeṣṭhayā sampadyate tasyāmeva nāsa mpannāyāmityevamabhiprāya iti //10//</p>
         
         
         <p class="bold">tasyāssāyamaupakāryam // ĀpGs_21.11 //</p>
         
         
         <p>(pa.8.kha.21)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.11:</span>
            upa samīpe kriyata ityupakāraḥ /
            tatra bhavamaupakāryam /
            tasyā aupakāryamityanvayaḥ /
            <span class="it">tasyāḥ</span>ekāṣṭakāyāḥ samīpe yatkarma kriyate pūrvedyussaptamyām, tatra<span class="it">catuśśarāvamapūpaṃ</span> śrapayati /
            sāyaṃ saptamyāmastamite āditye apūpahaviṣkaṃ karma kartavyamityarthaḥ /</p>
         
         
         <p>
            tadevamaupakāryaśabdaḥ kālāvidhānārthaḥ /<br />
            tasyāssāyamityanvaye aṣṭamyāmastamite 'pūpaṃ prāpnoti, navamyāṃ paśuḥ, 'daśamyāmanvaṣṭakā',
            tacchāstreṣvaprasiddham /<br />
            aupakāryaśabdaścānarthakaḥ //11//
            </p>
         
         
         
         
         
         <p><span class="bold">ĀpGs-Tāt_21.11:</span>
            tripadamidaṃ sūtram /
            tasyā aṣṭakāyā<span class="it">aupakāryamupakārakam</span> /
            upakāraṃ karotīti kartari yatpratyayaḥ chāndasaḥ /
            aṣṭakāyā aṅgabhūtaṃ karmetyarthaḥ /
            sāyaṃ pūrvedyussaptamyāḥ /
            somayāgasyāgnīṣomīyapaśuyāgavattasyā aṣṭakāyā aṅgabhūtaṃ karma pūrvedyussaptamyāssāyaṅkāle
            kartavyamiti</p>
         
         
         <p>sūtrārthaḥ /
            na tviha tasyā aṣṭakāyā iti sambandhaḥ navamyāṃ vapāhomādi pradhānaprasaṅgāt /
            na caitadyuktam;<span class="it">yā mādhyā</span>iti</p>
         
         
         <p>kālavidhānasyaupakāryārtatvopapattau 'prakaraṇātpradhānasya'iti nyāyavirodhāt, śāstrāntareṣvaprasiddhatvācca
            //11//</p>
         
         
         <p>athāsyaipakāryasya vidhimāha--</p>
         
         
         <p>vrīhīṇāṃ<span class="it">catuśsarāvaṃ</span>tūṣṇīṃ nirupya pārvaṇāvat patnyavahantītyādividhināpūpaṃ<span class="it">śrapayati</span> /
            apūpaḥ prathitāvayavaḥ prasiddhaḥ /</p>
         
         
         <p class="bold">pratiṣṭhitābhighāraṇāntaṃ ca karoti // ĀpGs_21.12 //</p>
         
         
         <p>2 apūpavākaḥ /</p>
         
         
         <p>apūpaṃ catuśśarāvaṃ śrapayati //12//</p>
         
         
         <p class="bold">aṣṭākapāla ityeke // ĀpGs_21.13 //</p>
         
         
         <p>(pa.8.,kha.,21)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_21.13:</span>
            sāyamapūpāṣṭākapālo haviḥ ityeke manyante /
            aṣṭasu kapāleṣu saṃskṛto 'ṣṭākapālaḥ /
            
            <p>
               asmin pakṣe puroḍāśasyāvṛtā śrapaṇam /<br />
               pūrvasya tu laukikyāpūpasyāvṛtā /<br />
               dvayorapi pakṣayoḥ aupāsane śrapaṇam /<br />
               etacca pitryasyāṅgamapi karma svayaṃ pitryaṃ na bhavati, 'tena prācīnāvītādi na bhavati
               //12//
               </p>
         </p>
         
         
         <p>iti śrīhagadattamiśraviracitāyāṃ gṛhyasūtravṛttāvanākulāyāmekaviṃśaḥkhaṇḍaḥ //</p>
         
         
         
         
         
         <p><span class="bold">ĀpGs-Tāt_21.13:</span></p>
         
         
         <p>
            aṣṭasu kapoleṣu saṃskṛtaḥ puroḍāśo 'ṣṭakapālaḥ /<br />
            saḥ śrapayitavya ityeke /<br />
            puroḍāśa iti ca prasiddha ākṛtiviśeṣaḥ tena laukikena prakāreṇa pāka aupāsanaṃ eva
            //13//
            </p>
         
         
         <p>iti śrīsudarśanācāryaviracite gṛhyatātparyadarśane ekaviṃśaḥ khaṇḍaḥ //</p>
         
         
         <p>dvāviṃśaḥ khaṇḍaḥ /
            3 añjalināpūpahomaḥ /</p>
         
         
         <p class="bold">pārvaṇavadājyabhāgānte 'ñjalinottarayāpūpājjuhoti // ĀpGs_22.1 //</p>
         
         
         <p>(pa.8.kha.,22-1)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.1:</span>
            pratiṣṭhitābhidhāraṇānte kṛte agnerupasamādhājyabhāgāntaṃ kṛtvā pārvaṇavadavadānakalpenāpūpāduttarayarcā
            añjalinā juhoti 'yāṃ janāḥ pratinandantī'tyetayā /
            sāmarthyādupastaraṇābhighāraṇayoravadānasya cānyaḥ kartā /
            ājyabhāgāntavacanaṃ tantravidhānārtham /</p>
         
         
         <p>
            etadeva jñāpakaṃ na pitryametatkarmeti /<br />
            anyathā yathā māsiśrāddhe 'ṣṭakāyāṃ ca yatnābhāve 'pi tantraṃ pravartate, pitryeṣu
            yatnābhāve 'pi tantraṃ pravartato ityuktatvāt, tathātrāpi siddhaṃ syāt /<br />
            pārvaṇavadvacanaṃ añjalihomānāmadharmagrāhakatvāt avadānakalpaprāptyartha añjalināpi
            juhvat pārvaṇavadavadānakalpena juhotīti /<br />
            sādanaprokṣaṇasaṃ mārjanānyañjalerna bhavanti //1//
            </p>
         
         
         
         
         
         <p><span class="bold">ĀpGs-Tāt_22.1:</span>
            tataḥ pārvaṇavadagnerupasamādhānādyagnimukhānte, svakīyenāvadānadharmeṇāpūpātpuroḍāśādvāvadāya
            uttarayarcā 'yāṃ janāḥ pratinandanti'; ityetayā añjalinā juhoti /
            añjalestu 'yena juhoti'ityādisaṃskāralepāñjanamupastaraṇābhigāraṇahaviravadānāni ca
            vipratiṣedhādanyaḥ kuryāt /</p>
         
         
         <p>sviṣṭakṛtaṃ tu darvyaiva juhoti, nāñjalinā;vikṛtau codyamāno dharmaḥ pradhānārtho
            bhavatīti nyāyāt /
            na ca vācyamaupakāryasyāṅgatvāt prādhānyameva nāstīti ;yato 'syāpi svāṅgāpekṣayā prādhānyamastyeva
            /
            ata eva 'mandaṃ dīkṣaṇīyāyāmanuvrūyāt'(āpa.śrau / 10-4-11) iti vāṅniyamassomāṅgabhūtadīkṣaṇīyāpradhānamātrārthaḥ
            na tadaṅgaprayājādyartho 'pi /
            
            <p>
               tathā 'tatastūṣṇīmāgnihotraṃ juhoti'(āpa.śrau.5-17-6) iti tūṣṇīkatvamādhānāṅgabhūtasya
               naiyamikāgnihotravikṛteḥ pradhānasyaiva dharmaḥ na tadaṅgānāmapīti /<br />
               aupakāryasya cauṣadhihavuṣkatvādeva siddhasya tantrasya punarvacanaṃ etatsnāpannadadhihome
               'pi prāptyarthamityuktameva //1//
               </p>
         </p>
         
         
         <p>thā
            4 śeṣasyāṣṭadhā kṛtasya brāhmaṇebhya upaharaṇam /</p>
         
         
         <p class="bold">siddhaśśeṣastamaṣṭadhā kṛtvā ābrahmaṇebhya upaharati // ĀpGs_22.2 //</p>
         
         
         <p>(pa.8.,kha.,22-2)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.2:</span></p>
         
         
         <p>
            tantrasya śeṣassiddho bhavati avikṛta ityarthaḥ /<br />
            añjalinā juhotītyubhayaṃ viśeṣaḥ sviṣṭakṛti na bhavatītiyarthaḥ /<br />
            tena sviṣṭakṛtamavadānakalpena darvyā hutvā samidhamekaviṃśatimādhāya jayādi pratipadyate
            //2//
            </p>
         
         
         <p>
            'tena sarpiṣmatā brāhmaṇa'mityayekasya bhakṣaṇe prāpte 'ṣṭābhya ipahāro vidhāyate
            /<br />
            tatra ye brāhmaṇāḥ śvobhūte bhoktāraḥ tebhyo nivedyopavasati // 3 //
            </p>
         
         
         
         
         
         <p><span class="bold">ĀpGs-Tāt_22.2:</span>
            apūpasya<span class="it">śeṣassidadhaḥ upaharati</span>prāśanārthamiti cānuvādaḥ, taṃ śeṣaṃ sarpiṣmantamaṣṭadhā kṛtvā aṣṭaphyo <span class="it">brahmaṇebhya</span>iti vidhātum /</p>
         
         
         <p>tenehabrāhmaṇaikatvabādhaḥ /</p>
         
         
         <p>kecit-siddhaḥ śeṣaḥ iti sūtracchedaḥ /
            siddho 'vikṛtastantrasya śeṣaḥ /
            tena darvyā homassviṣṭakṛtaḥ, jayādi pratipadyata iti ca siddhamiti teṣāṃ tamaṣṭadhetyatra
            tamapūpamiti vyavahitasya parāmarśo bhavet /</p>
         
         
         <p>
            evamaupakārya kṛtvā māsiśrādadhavadhbhoktṛbhyo brāhmaṇebhyo nivedayet /<br />
            śvo 'ṣṭakāśrāddhaṃ bhaviṣyatīti bhedaḥ //2//
            </p>
         
         
         <p>5 gorupākaraṇam /</p>
         
         
         <p class="bold">śvobhūte darbheṇa gāmupākaroti pitṛbhyastvā juṣṭāmupākaromīti // ĀpGs_22.3 //</p>
         
         
         <p>(pa.8.kha.,22-3)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.3:</span>
            darbheṇetyekatvamavivakṣitam /
            gāṃ striyaṃ, juṣṭāmitelṅgāt /
            purastātpratīcīṃ tiṣṭhantīṃ, śraute tathā darśanāt /
            pitryaṃ cā /
            #ṭakākarma,<span class="it">pitṛbhyastvājuṣṭā</span>mitidarśanāt /
            pitryeṣu yatnamantareṇāpi tantraṃ pravartate iti purastāduktam /
            
            <p>
               tata ājyabhāgānte tantre kṛte upākaraṇādeḥ pravṛttiḥ /<br />
               atra pramāṇaṃ vakṣyāmaḥ /<br />
               'aparapakṣasyāparāhṇaḥ śreyāni'tyeṣa ca kālaḥ /<br />
               sarvatra prācīnāvītam //4//
               </p>
         </p>
         
         
         
         
         
         <p><span class="bold">ĀpGs-Tāt_22.3:</span></p>
         
         
         <p>
            atha svobhūte aṣṭabhyām /<br />
            brāhmaṇān gṛhamānīyetyādyagnimukhāntaṃ sarva māsiśrīddhavatkṛtvā, atha darbheṇaikena
            gāṃ striyaṃ 'pitṛbhyastvā juṣṭāmupākaromi, ityanena mantreṇopākaroti //3//
            </p>
         
         
         <p>6 vapāhomaḥ /</p>
         
         
         <p class="bold">tūṣṇīṃ pañcājyāhutīrhutvā tasyai vapāṃ śrapayitvopastīrṇābhighāritāṃ madhyamenāntamena
            vā palāśaparṇenottarayā juhoti // ĀpGs_22.4 //</p>
         
         
         <p>(pa.8kh.,22-4)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.4:</span>
            tūṣṇīmityanucyamāne sampradānābhāve homānivṛtteḥ devatākalpanāyāṃ prāptāyāṃ yā aitāḥ
            pāśubandhikyaḥ paśvāhuyaḥ</p>
         
         
         <p>'upākṛtya pañca juhotī'ti vihitāḥ tā etā iti vijñāyeta /
            tataśca mantreṣvapi prāpteṣu tūṣṇīṃ ityuktam /
            evaṃ brūvan etaddarśayati śrautasya paśerāvṛtāṣasyāpi paśossaṃskāra iti /
            tena 'purastāt pratyañcaṃ tiṣṭavta'mityevamādayo viśeṣā ihāpi bhavanti /
            tasyā iti vacanaṃ tasyā vapāyā evātra codito viśeṣo yathāsyāt śrapaṇādi, nāvadānamityevamartham,
            tena māṃsaudanādermāsiśrāddhavadanyasminnagnau saṃskāraḥ /</p>
         
         
         <p>ājyagrahaṇamanarthakam /
            apivottarayā juhotītivat siddham, tat kriyate jñāpakārtham, etat jñāpayati-ājyabhāgānte
            tantre kṛte paśorupākaraṇādīti /
            kathaṃ kṛtvā jñāpakam?sarvatra pradhānāhutiṣu tāntrikasya haviṣassadharmakasyānekatve
            sati viśeṣaṇaṃ dṛśyate-sthālīpākādannādājyāhutiritu, tadihāpi dṛṣṭam /
            tat jñāpayati-tāntrikeṇaivājyonāhutayohabayanta iti /
            upākaraṇasya caitāsāṃ cānantarya dṛśyate</p>
         
         
         <p>
            "upākṛtya pañca juhotī"(tai.saṃ.3-1-5)ti /<br />
            tasmādājyabhāgānte paśorupākaraṇamiti siddhaṃ bhavati /<br />
            evaṃ pañcājyāhutīrhutvā tūṣṇīṃ saṃjñapya vapāñca vapāśrapaṇībhyāṃ tūṣṇīmuddhṛtya aupāsane
            śrapayitvābhighārya barhiṣi pratiṣṭhāpya punarabhighārya tatastāmupastīrṇābhighāritāṃ
            madhyamenāntamena vā palāśaparṇena juhoti uttarayarcā 'vaha vapā'mityetayā /<br />
            parmasya vapāśrapaṇyośca pātraissaha sādanādi bhavati //5//
            </p>
         
         
         
         
         
         <p><span class="bold">ĀpGs-Tāt_22.4:</span>
            tūṣṇīṃ svāhākāreṇāpi vinā<span class="it">pañcājyāhutīrjuhoti</span>, mantraprāptyabhāvāt /
            devatā cāsāṃ prajāpatireva /
            tasyai vapāmityādi vyākhyātam /
            <span class="it">uttarayā</span>vaha<span class="it">vapām'</span> ityetayā //4//</p>
         
         
         <p>7 māṃsaudanahomāḥ /</p>
         
         
         <p class="bold">māṃsaudamuttarābhiḥ // ĀpGs_22.5 //</p>
         
         
         <p>(pa.8.,kha.22-5)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.5:</span>
            (hutāyāṃ vapāyāṃ paśorviśasanaṃ kārayitvā anvaṣṭakārtha ...gṛheṣu śrapayitvā anyāni
            ca haviṣyaudanādīni tānyabhighārya barhiṣi pratiṣṭhāpya punarabhighārya darvyā juhotyavadānakalpena
            /
            nātra sakṛdupaghātakalpaḥ /
            sviṣṭakṛti vipratiṣedhāt /
            ājye 'bhāvāt</p>
         
         
         <p>māṃsapiṣṭaudanayośca bhāvāt /
            tatra)māṃsaudanamuttarābhiḥ yāṃ janāḥ pratinandanti'ityetābhiḥ saptabhiḥ /
            māṃsamiśra odano māṃsaudanaḥ /
            homakāle ca miśraṇam /
            na śrapaṇakāle /
            paktivaiṣamyāt /
            asmin karmaṇi aṣṭādaśahomamantrāḥ samāmnātāḥ /
            ṛco daśa yajūṃṣyaṣṭau /
            tatrādyā ṛgapūpārthā /
            
            <p>
               vapārthottarā /<br />
               uttarādibhiriti strīliṅganirdeśaḥ /<br />
               piṣṭānnamuttarayeti vakṣyati /<br />
               tena saptabhiṛgbhirmāsaudanasya homaḥ //6//
               </p>
         </p>
         
         
         
         
         
         <p><span class="bold">ĀpGs-Tāt_22.5:</span>
            māṃsamiśra odano <span class="it">māṃsaudanaḥ</span> taṃ uttarābhiḥ 'yāṃ janāḥ pratinandanti'ityādibhissaptabhirjuhoti /
            idaṃ ceha vaktavyam -</p>
         
         
         <p>
            vapāhomānte gorviśasanaṃ kārayitvānvaṣṭakābrāhmaṇabhojanavyañjanārtha māṃsamavaśiṣya,
            itarat kṛtsnaṃ laukikaprakāreṇa śrapayitvā, tadekadeśaṃ māsiśrāddhavat brāhmaṇabhojanārthādannaddhomārthamuddhṛte
            'nne saṃsṛjya, tenaiva māṃsamiśreṇaudanena juhotīti /<br />
            na ca māṃsaudanayossahapākaśśaṅkanīyaḥ, gorālambhāt prāgeva homārthānnasyoddhṛtatvāt,
            māṃsaudanayoḥ paktivaiṣamyācca //5//
            </p>
         
         
         <p>8 piṣṭānnahomāḥ /</p>
         
         
         <p class="bold">piṣṭānnamuttarayā // ĀpGs_22.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_22.6:</span></p>
         
         
         <p>piṣṭena kṛtamannaṃ tasya payasi śrapaṇamuttarayarcā 'ukthyaśce'tyetayā juhoti //7//</p>
         
         
         
         
         
         <p><span class="bold">ĀpGs-Tāt_22.6:</span>
            piṣṭena kṛtamannaṃ piṣṭānnaṃ payasi śṛtaṃ prasiddham /
            taduttarayā 'ukthyaśca'ityanayā juhoti /
            iha brāhmaṇabhojanādyarthamavaśyaṃ piṣṭānnaṃ śrapayitavyam /
            
            <p>
               śṛtācca homārtha bhedena pūrvamevoddharaṇam /<br />
               māṃsaudanasya piṣṭānnasya ca pārvaṇavatsvakīyo 'vadānadharmaḥ /<br />
               palāśaparṇa ceha vapāhomamātre /<br />
               anyaddarvyaiva //6//
               </p>
         </p>
         
         
         <p>9 ājyāhutayaḥ /</p>
         
         
         <p class="bold">ājyāhutīruttarāḥ // ĀpGs_22.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_22.7:</span></p>
         
         
         <p>uttarairmantraiḥ 'bhūḥ pṛthivyagninarce'tyādibhiḥ aṣṭābhirājyasya juhotītyarthaḥ //8//</p>
         
         
         
         
         
         <p><span class="bold">ĀpGs-Tāt_22.7:</span></p>
         
         
         <p>
            uttaramantrakaraṇikā ājyāhutīraṣṭau juhotītyarthaḥ /<br />
            te ca 'bhūḥ pṛthivyagninā'ityādayaḥ yajūrūpāḥ //7//
            </p>
         
         
         <p>10 sviṣṭakṛdādi /</p>
         
         
         <p class="bold">sviṣṭakṛtprabhṛti samānamāpiṇḍanidhānāt // ĀpGs_22.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_22.8:</span>
            sviṣṭakṛtprabhṛti piṇḍanidhānāntaṃ karma kṛtsnaṃ māsiśrāddhavadihāpi kartavyamityarthaḥ
            /
            atra māṃsaudanāt piṣṭācca sviṣṭakṛt, tato jayādi /
            atha brāhmaṇānāmupaveśanaṃ hasteṣūdapātrānayanamalaṅkāraḥ /
            tata'ssarvamuttarairabhimṛśe'dityādi grāsavarārdhya prāśnīyāt ityevamantam /</p>
         
         
         <p>
            etadevāsminnahani bhojanaṃ, nānyat /<br />
            ārabdhe cābhojanamāsamāpanāditi /<br />
            pañcayajñāśca lupyante //9//
            </p>
         
         
         
         
         
         <p><span class="bold">ĀpGs-Tāt_22.8:</span></p>
         
         
         <p>
            sviṣṭakṛdādi tantraśeṣaṃ sarvābhimarśanādi ca pradakṣiṇīkṛtyetyevamantaṃ brāhmaṇabhojanaṃ,
            piṇḍanidhānaṃ, grāsavarārdhya prāśnīyādityevamantaṃ, sarva padārthajātaṃ māsiśrāddhavadihāpi
            kartavyamevetyarthaḥ /<br />
            tatra ca māṃsaudanāt piṣṭānnācca sviṣṭakṛte sahāvadānamiti bhedaḥ //8//
            </p>
         
         
         <p class="bold">anvaṣṭakāyāmevaike piṇḍanidhānamupadiśanti // ĀpGs_22.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_22.9:</span>
            na piṇḍanidhānamityucyamāne 'nvaṣṭakāyāmapi piṇḍanidhānaṃ na syāt /
            aṣṭakā prakṛtā /
            tatra kaḥ prasaṅgo yadanvaṣṭakāyāṃ na syāt /
            
            <p>
               evaṃ tarhi etat jñāpayati - vikalpo 'tra vidhirayam /<br />
               ataḥ kṛtsnasya karmaṇo viṣayo bhavati sāpūpasya sānvaṣṭakasyeti /<br />
               tena dadhyañjaliḥ kṛtsnaikāṣṭakākaraṇāt vikalpyate sāpūpena sānvaṣṭakeneti kecit /<br />
               vayaṃ tu brūmaḥ - aṣṭakāyāmakṛtāyāṃ bhojanamasya na bhavatītyetadarthameva vacanamanvaṣṭakāyāṃ
               yat piṇḍadānaṃ tadiha .... nāsmin karmaṇi pṛthak kartavyamiti //10//
               </p>
         </p>
         
         
         
         
         
         <p><span class="bold">ĀpGs-Tāt_22.9:</span>
            yā śvobhūto 'nvaṣṭaketi vidhāsyate tasyāmanvaṣṭakāyāmeva piṇḍanidhānaṃ piṇḍapradānaṃ
            nāṣṭakāyāmityeke ācāryā upadiśanti /</p>
         
         
         <p>kecit - na piṇḍanidhānameke iti vaktavye anvaṣṭakāyāmevaika ityevaṃ vacanametat jñāpayati
            - vikalpo 'tra vidhīyamānaḥ kṛtsnasya karmaṇaḥ sāpūpahomasya sānvaṣṭakasya viṣaye
            bhavatīti /
            tena dadhihomaḥ kṛtsnenānvaṣṭakāntenāṣṭakākarmaṇā vikalpyata iti /</p>
         
         
         <p>kecittu - anvaṣṭakāyāṃ yat piṇḍanidhānaṃ, tadevāsya, na punastadasmin pradeśe pṛthak
            kartavyamiti vacanavyaktyāsya karmaṇo 'samāptatvasūcanam /
            tenānvaṣṭakāyāmakṛtāyāṃ na karturbhojanaṃ, nāpi pañcamahāyajñā iti /</p>
         
         
         <p>vastutastu - bhāṣyakāreṇātrārthaviśeṣasyānuktatvāt, 'anvaṣṭakobhayorapi pakṣayo'riti
            vakṣyamāṇatvāt, avāntaraprayogasya samāptesspaṣṭatvācca, 'anvaṣṭakāyāmevaika'ityeṣo
            'nvaṣṭakāyāmeva piṇḍanidhānaṃ nāṣṭakāyāmiti phalābhiprāyo vyapadeśa iti mantavyam
            //</p>
         
         
         <p>atha yajñopavītaprācīnavītayorvivekaḥ - aupakārye ca māṃsaudanahomeṣu cāditaścaturṣu,
            ṣaṣṭhe ca piṣṭānnahome ca, ājyahome cāditaṣ,ṭsu, dadhihome cāghārādiṣu ca (prāk teṣu
            ityadhikam /
            eva pratiṣiddham) yajñopavītaṃ, mantrāṇāṃ denaliṅgatvāt /
            anyatra prakṛtivat prācīnāvītameva /</p>
         
         
         <p>nanu cātra kaliyuge dharmajñasamayādgorālambho niṣiddhaḥ /
            tena yadyapi 'māṃsaudanamuttarābhiḥ'ityatra havirupasarjanībhūtamāṃsābhāve 'pi kevalaudanahaviṣkahomaiḥ
            pradhānāntarasahitaiḥ aṣṭakādhikārasiddherupapattiḥ;tathāpi vapāhome svarūpasyaivābhāvānna
            yujyate /
            maivam, pramāṇabalena kasmiṃścit pradhāne niṣiddhe 'pi pradhānāntaraireva viṣayapratyabhijñānādadhikārasiddherupapannatvāt
            /
            ata eva darśapūrṇamāsayoḥ 'nāsomayājī sannayet'; (tai.saṃ. 2-5-5), 'nāsomayājino brāhmaṇasyāgnīṣomīyaḥ
            puroḍāśo vidyate'(āpa.śrau. ) iti niṣiddhayorapi sānnāyyāgnīṣomayostadvyatiriktaireva
            pradhānairadhikārasiddhiḥ /
            iyāṃstu bhedaḥ - kvacicchrutirniṣedhikā, kvaciddharmajñasamaya iti /
            dharmajñasamayo 'pi vedavat pramāṇam /
            athavā ājyameva vapāmāṃsayossthāne prayoktavyam /
            'ājyena śeṣaṃ saṃsthāpayet'iti pātnīvate darśanāt 'ājyasya pratyākhyāmavadyet'(tai.saṃ.3-1-3)
            iti darśanācca /
            prāptistu nityatvādevāṣṭakāyāḥ kṛtsnāyāḥ /</p>
         
         
         <p>
            yadvā - gossthāne chāga evālabdhavyaḥ, prastutasamānayogakṣeme 'aindrāgnaṃ punarutsṛṣṭamālabheta'(tai.saṃ.2-1-5)
            ityatra goḥ punarutsṛṣṭasya sthāne 'punarutsṛṣṭaśchāgaḥ'iti bharadvājasūtradarśanāt
            /<br />
            api vātyantalaghurapi dadhihomapakṣaḥ kaliyuge vyavasthito draṣṭavyaḥ /<br />
            pramāṇaṃ tu traividyavṛddhāśśiṣṭā eva //9//
            </p>
         
         
         <p>11 dadhyañjalihomaḥ /</p>
         
         
         <p class="bold">athaitadaparaṃ dadhna evāñjalinā juhoti yayāpūpam // ĀpGs_22.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_22.10:</span>
            evamaṣṭakāyāṃ mukhyaḥ kalpo darśitaḥ /
            athānukalpaḥ yayā ṛcā juhoti 'yāṃ janā'ityetayā tayā dadhnaḥ pūrṇenāñjalinā juhoti
            /</p>
         
         
         <p>tantrasya vidhānāt añjalinā homatvācca apūrvo dadhyañjaliḥ /
            añjalineti vacanāt darvyā nivṛttiḥ /
            (2 ka,kha, purastāttantramupariṣṭāttantraṃ ca kṛtsnaṃ na bhavati) /
            tantradvayañca na bhavati /
            kaḥ punarasya kālaḥ ?aṣṭamī /
            pūrvāhṇe ca kriyā, daivatvāt /
            prātarhomānantaraṃ aupāsanamupasamādhāya samparistīrya tūṣṇīṃ samantaṃ pariṣicya dadhnāñjaliṃ
            pūrayitvā 'yāṃ janā'iti juhoti /
            na sviṣṭakṛt /
            punarapi tūṣṇīṃ pariṣecanam /
            anye tu purastāttantraṃ sviṣṭakṛccecchanti, na jayādīn /
            atra mūlaṃ mṛgyam /
            eṣa kālaḥ, ācāryapravṛttitvāt /
            eṣā hyevānukalpeṣvācāryasya pravṛttiḥ /
            tadyathā - samāvartane tūṣṇīmeva tīrthe snātveti /
            dadhyañjaliścāyamaṣṭakāyāṃ ye homāsteṣāṃ nivartakaḥ, tadanantaramabhidhānāt, nāpūpahomasya
            /
            nānvaṣṭakāyāḥ /
            brāhmaṇabhojanapiṇḍanirvāpaṇe ca bhavataḥ /
            homamātrasyaivāyaṃ dadhyañjalirnivartakaḥ /
            evaṃ tarhyatra vacanaṃ vyajyate yajjuhoti taddadhna evāñjalineti /
            
            <p>
               (apara āha - apūpāṣṭakayordvayorapi nivartakam /<br />
               nānvaṣṭakāyāḥ /<br />
               yadi tasyā api pratyāmnāyaḥ syāt tāmabhidhāyāyamanukalpo vaktavyassyāditi) /<br />
               anye tu sāpūpasya sānvaṣṭakasya kṛtsnasyāṣṭakākarmaṇo nivartako dadhyañjaliriti //
               10 //
               </p>
         </p>
         
         
         
         
         
         <p><span class="bold">ĀpGs-Tāt_22.10:</span>
            yayā 'yāṃ janā'ityetayā apūpaṃ juhoti, tayā ṛcā dadhnassvāvadānadharmeṇāvadāyāñjalinā
            juhoti /
            pārvaṇavaccāgnimukhānte dadhihomaḥ, apūpahomavaccāvadānam /
            'yena juhoti tadagnau pratitapya'ityādikaṃ lepāñjanaṃ cānyena kārayitavyam /
            ayaṃ ca dadhihomo 'ṣṭamyāṃ pūrvāhṇe /</p>
         
         
         <p>kecit - añjalihomāssarve apūrvāḥ, naiva tatra purastādupariṣṭāttantramiti /</p>
         
         
         <p>ayaṃ cānukalpo 'pūpahomādyājyāhutīruttarā ityevamantānāmeva sthāne veditavyaḥ, nānvaṣṭakāyā
            api, ājyāhutyantaṃ karma vidhāyānvaṣṭakāyāḥ prāgevānukalpasya vidhānāt /
            tenobhayorapi pakṣayornavamyāmanvaṣṭakā nityaiva /
            
            <p>
               tena dadhihomapakṣe 'nvaṣṭakā nāstīti nirmūlam /<br />
               ayaṃ ca dadhihomavidhirhomānāmeva sthāne;'dadhna evāñjalinā juhotī'ti juhotiśabdasya
               svārasyāt /<br />
               tenāsminnapi pakṣe brāhmaṇabhojana piṇḍa pradāna yorāvṛttiḥ /<br />
               tasmāt saptamyāṃ rātrau brāhmaṇānnimantryāṣṭabhyāṃ homasthāne dadhihomaḥ, tato 'parāhṇe
               bhojanādi sarvamavikṛtaṃ, navamyāmanvaṣṭakāpīti siddham //10//
               </p>
         </p>
         
         
         <p>12 anvaṣṭakā /</p>
         
         
         <p class="bold">ata eva yathārtha māṃsaṃ śiṣṭvā śvobhūte 'nvaṣṭakām // ĀpGs_22.11 //</p>
         
         
         <p>(pa.8.,kha.22-11)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.11:</span></p>
         
         
         <p>
            ata evāsyā eva gorekāṣṭakāyāmālabdhāyāṃ māṃsaṃ yasya yathārtha yāvatprayojanaṃ śiṣṭvā
            śvobhūte navamyāmanvaṣṭakānāma karma kartavyam /<br />
            bhūyāṃsamato māhiṣeṇetyādīnāṃ nivṛttyartha evakāraḥ //11//
            </p>
         
         
         
         
         
         <p><span class="bold">ĀpGs-Tāt_22.11:</span></p>
         
         
         <p>
            śvobhūte mavamyāmanvaṣṭakākhyaṃ karma kartavyam /<br />
            ata eva goraṣṭakāyāmālabdhāyāḥ māṃsaṃ yathārtha yathāprayojanaṃ śiṣṭvā ityetatprathamapakṣaviṣayam
            //11//
            </p>
         
         
         <p class="bold">tasyā māsiśrāddhena kalpo vyākhyātaḥ // ĀpGs_22.12 //</p>
         
         
         <p>(pa.8.,kha.22-12)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.12:</span>
            māsiśrāddhavadanvaṣṭakā kartavyetyarthaḥ /
            kalpātideśāt dravyadevatādi sarvamiha prāpyate /
            'tatrānnasyottarābhirjuhotī'tyatra māṃsasaṃsṛṣṭasyānnasya homamicchanti /
            aṣṭakāyāṃ darśanāt /
            iha ca yathārtha māṃsamiti vacanāt /
            anye māsiśrāddhātideśādannasyāva homamicchanti /
            yatraiva tu kārye māsi śrāddhe māṃsaṃ ihāpi tatraiveti /</p>
         
         
         <p>
            atra kecit-dadhyañjalipakṣe 'pyanvaṣṭakāmicchanti /<br />
            madhye tasya vidhānāt /<br />
            yadi hyasāvanvaṣṭatāyā api pratyāmnāyaḥ syāt tāmapyabhidhāya vaktavyaṃ syāditi /<br />
            ata eva yathārtha māṃsaṃ śiṣṭvā śvobhūte 'nvaṣṭakā tasyā māsi śrāddhena kalpo vyākhyātaḥ
            iti pūrvatra sambandhaḥ //
            </p>
         
         
         <p>athaikoddiṣṭavidhiḥ śāstrāntarāt /
            pretamekamuddisya yacchrāddhaṃ kriyate tadekoddiṣṭam /
            ayugmā brāhmaṇāḥ ekaḥ trayaḥ pañceti /
            vṛdhyā phalabhūyastvam /
            tatra nāgnau karaṇaṃ, nābhiśrāvaṇaṃ, na pūrva nimantraṇaṃ, na daivaṃ, na dhūpo, na
            dīpo, na svadhā, na namaskāraḥ, udaṅmukhāḥ brāhmaṇāḥ /
            sarvasmādannātsakṛtsakṛdavadāya dakṣiṇato bhasmamiśrānaṅgārānnirūhya teṣveva juhuyāt
            pretāyāmuṣmai yamāya ca svāheti /
            pretāyeti vacanaṃ pretasya nāmanirdeśārtham yajñaśarmaṇe yamāya ca svāheti prayogamicchanti
            /
            yajñaśarmaṇe pretāya yamāya cetyanye /
            
            <p>
               amuṣmai tṛptirastviti apāṃ pratigrahaṇaṃ visarjanaṃ cā asti tṛptiriti prativacanam
               /<br />
               amuṣmā upatiṣṭhatvityanudeśanaṃ, āśayeṣu ca piṃḍhadānaṃ bhojanasthāna ityarthaḥ /<br />
               tṛpyasveti saṃkṣālanam /<br />
               etadekoddiṣṭaṃ sarvavarṇānāṃ svāśaucānte prasiddham //
               </p>
         </p>
         
         
         <p>athānyāni navaśrāddhamāsikāni traipakṣikaṃ ṣāṇmāsikaṃ sāmvatsarikamiti /
            yatprathamaṃ kriyate tannavaśrāddham /
            navaṃ ca tacchrāddhañceti kṛtvā /</p>
         
         
         <p>tasya varṇānupūrveṇa kālaḥ</p>
         
         
         <p>caturthe pañcame caiva navamaikādaśe tathā /</p>
         
         
         <p>yadatra dīyate jantoḥ tannavaśrāddhamucyate //</p>
         
         
         <p>iti //</p>
         
         
         <p>sarveṣāmapi varṇānāṃ catvāryapi navaśrāddhānītyanye /
            toṣāṃ dvitīyādiṣu navaśabdo ghaṭate /
            māsikāni dvādaśa pratimāsaṃ mṛtāhe kartavyāni /</p>
         
         
         <p>ādyaṃ tu svāśocante /
            antyaṃ ca sapiṇḍīkaraṇena saha mṛtāha eva trāpakṣikaṃ ṣāṇmāsikaṃ dvitīyādiṣu samvatsareṣu
            pratisamvatsaraṃ mṛtāha eva sāmvatsarikamiti ṣoḍaśaitānyekoddiṣṭāni /
            sāmvatsarike ca kṣetrajajārajayoḥ ekoddiṣṭakalpasya ca vikalpaḥ /
            itareṣāmekoddiṣṭameva /
            ye navaśrāddhānāṃ samuccayamicchanti teṣāṃ ṣoḍaśaikoddiṣṭānītyeṣāpi prasiddhirdurupapādā
            /</p>
         
         
         <p>atra paṭhanti--</p>
         
         
         <p>
            nityaśrāddhaṃ māsi māsi aparyāptāvṛttuṃ prati /<br />
            dvādaśāhena vā bhojyā ekāhe dvādaśāpi vā //
            </p>
         
         
         <p>atha sapiṇḍīkaraṇaṃ samvatsara ekādaśe caturthe tṛtīye vā māsi tripakṣe ardhamāse
            dvādaśe vāhani upanayanābhyudayaprāptau vā /
            tatra ekoddiṣṭasya māsiśrāddhasya ca samuccayaḥ /
            pretasyaikoddiṣṭaṃ tasya ye ptrādayaḥ tebhyo māsiśrāddhaṃ mantreṣu ca na kścidvikāraḥ
            /
            yanme mātetyādiṣu yathaiva te pitrā pretena pūrva prayuktāstathāva putreṇāpi prayoktavyāḥ
            /
            putrādanyasya ca sapiṇḍīkaraṇe nādhikāraḥ, māsiśrāddhābhāvāt /</p>
         
         
         <p>sapiṇḍīkaraṇāsya ca māsiśrāddhaprayogavikāratvāt /
            tasmādaputrasya pretasya bhāryā yāvajjīvamekoddiṣṭakalpenaiva patye māsiśrāddhaṃ dadāti
            /</p>
         
         
         <p>putro 'pyakṛtavivāha evameva /
            vivāhādūrdhva yadā māsiśrāddhamārabhate tadā pituḥ sapiṇḍīkaraṇena sahārabhate /</p>
         
         
         <p>anye tvetadanuṣṭhānaṃ anyathāpi bhavati /
            tatra pitre pretāya pūrvavadbhasmani homaḥ itarebhyo 'nnādājyācca māsiśrāddhavat /</p>
         
         
         <p>piṇḍadāne-māsiśrāddhavatpiṇḍān datvā tatsamīpe pṛthak stīrṇeṣu darbheṣu pretāya piṇḍaḥ
            /
            pūrvavadapo datvā tasyānte arghyārdha pitṛpātreṣu pretapātraṃ prasecayet 'ye samāmā'iti
            dvābhyāṃ piṇḍaṃ piṇḍeṣu saṃsṛjet /
            etatsapiṇḍīkaraṇam /
            etasminkṛte pretaḥ pitṛtvamāpadyate /
            caturthaścānujñāpita utsṛṣṭo bhavati /</p>
         
         
         <p>atra vipratipttiḥ- kecitprapitāmahasya pātraṃ piṇḍaṃ cetareṣu saṃsṛjanti /
            pretaśabdena sa evocyate prakarṣeṇa itaḥ preta iti /
            sa hyatrānujñāto bhavati /
            prasiddhastvācāraḥ yasya sapiṇḍīkaraṇaṃ sa pretaḥ, tasyaiva ca pātrapiṇḍayoritareṣu
            saṃsargaḥ /
            evamapi prapitāmahasyaivānujñeti /</p>
         
         
         <p>mātṛsapiṇḍīkaraṇe sā yadi putrikā, āsurādivivāhoḍhā vā tato mātāmahādīnāṃ piṇḍeṣu
            saṃsargaḥ /
            tatpiṇḍasyetaratra śvaśtvādi piṇḍena ekācityārūḍhāyāstu bhartṛpiṇḍeneti kecidvyavasthāpayanti
            /
            prayogastu pirasiddhācārānurodhena kartavyaḥ /
            atra kecitpaṭhanti --</p>
         
         
         <p>bhrātā vā bhrātṛputro vā sapiṇḍaḥ śṣya eva vā /</p>
         
         
         <p>sahapiṇḍakriyāḥ kṛtvā kuryādabhyudayaṃ tataḥ //</p>
         
         
         <p>iti //</p>
         
         
         <p>tathā--</p>
         
         
         <p>aputrāyāṃ mṛtāyāṃ tu patiḥ kuryātsapiṇḍatāmiti //</p>
         
         
         <p>atha nāmdīśrāddham- tatra bodhāyanaḥ -athābhyudayikeṣu pradakṣiṇamupacāro yajñopavītaṃ
            prāgagrān darbhān, yugmān brāhmaṇān, yavaistilārthaḥ, pṛṣadājyaṃ haviḥ /
            sopayāmena pātreṇa nāndīmukhāḥ pitaraḥ prīyantāmityapāṃ pratigrahaṇaṃ, saṃsarjanaṃ
            ca /
            nāndīmukhebhyaḥ pitṛbhyaḥ svāhetyagnaukaraṇamanudeśanaṃ ca /
            āśayeṣu parisamūḍheṣu darbheṣu pṛṣadājyenānupradānaṃ nāndīmukhebhyaḥ pitṛbhyaḥ svadhā
            namaḥ iti sarva dvirdviriti (bau.gṛ.3-12-2....5)
            tatraiva pradeśāntare"teṣu bhaktavatsu svadhāyai sthāne 'madhu maniṣye madhu janiṣya'ityetadyajurjapitvā
            nāndīmukhāḥ pitaraḥ prīyantāmityapo ninayati svadhaivaiṣoktā bhavati /
            naikenāhnā daivaṃ pitryaṃ ca kurvanti yasyaikāhnā pitryaṃ daivaṃ ca kurvanti prajā
            hāsya pramāyukā bhavati, tasmāt pitṛbhyaḥ pūrvedyuḥ kriyate, paredyurdevānāmiti /
            (bau.gṛ.pa.1-3-10-11) tathā puṣpaphalākṣatamiśrairyavaiḥ tilārtha upalipya dadhyodanaṃ
            samaprakīryeti /</p>
         
         
         <p>tatra māsiśrāddhaṃ sarveṣāṃ pitryāṇāṃ prakṛtiḥ /
            asmākaṃ viśeṣāstu śāstrāntarādāgamayitavyāḥ /
            tena 'pūrvedyurnivedana'mityādi sarvamihāpi bhavati /
            yugmā brāhmaṇāḥ aṣṭau ṣoḍaśa vā /
            yadyuṣṭau dvau devebheyaḥ pitṛbhyo dvau dvau /
            yadi ṣoḍaśa devebhyaścatvāro dvādaśa pitṛbhya ityādi /</p>
         
         
         <p>yavaistilārthaḥ māsiśrāddho yat tilakṛtyamarghyādiṣu tadatra yavaiḥ kartavyaḥ /
            puṣpādibhiśca miśraṇama, pradeśāntare vacanāt /
            pṛṣadājyaṃ haviḥ /</p>
         
         
         <p>rmāsaudanavatpṛṣadājyamiśramityeke, kevalamevetyanye /
            sopayāmeneti yenārghya pradīyate tatpātramanyena pātreṇopayamyetyarthaḥ /
            nāndīmukhāḥ prīyantāmiti devebhyastu viśvedevāḥ prīyantāmiti /
            tatra pitṝṇāmekapātraṃ, na trīṇi;pitṛpitāmahaprapitāmahaviśeṣasyānupadeśāt, sarveṣu
            mantreṣu nāndīmukhāḥ pitara ityupadeśāt /
            tasmādekameva pātraṃ pitṝṇāṃ, devānāṃ caikam /
            tatra brāhmaṇānupaveśyāgneḥ pratiṣṭhāpanaṃ arghyapātrayośca /
            agniścaupāsana eva /</p>
         
         
         <p>vivāheṣvasaṃbhavāt /
            arghya pradāya gandhādibhiścālaṅkṛtyānujñāto haviruddhṛtya pṛṣadājyena saṃsṛjyābhighāryājyabhāgānte
            nāndīmukhebhyaḥ pitṛbhyaḥ svāhetyekāṃ pradhānāhudīṃ juhoti kevalena pṛṣadājyena sauviṣṭakṛtaṃ
            dvitīyaṃ juhuyāditi /
            tantraśeṣaṃ samāpya klaptānvā pratipūruṣamiti nyāyenānena nāndīmukhebhyaḥ pitṛbhyaḥ
            svāhetyanena mantreṇa pitṛbhyo 'nudiśati, devebhyastu vuśvebhyo devebhyaḥ svāheti
            /
            māsiśrāddhe ye homamantrāḥ</p>
         
         
         <p>anudeśanamantrāśca teṣāṃ nivṛttiḥ /
            upasparśanaṃ tu bhavatyeva pratyāmnāyābhāvāt /
            pṛthivīte pātramityāśayeṣu ca parisamūḍheṣviti āśayeṣu bhojanasthāneṣu parisamūḍheṣu
            parisamūhanena śodhiteṣu pṛṣadājyamiśreṇa baviṣā pṛṣadājyenaiva tāvatpiṇḍasyānupradānaṃ
            nāndīmukhebhyaḥ svadhānama ityanena /
            evaṃ sarva dvirdviriti /
            āsanapradānādiṣu dvirdviḥ prayatnaḥ karttavya ityarthaḥ /
            upalipya dadhyodanaṃ samprakīrya tate 'ye agnidagdhā'ityasmin sthāne bhavati /
            atha dakṣiṇāṃ datvā visarjanaṃ nāndīmukhāḥ pitaraḥ prīyantāmiti /
            tata udapātrasamīpe madhu maniṣya iti yajurjapitvā visarjanamantrābhyāṃ barhiṣi pātre
            ninīyya nyubjamiti /
            evametannāndīśrāddhaṃ tatra kartavyaṃ yatrāparedyurdevayajyānuṣṭhānam /</p>
         
         
         <p>kecitvanyathā paṭhanti ca---</p>
         
         
         <p>mātuśśrāddhaṃ tu pūrva syātpitṝṇāṃ tadanantaram /</p>
         
         
         <p>tato mātāmahānāṃ tu vṛddhau śrāddhatrayaṃ viduḥ //</p>
         
         
         <p>iti //</p>
         
         
         <p>asmin pakṣe mātrādīnāṃ dvau dvau /
            evaṃ pitrādīnāṃ, evaṃ mātāmahādīnāṃ, devārthedvāveti viṃśatirdvijāḥ /
            tathā ca manunānyapare vākye darśitam--</p>
         
         
         <p>prativeśyānuveśyau ca kalyāṇe viṃśatidvije iti /
            (ma.smṛ.8-392)</p>
         
         
         <p>yātrābhyudayaśrāddhaṃ bhavati tadviṃśatidvijaṃ kalyāṇaṃ bhavati /</p>
         
         
         <p>punaśca paṭhaṃti--</p>
         
         
         <p>puṃsi jātānnacaulopasnānapāṇigraheṣu ca /</p>
         
         
         <p>agnyādhāne tathā some daśasvabhyudayassmṛtaḥ //</p>
         
         
         <p>iti //</p>
         
         
         <p>
            prayegaśca-pārvaṇaśrāddhavadeva /<br />
            etāvadatra nānā yugmā brāhmaṇāḥ pradakṣiṇamupacāro yajñopavītaṃ yavāstilārta iti //12//
            </p>
         
         
         
         
         
         <p><span class="bold">ĀpGs-Tāt_22.12:</span></p>
         
         
         <p>
            tasyā anvaṣṭakāyāḥ kalpo māsiśrāddhavat kartavya ityarthaḥ /<br />
            kalpātideśāt sarvamiha dravyadevatādikaṃ prāpyate /<br />
            tasmānnimantraṇādi grāsaprāśanāntaṃ sarva māsiśrāddhavadavikṛtaṃ kartavyam //12//
            </p>
         
         
         <p>athāvaśiṣṭānāṃ mantrāṇāṃ yeṣu viniyogastāni karmāṇi vyācaṣṭe--
            1 yācñārtha gajchatā kartavyo japaḥ /</p>
         
         
         <p class="bold">sanimitvottarān japitvār'tha brūyāt // ĀpGs_22.13 //</p>
         
         
         <p>(pa.8.,kha.22-13)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.13:</span>
            sanyartha dātāraṃ gatvā /
            
            <p>
               bhikṣaṇalabhyaṃ dhanaṃ sanirityucyate /<br />
               sanimitvā uttarānmantrān 'annamiva te dṛśe bhūyāsa'mityādīn sapta japitvā /<br />
               tamartha prabrūyāt yadarthamāgata- /<br />
               saptame mantre asāvityatra pradāturnāmagrahaṇaṃ ,mbudhyā //13//
               </p>
         </p>
         
         
         
         
         
         <p><span class="bold">ĀpGs-Tāt_22.13:</span>
            saniryātñā bhikṣaṇam /
            kecit-bhikṣaṇalabdhaṃ dhanamiti /
            yā saniḥ'bhikṣaṇe nimttamācāryo vivāho yajñe mātāpitrorbubhūrṣārhataśca niyamavilopaḥ''tatra
            guṇān samīkṣya yathāśakti deyam'(āpa.dha.2-10-1,2) iti dharmaśāstre.vagatā, tāmuddiśya
            itvā gatvā /
            uttarān mantrān 'annamiva te dṛśe bhūyāsaṃ'ityādīn sapta japitvā tamartha prayojanaṃ
            brūyāt, yaṃ bhikṣeta taṃ bodhayati 'ācāryārthaṃ bhikṣāmi bhavantam'iti /</p>
         
         
         <p>
            evamuttareṣvapi bhikṣaṇanimitteṣu viśeṣaḥ vivāhārthamityādiḥ /<br />
            saptame ca mantre 'asā'vityatra samabuddhyā dāturnāmagrahaṇam //13//
            </p>
         
         
         <p>idānīṃ yadi yācñayā rathādīni sabdhāni, tadā kena vidhinā svīkāraḥ?ityuttare vidhaye
            ārabhyante---
            2 rathalābhe cakrābhimarśanam /</p>
         
         
         <p class="bold">rathaṃ labdhvā yojayitvā prāñcamavasthāpyottarayā rathacakre abhimṛśati pakṣasī vā
            // ĀpGs_22.14 //</p>
         
         
         <p>(pa.8.,kha.22-14)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.14:</span>
            yadi ratho labhyate tatastaṃ labdhvā yojayati karmakarairyugadhuroḥ karoti /
            taṃ prāṅmukhamavasthāpya uttarayarcā 'aṅkau nyaṅkāvabhita'ityetayā /
            rathacakre ubhe sahābhimṛśati /
            pakṣasī rathasyeti śeṣaḥ pārśve phalake ityanye /
            nemī ityapare /
            sakṛdeva mantraḥ /</p>
         
         
         <p>
            pāṇibhyāmubhābhyāmabhimarsanam /<br />
            tathā cāśvalāyanaḥ--'rathamārokṣyannānā pāṇibhyāṃ cakre abhmṛśet (āśva.gṛ.2-6-1) iti
            //14//
            </p>
         
         
         
         
         
         <p><span class="bold">ĀpGs-Tāt_22.14:</span>
            rathaścellabdhaḥ taṃ karmakarairvāhābhyāṃ<span class="it">yojayitvātha taṃ prāñcaṃ</span>prāṅamukhamavasthāpya uttarayā 'aṅkau nyaṅkau 'ityetayā rathacakre ubhe pāṇibhyāṃ
            yugapadabhimṛśati /
            
            <p>
               api vā pakṣasī īrṣe /<br />
               anyathāpi padārthamāhuḥ //14//
               </p>
         </p>
         
         
         <p>3 rathārohṛamantraḥ /</p>
         
         
         <p class="bold">uttareṇa yajuṣādhīruhyottarayā prācīmudīcīṃ vā diśamabhiprayāya yathārtha yāyāt //
            ĀpGs_22.15 //</p>
         
         
         <p>(pa.8.,kha.22-15)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.15:</span>
            tataḥ<span class="it">uttaraṇa yajuṣā</span>'adhvanāmadhvayat'ityena /
            rathaṃ svamadhirohati /
            tataḥ uttarayarcā 'ayaṃ vāmaśvimā ratha'ityetayā /
            pracīmudīcīṃ vā diśamabhiprapādya <span class="it">yathārtha yāyāt</span> yatra prayojanaṃ tatra gacchet /
            
            <p>
               adhīruhyeti dīrghapāṭhaśchāndasaḥ /<br />
               etādvidhānaṃ krayādilabdhasyāpi rathasya prathamārohaṇe bhavati /<br />
               dvitīyādiṣu tu na bhavati /<br />
               labdhveti vacanāt //15//
               </p>
         </p>
         
         
         
         
         
         <p><span class="bold">ĀpGs-Tāt_22.15:</span>
            tena(tataḥ)<span class="it">uttareṇa</span>'adhvanāmadhvapate'ityanena yajuṣā rathaṃ svayamadhiruhya /
            dīrghaśchāndasaḥ /
            <span class="it">uttarayā</span>'ayaṃ vāmaśvinau'ityetayā /</p>
         
         
         <p><span class="it">prācīmudīcāṃ vā diśamabhptayāya</span>prasthāyādṛṣṭārtha, tato <span class="it">yathārtha</span>prayojanānusāreṇa<span class="it">yāyān</span>gacchet //15//</p>
         
         
         <p>
            kecit-labdhvetivacanāt krayādilabdhasyāpi rathādeḥ prathamārohaṇe vidhirayaṃ bhavatīti
            /<br />
            naitat;prakṛtayācñādinā labdharathādiviṣayatvenaivāsya vākyasyārthavattvopapatteḥ,
            'yācñayā rathādīni labdhvā'iti bhāṣyavirodhācca //15//
            </p>
         
         
         <p>4 aśvārohaṇamantraḥ /</p>
         
         
         <p class="bold">aśvamuttarairārohet // ĀpGs_22.16 //</p>
         
         
         <p>(pa.8.,kha.22-16)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.16:</span></p>
         
         
         <p>
            labdhve tyanuvartate /<br />
            uttairekādaśabhiḥ 'aśvo 'si hayo 'si'ityādibhiḥ /<br />
            rathalābhavadaśvalābho vyākhyātaḥ // 16 //
            </p>
         
         
         
         
         
         <p><span class="bold">ĀpGs-Tāt_22.16:</span></p>
         
         
         <p>aśvaścedyācñayā labdhaḥ tamuttarairmantraiḥ 'aśvo 'si'; ityādibhirārohet //16//</p>
         
         
         <p>5 hastyārohaṇamantraḥ /</p>
         
         
         <p class="bold">hastinamuttarayā // ĀpGs_22.17 //</p>
         
         
         <p>(pa.8.kha.,22-17)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.17:</span>
            labdhvā'gohoditi vartate /
            <span class="it">uttarayā</span> 'hastiyaśasamasī'tyetayā /
            tatrāsāviti hastino nāmagrahaṇam /</p>
         
         
         <p>
            abhinidadhāmi nāgendreti /<br />
            āruhya tūṣṇīmaṅkuśābhidhānam /<br />
            mantre cābhinidadhāmīti draṣṭavyaḥ /<br />
            tena mantre liṅgasyāvirodhaḥ //17//
            </p>
         
         
         
         
         
         <p><span class="bold">ĀpGs-Tāt_22.17:</span>
            pūrvavadvyākhyānam /
            <span class="it">uttarayā</span>'hastiyaśasaṃ'ityetayā /
            
            <p>
               asāvityatra ca sambuddhyā airāvateti gajanāmagrahaṇam /<br />
               atra yadyapi 'vajreṇābhinidadhāmyasau'itiliṅgādaṅkuśābhidhānārthatā mantrasya;tathāpi
               'hastinamuttarayā'rohet'iti vācanikaviniyogasya balavattvāttadanu sāryeva mantro vyākhyātavyaḥ
               //17//
               </p>
         </p>
         
         
         <p class="bold">tābhyāṃ reṣaṇe pūrvavat pṛthivīmabhimṛśet // ĀpGs_22.18 //</p>
         
         
         <p>(pa.8.kha.,22-18)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.18:</span>
            tābhyāṃ asvahastibhyāṃ.<span class="it">reṣaṇe</span>śarīropamarde jāte <span class="it">pūrvavat</span>hemantapratyavarohaṇavat<span class="it">pṛthivīmabhimṛśet</span> /
            
            <p>
               'syonā pṛthivi''baḍitthe'tyetābhyām /<br />
               pūrvavaditi na jātakarma gṛhyate, vyavadhānāt //18//
               </p>
         </p>
         
         
         
         
         
         <p><span class="bold">ĀpGs-Tāt_22.18:</span>
            tābhyāṃ tayoraśvahastinoḥ /
            reṣaṇe maraṇe sati /
            pūrvavat hemantapratyavarohaṇavat 'syonā pṛthivī'ityetābhyāṃ<span class="it">pṛthivīmabhimṛśet</span> /</p>
         
         
         <p>
            kecit-tābhyāṃ aśvahastibhyām /<br />
            pramādādbhūmau patitasya reṣaṇe śarīropamarde jāte iti //18//
            </p>
         
         
         <p>1 chatradaṇḍayorādānam /</p>
         
         
         <p class="bold">saṃvādameṣyan savyena pāṇinā chatraṃ daṇḍañcā'datte // ĀpGs_22.19 //</p>
         
         
         <p>(pa.8.kha.,22-19)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_22.19:</span>
            yatra sthāner'thādinimitte pratyarthibhiḥ samvadate sa<span class="it">samvādaḥ /
               tameṣyan</span> tatrāparājayāya<span class="it">savyena pāṇinā chatraṃ</span> <span class="it">daṇḍañcādatte</span> /
            
            <p>
               pāṇigrahaṇamuttarārtham /<br />
               iha tu ādānaparatvādeva siddham /<br />
               tena khalīkaraṇahomaḥ pāṇinaiva kartavyaḥ, na pātreṇa anyathā muṣṭiśabdasya parimāṇavācitvasyāpi
               daraśanādasyāprasaṅgaḥ //19//
               </p>
         </p>
         
         
         <p>iti śrīharadattamiśraviracitāyāṃ gṛhyavṛttāvanākulāyāṃ dvāviṃśaḥ khaṇḍaḥ //</p>
         
         
         
         
         
         <p><span class="bold">ĀpGs-Tāt_22.19:</span>
            <span class="it">samvādaḥ</span>ṛṇādānādivyavahāraḥ /
            
            <p>
               kecit-yatra sthāne prayarthibhissaṃvadata iti /<br />
               ṛṇādānādivyavahāraṃ kartumeṣyan vyavahāre jayamicchannityarthaḥ śeṣaṃ vyaktam //19//
               </p>
         </p>
         
         
         <p>iti śrīsudarśanācāryaviracite gṛhyatātparyadarśane dvāviṃśaḥ khaṇḍassamāptaḥ //</p>
         
         
         <p>atha trayoviṃśa khaṇḍaḥ //</p>
         
         
         <p>2 phalīkaraṇamuṣṭihomamantraḥ /</p>
         
         
         <p class="bold">dakṣiṇena phalīkaraṇamuṣṭimuttarayā hutvā gatvottarāṃ japet // ĀpGs_23.1 //</p>
         
         <p>[etadādisūtratrayamekasūtratayā parigaṇitaṃ haradattamate iti kha.ḍa. pustakayoḥ]</p>
         
         
         <p>(pa.7.kha.,23-1)
            <span class="bold">COMMENTARIES:</span></p>
         
         
         <p><span class="bold">ĀpGs-Anā_23.1:</span>
            chatradaṇḍau savyena pāṇinā dhārayanneva<span class="it">dakṣiṇena</span>pāṇinā phalīkaraṇānāṃ muṣṭiṃ juhoti /
            <span class="it">uttarayarccā</span>(1- ga.gha. avajihvaketi liṅgadarśanāt) 'ava jihvake'tyetayā /
            tatrāsāviti pratyarthino nāmanirdheśaḥ prathamayā /
            homaścāyamapūrvaḥ /
            upasamādhānaṃ paristaraṇaṃ tūṣṇīmubhayataḥ paryukṣaṇamityetāvat /
            tatassaṃvādaṃ gatvā pratyarthinaṃ dṛṣṭvā<span class="it">japet</span> /
            <span class="it">uttarā</span>mṛcaṃ 'ā te vācamāsyāṃ'ityetām /</p>
         
         
         <p>
            atrāpyasāviti pratyarthino nāmanirdeśaḥ sambudhyā /<br />
            avācīnena muṣṭinā homaḥ /<br />
            'avayaja iti'liṅgāt /<br />
            dakṣiṇeneti vacanaṃ homakāle chatradaṇḍayoḥ savyena dhāraṇārtham - savyasya vyāpṛtatvāt
            dakṣiṇenaiva homaḥ iti //1//
            </p>
         
         
         
         
         
         <p><span class="bold">ĀpGs-Tāt_23.1:</span>
            savyapāṇidhṛtacchatradaṇḍa eva<span class="it">dakṣiṇena</span>pāṇinā<span class="it">phalīkaraṇamuṣṭimuttarayā</span>'ava jihvaka'ityetayā svāgnau juhoti /
            'asā'vityatra somaśarmeti prathamayā pratyarthino nāmagrahaṇam /
            yāvadukta (2- dharmā cāyaṃ) dharmaścāyaṃ homa iti pūrvamevoktam /</p>
         
         
         <p>kecit - paristaraṇamubhayatastūṣṇīṃ paryukṣaṇaṃ ca kartavyam, muṣṭinā cāvācīnena homa
            iti /</p>
         
         
         <p>tatassaṃvādadeśaṃ<span class="it">gatvā</span>pratyarthinaṃ paśyannuttarāṃ 'ā te vācaṃ'ityetāṃ japet /
            iha ca sambudhyā nāmanirdeśaḥ pratyarthina eva //1//</p>
         
         
         <p>3 kruddhābhimantraṇam /</p>
         
         
         <p class="bold">kruddhamuttarābhyāmabhimantrayeta vikrodho bhavati // ĀpGs_23.2 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.2:</span>
            <span class="it">uttarābhyāṃ</span>'yā ta eṣā rarāṭyā'ityetābhyām /
            tatra mantrayorliṅge viśeṣābhāvāt kuddhamiti liṅgamavivakṣitam /
            tena striyāmapi bhavati /
            śūdrādiṣvapi bhavati /
            netyanye /
            
            <p>
               kruddhasya darśane naimittikamidaṃ niyamena kartavyamiti prāpta āha - vikrodho bhavatīti
               /<br />
               yasya krodhavigamaṃ cikīrṣati tatra kartavyamityarthaḥ /<br />
               krodhaścātmaviṣayaḥ /<br />
               paraviṣayo vā //2//
               </p>
         </p>
         
         
         
         
         
         <p><span class="bold">ĀpGs-Tāt_23.2:</span>
            yadi kruddhaḥ pratyarthī vā vyavahāradraṣṭā vā, tatkrodhaśāntiṃ cāsāvicchati, tadā<span class="it">uttarābhyāṃ</span>'yā ta eṣā'ityetābhyāṃ<span class="it">kruddha</span>mitaraṃ vā<span class="it">bhimantrayeta</span> /
            anena cābhimantraṇena kruddho <span class="it">vikrodho</span>vigatakrodho <span class="it">bhavati</span> /
            
            <p>
               phalavidhiścāyam /<br />
               nārthavādamātraṃ, sūtrakāreṇa baddhatvāt //2//
               </p>
         </p>
         
         
         <p>4 svabhāryāyāṃ parapuruṣasambandhapratirodhakaṃ karma /</p>
         
         
         <p class="bold">asaṃbhavepsuḥ pareṣāṃ sthūlāḍhārikājīvacūrṇāni kārayitvottarayā suptāyāssambādha upavapet
            // ĀpGs_23.3 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.3:</span>
            (<span class="it">asaṃbhavepsuḥ</span>amaithunepsuḥ) /
            sambhavo maithunam /
            śrūyate ca - kāmamāvijanitoḥ sambhavāmeti (tai.saṃ.2-5-5) /
            tadabhāvo 'sambhavaḥ /
            pareṣāṃ puruṣāṇāṃ asambhavamicchan<span class="it">āḍhārikā</span>sarīsṛpaviśeṣaḥ /
            śatacaraṇā vā /
            sā ca dvividhā sthūlā tanvī ca /
            araṇyeṣu sthūlā anyatra tanvī /
            tatra sthūlāyāṃ jīvantyāṃ<span class="it">cūrṇāni</span>kārayati, karmakartaiva /
            <span class="it">kārayitvā</span>tāni yadā bhāryā svapiti tadā tasyā<span class="it">ssambādhe</span>upasthe upavapet /
            <span class="it">uttarayā</span>'ava jyāmiva dhanvana'ityetayā /
            
            <p>
               evaṃ kṛte saṃbādha upabhogayogyo na bhavati vyabhicāraśaṅkāyāmidam /<br />
               veśyāviṣayaṃ vā // 3 //
               </p>
         </p>
         
         
         
         
         
         <p><span class="bold">ĀpGs-Tāt_23.3:</span>
            yaḥ pravatsyan gṛhe vā prajātantuṃ rakṣituṃ svabhāryāyāṃ parapuruṣaśuklasyāsambhavamicchati
            sa<span class="it">pareṣāmasambhavepsuḥ</span> /
            tasyopāyopadeśaḥ -</p>
         
         
         <p>sthūlāḍhārikāyā jīvantyāścūrṇānyanyena kārayati /
            āḍhārikā gaulikā sarīsṛpaviśeṣaḥ, yā śatacaraṇā nāma /
            sā ca dvividhā, grāmyā āraṇyā ca /
            tayorāraṇyā sthūlā, grāmyā tanvī /
            <span class="it">jīvacūrṇāni</span>cāśmādinā mahatā prahāreṇa māryamāṇāyāṃ bhavanti /
            tatastāni cūrṇā<span class="it">nyuttarayā</span>'ava jyāmiva dhanvana'ityetayā<span class="it">suptāyāḥ sambādhe</span>yonāvupavapet /
            evaṃ kṛte sambādha upabhogayogyo na bhavati //3//</p>
         
         
         <p>5 punaḥ sambhavecchāyāṃ kartavyam /</p>
         
         
         <p class="bold">siddhyarthe babhrumūtreṇa prakṣālayīta // ĀpGs_23.4 //</p>
         
         
         <p>
            (itaḥ prabhṛti sūtrapañcakaṃ sūtradvayarūpeṇa parigaṇitaṃ haradattamate iti ka,kha
            pustakayoḥ /<br />
            vibhāgaprakāraścettham - sidhyarthe babhru..palāyeran /<br />
            tasminniṇvāni .. prakṣālayanti //
            </p>
         
         
         <p>iti) //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.4:</span>
            <span class="it">sidhyarthe</span>kāryasiddheḥ prārthanāyāṃ upabhogyayogyatve cikīrṣite ityarthaḥ /
            tadā<span class="it">babhrumūtreṇa</span>sambādhasya<span class="it">prakṣālanaṃ</span>kartavyam /
            
            <p>
               idamatra bhaiṣajyamityarthaḥ /<br />
               babhrūḥ kapilavarṇā gauḥ //4//
               </p>
         </p>
         
         
         
         
         
         <p><span class="bold">ĀpGs-Tāt_23.4:</span></p>
         
         
         <p>atha yadā parapuruṣaśaṅkāpaiti tadā svaśuklasambhavasidhyarthe bhaiṣajyamucyate -
            kapilāyāḥ gomūtreṇa prakṣālayīta sambādham //4//</p>
         
         
         <p>6 paṇyānāṃ sidhyartha homaḥ /</p>
         
         
         <p class="bold">siddhyarthe yadasya gṛhe paṇyaṃ syāttata uttarayā juhuyāt // ĀpGs_23.5 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.5:</span>
            <span class="it">asya</span>kuṭumbino gṛhe<span class="it">yat</span> dravyaṃ<span class="it">paṇyaṃ</span>krayyaṃ tasya sidyarthe ardhāpakarṣādinā siddhissyādityevamartham /
            tasmāt dravyāt kiñcidādāya <span class="it">uttarayarcā</span>'yadahaṃ dhanene'tyetayā juhuyāt /
            siddhirbhavati /
            atra kṣāralavaṇādīnāmapi homo bhavati /
            uktāni yathopadeśaṃ kāmyāni /
            tatra dravadravyeṣu darvī /
            itareṣu hastaḥ /
            phalīkaraṇahomavaccāpūrvārtham /
            asyeti vacanaṃ asya gṛhe yat paṇyaṃ tasyānyenāpi taddhitaiṣiṇā homo yathā syāditi
            /
            
            <p>
               na ca mantre 'hamityasya virodhaḥ;sa eva bhūtvā sa karotīti /<br />
               gṛhe paṇyamiti vacanāt kṣetrādiviṣaye na bhavati /<br />
               punaḥ sidhyarthavacanaṃ esya karmāntaratvajñāpanārtham /<br />
               anyathā pūrvasyaiva vikalpavidhissambhāvyeta //5//
               </p>
         </p>
         
         
         
         
         
         <p><span class="bold">ĀpGs-Tāt_23.5:</span>
            krayyadravyānu sāreṇājyabhāgāntamagnimukhāntaṃ vā kṛtvā, tasmātpaṇyādādāyottarayā
            'yadahaṃ dhanena'ityetayā<span class="it">juhuyāt</span> /
            atra tata iti vacanānna prāṇidravyāddhomaḥ, tato 'vadāne 'ṅgavaikalyāpatteḥ /</p>
         
         
         <p>
            kecit-asyeti vacanādanyena taddhitaiṣiṇā hotavyam /<br />
            mantre cāhamityasya na virodhaḥ, sa eva bhūtvā sa juhotīti //5//
            </p>
         
         
         <p>7 bhṛtyaprītijanikā kriyā /</p>
         
         
         <p class="bold">yaṃ kāmayeta nāyaṃ macchidyeteti jīvaviṣāṇe svaṃ mūtramānīya suptamuttarābhyāṃ triḥ
            prasavyaṃ pariṣiñcet // ĀpGs_23.6 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.6:</span>
            <span class="it">yaṃ</span>bhṛtyaṃ matto 'yaṃ na jhidyetoti<span class="it">kāmayeta</span>nāpagacchediti yāvajjīvaṃ madadhīna eva syāditi jīvato gorviṣāṇaṃ svayaṃ patitamādāya
            svaṃ mūtramānīya tena taṃ bhṛtyaṃ suptaṃ<span class="it">uttarābhyāṃ</span> 'pari tvā girera'mityetābhyāṃ triḥ prasavyaṃ pariṣiñcet /
            jīvavacanaṃ mṛtasya nivṛtyartham /
            gaurityupadeśaḥ /
            ānīyeti vacanāt pūrvamanyasmin pātre mūtrayitvā śaucañca kṛtvā tato viṣāṇopanayanam
            /
            pariṣīto 'si iti mantraliṅgāt strīṣvidaṃ na bhavati
            </p>
         
         
         
         
         <p><span class="bold">ĀpGs-Tāt_23.6:</span>
            <span class="it">yaṃ</span>bhartāraṃ sapatnyāmanyasyāṃ vā indriyadaurbalyādanuraktaṃ yā strī<span class="it">kāmayeta</span>ayaṃ bhartā<span class="it">mat</span> matto <span class="it">na cchidyeta</span>asya mayyavicchedena snehassyāditi sā strī<span class="it">jīvaviṣāṇe</span> jīvantyā gorviṣāṇe balātpātite svaṃ<span class="it">mūtramānīya</span>tena bhartāraṃ<span class="it">suptaṃ uttarābhyāṃ '</span>pari tvā gireramihaṃ'; ityetābhyāṃ<span class="it">triḥ prasavyaṃ pariṣiñcet</span> /
            atra cīnīyeti vacanātapūrvamanyasminpātre mūtrayitvā śaucaṃ ca kṛtvā tato viṣāṇe 'vanayanam
            //6//</p>
         
         
         <p>kecit-bhṛtyaviṣayametat svāminaḥ karmeti /
            atha bhṛtyādīnāṃ palāyitānāṃ punarāgamanakāmasya karmāha--
            8 palāyitānāṃ dāsādīnāṃ pratinivṛtyartha karma /</p>
         
         
         <p class="bold">yena pathā dāsakarmakarāḥ palāyeran tasminniṇvānyupasamādhāyottarā āhutījuhuyāt //
            ĀpGs_23.7 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.7:</span>
            atha bhṛtyānāṃ palāyitānāṃ nivṛttimicchataḥ karma ye kurvanti dāsā anye vā te dāsakarmakārāḥ<span class="it">yena yathā palāyeran</span>tasmin pathi <span class="it">iṇvāni</span>dārumayāni nigalāni<span class="it">upasamādhāya</span>prajvālya tasminnagnāvuttarāścatasra āhutīrjuhuyāt 'āvartana vartaye'tyetāḥ /
            tatra caturṇāmiṇvānāṃ mārge, krameṇa bhedenopasamādhānaṃ mantrāśca krameṇeti kecit
            /
            anye sakṛdeva bahūnāmiṇvānāmipasamādhānaṃ homaśca tatraiveti /
            ekasya dvayośca palāyane 'pi bhavatyevāyaṃ homo na bahūnāmeva /
            ekaśoṣanirdeśāt dāsakarmakaraśca dāsakarmakarau ca dāsakarmarāśca dāsakarmakarā iti
            /
            aniścite cārthe bahuvacanaṃ prayujyate, yathā-kati bhavataḥ putrā /
            iti /
            
            <p>
               aniścite cārthe bahuvacanaṃ prayujyate, yathā-kati bhavata- putrā iti /<br />
               mantreṣu ca 'parikrośova'ityādibahuvacanamavivakṣitam, devatādhānaparatvāt /<br />
               ayamapyapūrvo homaḥ /<br />
               sarveṣveteṣu yathā sambhavamagniraupāsana eva //7//
               </p>
         </p>
         
         
         
         
         
         <p><span class="bold">ĀpGs-Tāt_23.7:</span>
            dāsāśca bhṛtikarmakarāśca<span class="it">dāsakarmakarāḥ</span> /
            te <span class="it">yena pathā palayeran</span> tasminpathi bhūmāveva<span class="it">iṇvāni</span>lekaprasiddhāni dārumayānyu<span class="it">pasamādhāya</span>nidhāya teṣvevānagnau 'pade juhoti'itivat uttarāḥ 'āvartanavartaya'atyādyuttaramantrakarīṇakāścatasra
            ājyāhutīrjuhuyāt</p>
         
         
         <p>apūrva cedaṃ karma /
            atra yadyapi dāsakarmakarā iti bahuvacanaṃ, tathāpyekasya dvayorvā palāyane 'pi bhavatyevedaṃ
            karma /</p>
         
         
         <p>kecit-pathīṇvānyagnau prajvālya, tatrāgnāveva homa iti // 7 //</p>
         
         
         <p>9 naimittikāni /</p>
         
         
         <p class="bold">yadyenaṃ vṛkṣāt phalamabhinipatedvayo vābhivikṣipedavarṣatarkye vā bindurabhinipatettaduttarairyathāliṅgaṃ
            prakṣālayīta // ĀpGs_23.8 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.8:</span>
            <span class="it">enaṃ</span>snātakaṃ<span class="it">vṛkṣāt</span>pracyutaphalaṃ<span class="it">yadyabhiniyatet</span>śirasi pradeśāntare vā /
            <span class="it">vayaḥ</span>pakṣī kākādiḥ enamabhivikṣipet śirasi pradeśāntare vā /
            yadi vā avarṣatarkye varṣa yatra na tarkyeta tasmin kāle deśe vā<span class="it">binduḥ</span>apāṃ stekaḥ abhinipatet tadaṅgaṃ<span class="it">uttaraiḥ</span> 'yadi vṛkṣādi'tyādibhiḥ yathāliṅgaṃ adbhiḥ prakṣālayet /
            'yadi vṛkṣā'jiti phalasya /
            'ye pakṣiṇaṃ'iti vayasaḥ /
            "divo nu mā bṛhata'iti bindoḥ /</p>
         
         
         <p>
            yathāliṅgavacanaṃ traye 'pi mantrāḥ ekasminnimitte mā bhūvanniti /<br />
            tīrthādyatikramavat syāt prasaṅgaḥ, vidhervalīyastvāt //8//
            </p>
         
         
         
         
         
         <p><span class="bold">ĀpGs-Tāt_23.8:</span>
            <span class="it">yadyenaṃ</span>dvijaṃ<span class="it">vṛkṣātphalaṃ abhi</span> upari nīcairakasmātpatet, yadi vā vayaḥ pakṣī pakṣābhyāmenama<span class="it">bhivikṣipet</span>upari pakṣavātena dhunuyāt, yadi<span class="it">vā avarṣatarkye</span> abhraśūnye nabhasi tasmāddindurapāṃ stokaḥ abhinipatot, vyākhyātam /
            
            <p>
               tatphalanipātādibhirupahataṃ śarīrāṅgamuttarairmantrairyathāliṅgaṃ prakṣālayīta /<br />
               tatra 'yadi vṛkṣāt'iti phalābhipāte, 'ye pakṣiṇaḥ'iti vayo 'bhivikṣepe, 'divo nu mā
               bṛhataḥ'iti bindvabhinipāte /<br />
               yathāliṅgamiti tu vacanamekaikasminnimitte tribhistribhiḥ prakṣālanaṃ mā bhūditi //9//
               </p>
         </p>
         
         
         <p>athādibhutaprāyaścittam--
            10 adbhutaprāyaścittam /</p>
         
         
         <p class="bold">āgārasthūṇāvirohaṇe madhuna upaveśane kuptvāṃ kapotapadadarśane 'mātyānāṃ śarīrareṣaṇe
            'nyeṣu cādbhutotpāteṣvamāvāsyāyāṃ niśāyāṃ yatrāpāṃ na śṛṇuyāttadagnerupasamādhānādyājyabhāgānta
            uttarā āhutīrhutvā jayādi pratipadyate // ĀpGs_23.9 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.9:</span>
            athādibhutotpātaprāyaścittam /
            adbhutamapūrvamadṛṣṭacaram /
            tasya (adbhutasyādṛṣṭacarasya) utpāta upajanaḥ yadvā ūrdhvabhavā</p>
         
         
         <p>adbhutāviśeṣā evotpātāḥ divyā āntarikṣyāśca /
            rātrāvindradhanurlohinī dyaurāditye kīladarśanamityādayaḥ /
            tasmin pakṣe 'dbhutaśabdena bhaumānyucyante govalīvardanyāyena /
            dvandvaśca samāsaḥ /
            tatrodāharaṇarūpeṇa kānicidadbhutāni darśayati-<span class="it">agārasthūṇeti /
               virehaṇaṃ</span> aṅkuropajananam /
            agāragrahaṇāt ātmīyeṣvapi śūdrarṛhādiṣu na bhavati /
            <span class="it">madhuna upaveśane</span>agāre ityeva /
            <span class="it">kuptuḥ</span>cullībhrāṣṭramityanarthāntaram /
            kapotasya pakṣiṇa āraṇyasyapadadarśane pacanāgāre tasmin praviṣṭa ityarthaḥ /
            amātyāḥ putrādayaḥ /
            teṣāṃ bahūnāṃ yugapat śarīrareṣaṇe /</p>
         
         
         <p>vyādhaumaraṇe ca /
            anyeṣu caivaṃprakāreṣu valmīkādiṣu indradhanurādiṣu ca /
            anyeṣvitivacanāt amātyānāṃ śarīreṣaṇamapyadbhutarūpameva gṛhyate /</p>
         
         
         <p>naikasya dvayorvā reṣaṇe kālabhede ca na bhavati /
            atra prāyaścittam-<span class="it">amāvāsyāthāṃ niśāyāṃ</span> caturdhāvibhaktāyāṃ rātreḥ dvatīyo bhāgo nśā /
            yatra pradeśe apāṃ kumbhairudadhāneṣvānīyamānānāṃ śabdaṃ na śṛṇuyāt tatra pradeśe
            'gnerupasamādhānādyuttarā āhutaya ekādaśa imaṃ me varuṇa ityādayaḥ /</p>
         
         
         <p><span class="it">prajāpata</span> iti 'prajāpate na tvadetānī'tyeṣā gṛhyate /
            prasiddheḥ, na 'prajāpate tvaṃ nidhipā'ityeṣā /
            prajāpate natvaditi cahutvā pradhānahurtārjuhuyāt iti tantraśeṣaṃ pratipadyate /
            ājyabhāgānta ityevaṃ tantrasamāptau siddhāyāṃ agnerupamādhānādivacanaṃ agnimātrasyopasamādhānārtham
            /
            tena aupāsanābhāve laukike 'pi bhavati /
            evaṃprakārāṇāmeteṣāṃ naimittikānāṃ dṛṣṭaphalānāṃ ca paṇyahomādīnāṃ anyasminnapyagnau
            pravṛttipradarśanārtha sarvānte agnividhānārtho yatnaḥ kṛtaḥ /
            dayādi vacanamānantaryārtham /
            pradhānāhutyanantaraṃ jayādyeva prati patyate, na sūtrāntaradṛśṭā āhutayo 'smin tantre
            hotavyāḥ iti /
            kāḥ punastāḥ?kapotaścedagāramupahanyādanupatedvā devāḥ kapotaḥ iti pratyṛcaṃ juhuyāt
            japedvā /
            (āśva3-7-7)</p>
         
         
         <p>ityāśvalāyanaḥ /
            jayadivacanenaiva tantrasamuccayapretiṣedhaḥ /
            tadapi prāyaścittaṃ vikalpena bhavati pṛthaktantra iti /
            tatrāpi śamyāḥ paridhyarthe /</p>
         
         
         <p>asyāpi prāyaścittasyāsminneva śāstra upadiṣṭatvāt //9//</p>
         
         
         
         
         
         <p><span class="bold">ĀpGs-Tāt_23.9:</span>
            tatrādubhatāḥ svabhāvataḥ pūrvamabhūtāssanto bhavantīti /
            utpātā iti tu ūrdhva bhavanti anyaktāvasthāyāṃ prāpnunuvanti /</p>
         
         
         <p>adbhutāścotpātāśceti dvandvasamāsa /
            śabdabhedastu bhaumadivyabhedābhiprāyaḥ /
            tatra divyā utpātā rātrāvindradhanu rādityakīla ityādayaḥ bhaumāṃstvadbhutānagārasthūṇetyādinā
            svayamevodāharati /
            agārasya sthūṇāḥ<span class="it">agārasthūṇāḥ, tāsāṃ virohaṇe</span> aṅkuropajanane /
            sthūṇāgrahaṇaṃ cānyasyāpi gṛhasambandhino vaṃśādranikhātasyāpi pradarśanārtham, nimittagataviśeṣaṇatvāt
            .<span class="it">madhuna upaveśana</span>ityagāra eva /
            upasarjanasyāpyagāraśabdasya yogyatvena buddhyā vibhajya sambandhaḥ;ārāmādiṣvanadbhutatvāt
            /
            <span class="it">kuptuḥ</span>cullī bhrāṣṭramambarīṣamityanarthāntaram /
            tasyāṃ kuptvāṃ pacanāgāra ityarthaḥ /</p>
         
         
         <p><span class="it">kapotasyā</span>pyāraṇyasya pakṣiviśeṣasya<span class="it">padadarśane</span> /
            kuptvāmityati pradarśanārtham;antargṛhe 'pyasyādubhutatvāt /
            amā saha vasantī<span class="it">tyamātyāḥ</span></p>
         
         
         <p>ekapātrabhojanāḥ putrabhrātrādayaḥ teṣāṃ bahūnāṃ santataṃ<span class="it">śarīrareṣaṇe</span>śarīranāśane maraṇa ityarthaḥ /</p>
         
         
         <p>kecit-amātyānāṃ yugapadvyādhāvapīti /
            <span class="it">anyeṣu cādubhutotpāteṣu</span>uktebhyo 'nyeṣu gṛhamadhye valmīkajananādiṣvadibhuteṣu usāteṣu ca dṛṣeṣu satsu tatsūcitaduritaśāntyādikāmo
            'māvāsyāyāṃ<span class="it">niśāyāṃ rātryāṃ</span>muhūrtadvayādūrdhvam /
            kecit-dvitīye yāma iti /
            <span class="it">yatrāpāṃ</span>vahantīnāṃ<span class="it">śabdaṃ na śṛṇuyāt</span>kecit-kumbhairudadhāneṣvānīyamānāsviti /</p>
         
         
         <p>tathābūte deśe <span class="it">agnerupasamādhānādi</span>tantraṃ pratipadyate /
            tantravidhānaṃ cāsya ājyahaviṣṭvāt . ājyabāgānte iti tvarthakṛtyapratiṣedhārtham /</p>
         
         
         <p>uttarā āhutīḥ 'imaṃ me varuṇa, tatvāyāmi'ityekādaśāhutīrhutvā vacanabalā<span class="it">jjayādi pratipadyate /</span></p>
         
         
         <p>atra prajāpati iti pratīkena 'prājāpatyā vyāhṛtīḥ'itivat 'prajāpate na tvadetāni'ityeṣaiva
            gṛhyate //9//</p>
         
         
         <p class="bold">pariṣecanāntaṃ kṛtvābhimṛtebhya uttarayā dakṣiṇato 'śmānaṃ paridhiṃ dadhāti dadhāti
            // ĀpGs_23.10 //</p>
         
         
         <p><span class="bold">COMMENTARIES:</span></p>
         
         
         <p><span class="bold">ĀpGs-Anā_23.10:</span>
            ata amātyānāṃ śarīrareṣaṇe ityasminnadbhute kaścidviśeṣaḥ yeṣāṃ pūrvāparā anvañcaḥ
            pramīyante te abhimṛtāstebhyastadartha teṣāṃ mṛtyuśamanārtha uttaraṃ karma homamimaṃ
            kṛtvā pariṣecanānte 'śmānaṃ paridhi antardhānaṃ mṛttyunivāraṇārtha pratiṣṭhāpayati<span class="it">uttarayarcā</span> 'imaṃ jīvebhya'; ityetayā /
            
            <p>
               abhyāsaḥ praśvasamāptidyotakaḥ /<br />
               paridhimiti vacanāt tasyāśmanaḥ pracyāvanaṃ na kāryam, tatraiva pratiṣṭhito bhavati
               //10//
               </p>
         </p>
         
         
         <p>iti śrīharadattamiśraviracitāyāṃ gṛhyavṛttāvanākulāyāṃ trayorviṃśaḥ khaṇḍaḥ //</p>
         
         
         <p>samāptaścottamo 'ṣṭamaḥ paṭalaḥ //</p>
         
         
         <p>====================================================================================</p>
         
         
         <p>// saṃpūrṇānākulā vṛttiḥ //</p>
         
         
         
         
         
         <p><span class="bold">ĀpGs-Tāt_23.10:</span>
            tataḥ pariṣecanāntaṃ tantraśṣaṃ karoti /
            śamyāḥ paridhyarthe iti pūrvamevoktam /
            kecit-ājyabhāgānta ityanena tantraprāptau siddhāyāmagnerupasamādhānādivacanamagnimātrasyopasamādhānārtham
            /
            tenaupāsanaśūnyasyedaṃ karma laukike 'pi bhavati /
            anyāni cevaṃprakārāṇi dṛṣṭaphalāni naimittikāni paṇyahomādīni, asya sarvānte 'gnividhānasya
            sarvārthatvāvagamāditi /</p>
         
         
         <p><span class="it">abhimṛtebhya</span>ityādinā 'amātyānāṃ śarīrareṣaṇe'ityasminnadbhute kaścidviśeṣo 'bhidhīyate /
            <span class="it">abhimṛtā</span>abhimukhyena mṛtā yogyatayā jīvanta eva amātyānāṃ santatamaraṇadarśanena svayamapi
            maraṇādbhītā ityarthaḥ /
            tebhyastadartha santatamaraṇabhayanivṛttyarta<span class="it">uttarayā</span>'imaṃ jīvebhyaḥ'; ityanayā<span class="it">paridhiṃ</span> mṛtyorantardhānabhūtaṃ<span class="it">aśmānaṃ dakṣiṇato</span> nidadhāti /
            
            <p>
               etacca tantraśeṣānte, kṛtveti ktvāpratyayabalāt /<br />
               kecit-nidadhāti pratiṣṭhāpayati /<br />
               paridhivacanācca tasyāśmanaḥ pracyāvanaṃ na kartavyamiti /<br />
               dadhāti dadātītigviruktiḥ praśnasamāptisūcanārtā //10//
               </p>
         </p>
         
         
         <p>
            itthaṃ sudarśanāryeṇa gṛhyatātparyadarśanam /<br />
            kṛtaṃ bhāṣyānusāreṇa yathāmati yathāśrutam //
            </p>
         
         
         <p>
            atrānuktaṃ duruktaṃ vā matermāndyācchutasya vā /<br />
            sanmārgapravaṇānāṃ naḥ kṣantumarhanti paṇḍitāḥ //
            </p>
         
         
         <p>iti śrīsudarśanācāryaviracite gṛhyatātparyadarśane trayoviṃśaḥ khamḍaḥ asṭamaśca paṭalassamāptaḥ
            //</p>
         
         
         <p>// samāpteyaṃ gṛhyasūtravyākhyā //</p>
         
         
         </div>
   </body>
</html>