<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Abhinavagupta: Mālinīślokavārttika (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Abhinavagupta: Mālinīślokavārttika</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_abhinavagupta-mAlinIzlokavArttika.xml">sa_abhinavagupta-mAlinIzlokavArttika.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Jürgen Hanneder</p>
      <p class="noindent"><b>Contribution: </b>Jürgen Hanneder</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>Hanneder: Abhinavagupta's Philosophy of Revelation. An Edition and Annotated Translation
            of Malinislokavarttika I, 1-399, Oriental Studies 14, Groningen: Egbert Forsten 1998;
            ed. Madhusudan Kaul Shastri, Srinagar 1921, KSTS XXX.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/saiva/abhmal1u.htm">abhmal1u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Abhinavagupta: Malinislokavarttika, Kanda 1
            <br />
            <br />1. verses I.1-399 are the critical text taken from my edition:
            <br /> Abhinavagupta's Philosophy of Revelation. An Edition and Annotated
            <br /> Translation of Malinislokavarttika I, 1-399, Groningen
            <br /> Oriental Studies 14, Groningen: Egbert Forsten 1998.
            <br />2. the rest is from the first edition (ed. Madhusudan Kaul Shastri,
            <br /> Srinagar 1921, KSTS XXXI)
            <br />3. (original) encoding utf-8
            <br />4. perhaps a few TeX-codes have remained due to oversight
            <br />5. corrections are very welcome
            <br /> Jürgen Hanneder (hanneder@indologie.uni-halle.de)
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div id="d1e582">
            
            <p>prathamaḥ kāṇḍaḥ</p>
            
            
            <p id="AgMsv_1.1">
               vimalakalāśrayābhinavasṛṣṭimahā jananī <br />bharitatanuś ca pañcamukhaguptarucir janakaḥ /<br />
               tadubhayayāmalasphuritabhāvavisargamayaṃ <br />hṛdayam anuttarāmṛtakulaṃ mama saṃsphuratāt //
                <span class="ref">AgMsv_1.1</span></p>
            
            
            <p id="AgMsv_1.2">
               yadīyabodhakiraṇair ullasadbhiḥ samantataḥ /<br />
               vikāsihṛdayāmbhojā vayaṃ sa jayatād guruḥ //
                <span class="ref">AgMsv_1.2</span></p>
            
            
            <p id="AgMsv_1.3">
               sābhimarśaṣaḍardhārthapañcasrotaḥsamujjvalān /<br />
               yaḥ prādān mahyam arthaughān daurgatyadalanavratān //
                <span class="ref">AgMsv_1.3</span></p>
            
            
            <p id="AgMsv_1.4">
               śrīmatsumatisaṃśuddhaḥ sadbhaktajanadakṣiṇaḥ /<br />
               śambhunāthaḥ prasanno me bhūyād vākpuṣpatoṣitaḥ //
                <span class="ref">AgMsv_1.4</span></p>
            
            
            <p id="AgMsv_1.5">
               gurubhyo 'pi garīyāṃsaṃ yuktaṃ śrīcukhalābhidham /<br />
               vande yatkṛtasaṃskāraḥ sthito 'smi galitagrahaḥ //
                <span class="ref">AgMsv_1.5</span></p>
            
            
            <p id="AgMsv_1.6">
               tato gurutaraḥ śrīmān bhūtirājo mahāmatiḥ /<br />
               jayatād bhaktajanatāsamuddharaṇasāhasaḥ //
                <span class="ref">AgMsv_1.6</span></p>
            
            
            <p id="AgMsv_1.7">
               śrīsomānandasaṃbodhaśrīmadutpalaniḥsṛtāḥ /<br />
               jayanti saṃvidāmodasaṃdarbhā dikprasarpiṇaḥ //
                <span class="ref">AgMsv_1.7</span></p>
            
            
            <p id="AgMsv_1.8">
               taddṛṣṭisaṃsṛticchedipratyabhijñopadeśinaḥ /<br />
               śrīmallakṣmaṇaguptasya guror vijayate vacaḥ //
                <span class="ref">AgMsv_1.8</span></p>
            
            
            <p id="AgMsv_1.9">
               apy asaṃkhyanavāsvādacamatkāraikadurmadā /<br />
               yenānuttarasaṃbhogatṛptā me matiṣaṭpadī //
                <span class="ref">AgMsv_1.9</span></p>
            
            
            <p id="AgMsv_1.10">
               tadekamayatām āpya svātmany eva tathā sthitā /<br />
               tad asyāḥ pronmiṣanty eva vividhā nādasaṃpadaḥ //
                <span class="ref">AgMsv_1.10</span></p>
            
            
            <p id="AgMsv_1.11">
               sacchiṣyakarṇamandrābhyām arthito 'haṃ punaḥ punaḥ /<br />
               vākyārthaṃ vartaye śrīmanmālinyāṃ yat kva cit kva cit //
                <span class="ref">AgMsv_1.11</span></p>
            
            
            <p id="AgMsv_1.12">
               aucityenetaratyāgād vācyavācakayor mithaḥ /<br />
               vartanāvarta etasmin sādhu śāstraṃ ca vārttikam //
                <span class="ref">AgMsv_1.12</span></p>
            
            
            <p id="AgMsv_1.13">
               ye 'harniśaṃ prakāśante sarvasya ca na gocare /<br />
               numo 'bhinavaguptāṃs tāñ śivacandrāṃśusaṃcayān //
                <span class="ref">AgMsv_1.13</span></p>
            
            
            <p id="AgMsv_1.14">
               jayanti jagadānandavipakṣakṣapaṇakṣamāḥ /<br />
               parameśamukhodbhūtajñānacandramarīcayaḥ //
                <span class="ref">AgMsv_1.14</span></p>
            
            
            <p id="AgMsv_1.15">
               aniyantritasadbhāvād bhāvābhedaikabhāginaḥ /<br />
               yat prāg jātaṃ mahājñānaṃ tadraśmibharavaibhavam //
                <span class="ref">AgMsv_1.15</span></p>
            
            
            <p id="AgMsv_1.16">
               tataṃ tādṛk svamāyīyaheyopādeyavarjitam /<br />
               vitatībhāvanācitraraśmitāmātrabheditam //
                <span class="ref">AgMsv_1.16</span></p>
            
            
            <p id="AgMsv_1.17">
               abhimarśasvabhāvaṃ tad dhṛdayaṃ parameśituḥ /<br />
               tatrāpi śaktyā satataṃ svātmamayyā maheśvaraḥ //
                <span class="ref">AgMsv_1.17</span></p>
            
            
            <p id="AgMsv_1.18">
               yadā saṃghaṭṭam āsādya samāpattiṃ parāṃ vrajet /<br />
               tadāsya paramaṃ vaktraṃ visargaprasarāspadam //
                <span class="ref">AgMsv_1.18</span></p>
            
            
            <p id="AgMsv_1.19">
               anuttaravikāsodyajjagadānandasundaram /<br />
               bhāvivaktrāvibhāgena bījaṃ sarvasya yat sthitam //
                <span class="ref">AgMsv_1.19</span></p>
            
            
            <p id="AgMsv_1.20">
               hṛtspandadṛkparāsāranirnāmormyādi tan matam /<br />
               etat paraṃ trikaṃ pūrvaṃ sarvaśaktyavibhāgavat //
                <span class="ref">AgMsv_1.20</span></p>
            
            
            <p id="AgMsv_1.21">
               atra bhāvasamullāsaśaṅkāsaṃkocavicyuteḥ /<br />
               svānandalīnatāmātramātricchākarmadṛktrayam //
                <span class="ref">AgMsv_1.21</span></p>
            
            
            <p id="AgMsv_1.22">
               tathā ca guravaḥ śaivadṛṣṭāv itthaṃ nyarūpayan /<br />
               sa yad āste cidāhlādamātrānubhavatallayaḥ //
                <span class="ref">AgMsv_1.22</span></p>
            
            
            <p id="AgMsv_1.23">
               tad icchā tāvatī jñānaṃ tāvat tāvat kriyā hi sā /<br />
               susūkṣmaśaktitritayasāmarasyena vartate //
                <span class="ref">AgMsv_1.23</span></p>
            
            
            <p id="AgMsv_1.24">
               cidrūpāhlādaparamas tadābhinno bhaved iti /<br />
               nanu cedṛśi viśvātmabhūte saṃkocavarjanāt //
                <span class="ref">AgMsv_1.24</span></p>
            
            
            <p id="AgMsv_1.25">
               vikalpakalpanāmūlāḥ kathaṃ śāstrādisaṃpadaḥ /<br />
               ucyate sarva evāyaṃ bodhaḥ saṃvitprabhāmayaḥ //
                <span class="ref">AgMsv_1.25</span></p>
            
            
            <p id="AgMsv_1.26">
               prakāśarūpatāyogāc cidāmarśaghanātmakaḥ /<br />
               tatrāmarśasvabhāvo 'yaṃ yaḥ prakāśaḥ prakāśate //
                <span class="ref">AgMsv_1.26</span></p>
            
            
            <p id="AgMsv_1.27">
               sa eva kiṃ na śāstraughaḥ kim anyair yuktiḍambaraiḥ /<br />
               paravāgdevatāviddhas tatrāsau kevalaṃ bhavet //
                <span class="ref">AgMsv_1.27</span></p>
            
            
            <p id="AgMsv_1.28">
               na tu laukikamāyīyavarṇapuñjavicitritaḥ /<br />
               uktaṃ śrīpratyabhijñāyām ātmasaṃsthasya bhāsanam //
                <span class="ref">AgMsv_1.28</span></p>
            
            
            <p id="AgMsv_1.29">
               asty eva na vinā tasmād icchāmarśaḥ pravartate /<br />
               svabhāvam avabhāsasya vimarśaṃ vidur anyathā //
                <span class="ref">AgMsv_1.29</span></p>
            
            
            <p id="AgMsv_1.30">
               prakāśo 'rthoparakto 'pi tulyo ratnādikair iti /<br />
               kiṃca yaḥ kaś canāmarśaś ciccamatkāragocaraḥ //
                <span class="ref">AgMsv_1.30</span></p>
            
            
            <p id="AgMsv_1.31">
               hlādatāpādiviṣayas tadāsau bhavati sphuṭaḥ /<br />
               tadvimarśāntarālambasamucchalanayogataḥ //
                <span class="ref">AgMsv_1.31</span></p>
            
            
            <p id="AgMsv_1.32">
               paścāt susphuṭatām eti tathā ca gurur ūcivān /<br />
               yathā svasaṃvidā siddhaṃ sukhādi vyavatiṣṭhate //
                <span class="ref">AgMsv_1.32</span></p>
            
            
            <p id="AgMsv_1.33">
               na hi vyavasthāsamaye vedyate tat svasaṃvidā /<br />
               tathāvaśyopagantavyaṃ svasaṃvitsādhanād iti //
                <span class="ref">AgMsv_1.33</span></p>
            
            
            <p id="AgMsv_1.34">
               evam atrāpi paścād yaj jñānādyullāsavartmani /<br />
               sarvābhedamayī bhūmir yāvad āmṛśyatāṃ vrajet //
                <span class="ref">AgMsv_1.34</span></p>
            
            
            <p id="AgMsv_1.35">
               tāvat taducitodāravimarśāṃśasphuṭatvataḥ /<br />
               tādṛk sa eva śāstratvaṃ prāgvisargaḥ prapadyate //
                <span class="ref">AgMsv_1.35</span></p>
            
            
            <p id="AgMsv_1.36">
               etad eva tu yuktaṃ syāt tathā hy anupadhau pare /<br />
               śāstrārthe 'pi samācāraleśaḥ ko 'pi vibhāvyate //
                <span class="ref">AgMsv_1.36</span></p>
            
            
            <p id="AgMsv_1.37">
               sa nūnaṃ sphuṭatādhāmabhāvijñānādiśaktimān /<br />
               uparāgāt tatas tattadvaicitryaparibṛṃhitaḥ //
                <span class="ref">AgMsv_1.37</span></p>
            
            
            <p id="AgMsv_1.38">
               yathā mukhasya tadvyaktisthāne 'psu mukure maṇau /<br />
               khaḍge cañcalasadvṛttasūkṣmadīrghādikā sthitiḥ //
                <span class="ref">AgMsv_1.38</span></p>
            
            
            <p id="AgMsv_1.39">
               tad itthaṃ parame rūpe prodbhūtā jñānasaṃpadaḥ /<br />
               anavacchinnahṛdayabījātmatrayasundarāḥ //
                <span class="ref">AgMsv_1.39</span></p>
            
            
            <p id="AgMsv_1.40">
               yadā tūcchaladākārasvataraṅgāntarātmakān /<br />
               visisṛkṣati bhāvaughān bhairavaḥ śaktibṛṃhitaḥ //
                <span class="ref">AgMsv_1.40</span></p>
            
            
            <p id="AgMsv_1.41">
               tadā tā eva vijñānasaṃpadas tadupādhijām /<br />
               īṣatkriyāsamācārayantraṇāṃ saṃśritā iva //
                <span class="ref">AgMsv_1.41</span></p>
            
            
            <p id="AgMsv_1.42">
               paritas tattaraṅgaughasātmatāṃ samupāśrite /<br />
               tathāpi jagadānandasundare bodhabhairave //
                <span class="ref">AgMsv_1.42</span></p>
            
            
            <p id="AgMsv_1.43">
               bhāvanirbharatāmātrasaṃtṛpte śaktiśālini /<br />
               pūrṇayā nijaśaktyaiva nyakkṛte śaktimatpade //
                <span class="ref">AgMsv_1.43</span></p>
            
            
            <p id="AgMsv_1.44">
               tādṛg eva vimarśātmā jñānadhārā vijṛmbhate /<br />
               yasyāṃ bhogopadeśena ko 'pi hlādaḥ pravartate //
                <span class="ref">AgMsv_1.44</span></p>
            
            
            <p id="AgMsv_1.45">
               yadīyasaṃvidācāracaryāvisrambhabhāvitaḥ /<br />
               bhogavrāto 'pi dhanyānāṃ niḥśreyasapadāyate //
                <span class="ref">AgMsv_1.45</span></p>
            
            
            <p id="AgMsv_1.46">
               yatrocyate svaśaktyādikṣobhasaṃraṃbhanirbharā /<br />
               devasya yāgapriyatā viśeṣān mātṛmadhyataḥ //
                <span class="ref">AgMsv_1.46</span></p>
            
            
            <p id="AgMsv_1.47">
               aiśvaryaśaktyudrekeṇa labdheśvarapadābhidhaḥ /<br />
               devo vijñānamahimā prodbhūto 'yaṃ prapañcitaḥ //
                <span class="ref">AgMsv_1.47</span></p>
            
            
            <p id="AgMsv_1.48">
               atrāpy anantabhāvāṃśasaṃyojanaviyojane /<br />
               prāgdaśābhedasaṃdhānād asaṃkhyatvam upāśrite //
                <span class="ref">AgMsv_1.48</span></p>
            
            
            <p id="AgMsv_1.49">
               tadupādhivaśād eva saṃvijjñānapadojjhitāḥ /<br />
               tāyante vividhāḥ śāstrakriyājñānavibhūtayaḥ //
                <span class="ref">AgMsv_1.49</span></p>
            
            
            <p id="AgMsv_1.50">
               mukhyas tv eṣa prapañco 'yaṃ pañcātmatvena carcitaḥ /<br />
               tathā ca vakṣyate tattvam abhinnam api pañcadhā //
                <span class="ref">AgMsv_1.50</span></p>
            
            
            <p id="AgMsv_1.51">
               savyāpārādhipatvena taddhīnaprerakatvataḥ /<br />
               icchānivṛtteḥ svasthatvād ityādyair vākyasaṃcayaiḥ //
                <span class="ref">AgMsv_1.51</span></p>
            
            
            <p id="AgMsv_1.52">
               nanv etāvati sandarbhe deśakālakalākṛtāḥ /<br />
               bhedā na saṃbhavanty eva bāḍham om iti vacmahe //
                <span class="ref">AgMsv_1.52</span></p>
            
            
            <p id="AgMsv_1.53">
               na hy atra kālatattvasya nāmamātraṃ vibhāvyate /<br />
               vaibhavy api mahākālī śaktir nātra vijṛmbhate //
                <span class="ref">AgMsv_1.53</span></p>
            
            
            <p id="AgMsv_1.54">
               tarhy abhinne svasaṃpūrṇe tadā paścāt punar yadā /<br />
               parataś ceti ko nv eṣa vācoyuktiparigrahaḥ //
                <span class="ref">AgMsv_1.54</span></p>
            
            
            <p id="AgMsv_1.55">
               atra brūmaḥ satyam eva vastutas tu sphuṭātmani /<br />
               jṛmbhite tattvasarge 'pi kāle 'py unmiṣitātmani //
                <span class="ref">AgMsv_1.55</span></p>
            
            
            <p id="AgMsv_1.56">
               bodhasya naiva santy etāḥ pūrvāparavikalpanāḥ /<br />
               kālo viśeṣaṇatvena yasmād bhavati bhedakaḥ //
                <span class="ref">AgMsv_1.56</span></p>
            
            
            <p id="AgMsv_1.57">
               viśeṣaṇaṃ ca tat proktaṃ samaśīrṣikayaiva yat /<br />
               bhedena vedyatām eti yathā nīlaṃ saroruhaṃ //
                <span class="ref">AgMsv_1.57</span></p>
            
            
            <p id="AgMsv_1.58">
               na ca bodhasya vedyatvaṃ kadācid upapadyate /<br />
               vedyatvaṃ bhāsamānatvaṃ tat prakāśaprasādataḥ //
                <span class="ref">AgMsv_1.58</span></p>
            
            
            <p id="AgMsv_1.59">
               prakāśaḥ sa sa bodhaś ca na ced bodhāntarasthiteḥ /<br />
               prakāśaniyamān nūnam anavasthā pravartate //
                <span class="ref">AgMsv_1.59</span></p>
            
            
            <p id="AgMsv_1.60">
               ata eva vimūḍhā ye bodham aprathamānakam /<br />
               arthaprathātmakaṃ brūyuḥ svavacovañcitās tu te //
                <span class="ref">AgMsv_1.60</span></p>
            
            
            <p id="AgMsv_1.61">
               tasmāt kālo na bodhasya bhedakatvāya kalpate /<br />
               nāpi vedyasya kālo 'sau bhedakībhavituṃ kṣamaḥ //
                <span class="ref">AgMsv_1.61</span></p>
            
            
            <p id="AgMsv_1.62">
               viśvaṃ hi bodhābhinnaṃ tad atathātve na bhāsate /<br />
               prakāśena samāviṣṭaś citraṃ bhāvaḥ prakāśate //
                <span class="ref">AgMsv_1.62</span></p>
            
            
            <p id="AgMsv_1.63">
               viśvaprakāśa evaṃ syāt sarvasyaiva sadātanaḥ /<br />
               sati prakāśe bodhākhye sa prakāśatvam aśnute //
                <span class="ref">AgMsv_1.63</span></p>
            
            
            <p id="AgMsv_1.64">
               aprakāśo 'pi bhāvaś cet prakāśātmā sa vedyate /<br />
               aprakāśas tv asau bhāva ity atra śaraṇaṃ tamaḥ //
                <span class="ref">AgMsv_1.64</span></p>
            
            
            <p id="AgMsv_1.65">
               yaś cāprakāśo bhāvātmā prakāśātmā sa cet kṛtaḥ /<br />
               nūnaṃ sa bhāvo naṣṭaḥ syāt svāprakāśatvavicyuteḥ //
                <span class="ref">AgMsv_1.65</span></p>
            
            
            <p id="AgMsv_1.66">
               nātadrūpaṃ prakāśaṃ ca kartuṃ vidhir api kṣamaḥ /<br />
               nanv etāvad idaṃbhāvaḥ prakāśe sati bhāsate //
                <span class="ref">AgMsv_1.66</span></p>
            
            
            <p id="AgMsv_1.67">
               astv etad eva kiṃtv ittham aprakāśaḥ prakāśatām /<br />
               bhāvasya cāprakāśatve prakāśībhāvite sati //
                <span class="ref">AgMsv_1.67</span></p>
            
            
            <p id="AgMsv_1.68">
               naivaṃ prakāśito bhāva iti vastusthitir bhavet /<br />
               tad alaṃ vyatiriktena prakāśena śivas tathā //
                <span class="ref">AgMsv_1.68</span></p>
            
            
            <p id="AgMsv_1.69">
               tasmāt prakāśa evāsau gīto yaḥ paramaḥ śivaḥ /<br />
               sa evācintyamahimā svātantryoddāmaghūrṇitaḥ //
                <span class="ref">AgMsv_1.69</span></p>
            
            
            <p id="AgMsv_1.70">
               prakāśate tathā tais taiḥ svabhāvair acyutasthitiḥ /<br />
               nātra sarvatra sarvajñabhāvaḥ kaś cana śaṅkyate //
                <span class="ref">AgMsv_1.70</span></p>
            
            
            <p id="AgMsv_1.71">
               ahaṃ caitro ghaṭaṃ vedmi na paṭaṃ, veda taṃ tv ayaṃ. /<br />
               nāyaṃ vetti paṭaḥ, so 'haṃ jāne ghaṭapaṭāv iti //
                <span class="ref">AgMsv_1.71</span></p>
            
            
            <p id="AgMsv_1.72">
               vediṣyāmi na vā, pūrvam ajānāṃ naiva vā kva cit, /<br />
               krameṇa vedmi yugapad dvābhyām ubhayavarjitam. //
                <span class="ref">AgMsv_1.72</span></p>
            
            
            <p id="AgMsv_1.73">
               sarvaṃ vedmi, na kiṃ cic ca jāne. naivāsmi kaś cana /<br />
               bhāvātmā, nanu naivāham. ahaṃ sarvaṃ ca sarvadā. //
                <span class="ref">AgMsv_1.73</span></p>
            
            
            <p id="AgMsv_1.74">
               sarvam asmy aham evaikaḥ kiṃ sarvam itarad bhavet /<br />
               ityādir eka evāyaṃ prakāśaḥ pravijṛmbhate //
                <span class="ref">AgMsv_1.74</span></p>
            
            
            <p id="AgMsv_1.75">
               nanv eko yady asaḥ kaś cit, prakāśo na tadā paraḥ /<br />
               kathaṃ bhaved. aho mūḍhaḥ kathaṃ vyutpādyatām ayam //
                <span class="ref">AgMsv_1.75</span></p>
            
            
            <p id="AgMsv_1.76">
               ekaḥ prakāśaḥ svātantryāc citrarūpaḥ prakāśate. /<br />
               vastutaś ca na citro 'sau, nācitro bhedadūṣaṇāt //
                <span class="ref">AgMsv_1.76</span></p>
            
            
            <p id="AgMsv_1.77">
               ghaṭaprakāśe vastrasya prakāśo yadi saṃbhavet /<br />
               nāsau ghaṭaprakāśaḥ syād dviprakāśo hy asau bhavet //
                <span class="ref">AgMsv_1.77</span></p>
            
            
            <p id="AgMsv_1.78">
               so 'pi cāstv eva, no nāsti tad idaṃ tvatpracoditam /<br />
               ghaṭātmanā prakāśo 'sya mā bhūd ity avatiṣṭhate //
                <span class="ref">AgMsv_1.78</span></p>
            
            
            <p id="AgMsv_1.79">
               tac cāyuktaṃ prakāśasya bodhatvāt svātmajṛmbhaṇam /<br />
               lakṣaṇaṃ yadi tat ko 'yaṃ vṛthā vāgjālaḍambaraḥ //
                <span class="ref">AgMsv_1.79</span></p>
            
            
            <p id="AgMsv_1.80">
               paricchinnaprakāśatvaṃ jaḍasya kila lakṣaṇam /<br />
               jaḍād vilakṣaṇo bodho yato na parimīyate //
                <span class="ref">AgMsv_1.80</span></p>
            
            
            <p id="AgMsv_1.81">
               tasmād arkasya sadbhāve siddhe kaḥ khalu bāliśaḥ /<br />
               brūyāt katham ayaṃ svāṃśuśubhritāśeṣabhūr iti //
                <span class="ref">AgMsv_1.81</span></p>
            
            
            <p id="AgMsv_1.82">
               tasmāt siddhe prakāśe 'smin yāḥ prakāśavikalpanāḥ /<br />
               sarvās tāḥ sarvasaṃbhuktayoṣiccāritrapālanāḥ //
                <span class="ref">AgMsv_1.82</span></p>
            
            
            <p id="AgMsv_1.83">
               asiddhau ca prakāśasya ko 'haṃ kiṃ tvaṃ tamo 'pi kim /<br />
               na kiṃ cid api vā kiṃ syāt tūṣṇīṃ syād api vā katham //
                <span class="ref">AgMsv_1.83</span></p>
            
            
            <p id="AgMsv_1.84">
               tasmāt prakāśatādātmyalabdhabhairavabhāginām /<br />
               bhāvānām api kālo 'yaṃ na kiṃ cit kartum arhati //
                <span class="ref">AgMsv_1.84</span></p>
            
            
            <p id="AgMsv_1.85">
               hanta tarhi kathaṃkāraṃ tadetyādivacaḥkramaḥ /<br />
               śrūyatām uktam apy etat punar nirbhajya bhaṇyate //
                <span class="ref">AgMsv_1.85</span></p>
            
            
            <p id="AgMsv_1.86">
               yaḥ prakāśaḥ sa evāyaṃ pratibhāti tathā tathā /<br />
               naiva cānyasya kasyāpi sa tu bhāty eva kevalam //
                <span class="ref">AgMsv_1.86</span></p>
            
            
            <p id="AgMsv_1.87">
               sa eva paramodāraḥ sarvasyaivāvabhāsakaḥ /<br />
               svatantra iti tasyecchāśaktiḥ svātantryasaṃjñitā //
                <span class="ref">AgMsv_1.87</span></p>
            
            
            <p id="AgMsv_1.88">
               sa ca svātmani viśrāntas tadanyābhāvayogataḥ /<br />
               svātmaviśrāntir evaiṣā devasyānanda ucyate //
                <span class="ref">AgMsv_1.88</span></p>
            
            
            <p id="AgMsv_1.89">
               svātantryamahimaivāsya svarūpād apṛthaksthitiḥ /<br />
               svaprakāśe nije dhāmni bhāsayed bhāvavibhramān //
                <span class="ref">AgMsv_1.89</span></p>
            
            
            <p id="AgMsv_1.90">
               bhāsanā ca kriyāśaktir iti śāstreṣu kathyate /<br />
               yayā vicitratattvādikalanā pravibhajyate //
                <span class="ref">AgMsv_1.90</span></p>
            
            
            <p id="AgMsv_1.91">
               bhāsanānavabhāte ca kathaṃ nāma prakalpate /<br />
               tad asyāntaḥsthitaṃ bhānaṃ jñānaśaktir ahaṃ smṛtā //
                <span class="ref">AgMsv_1.91</span></p>
            
            
            <p id="AgMsv_1.92">
               etāvad asya devasya yad rūpaṃ svātmamātrataḥ /<br />
               sa unmeṣa iti proktaḥ pañcaśaktis tato vibhuḥ //
                <span class="ref">AgMsv_1.92</span></p>
            
            
            <p id="AgMsv_1.93">
               triśaktir ekaśaktir vā devo vā kevalaḥ sthitaḥ /<br />
               śaktir evātha devī sā sāraśāstre nirūpyate //
                <span class="ref">AgMsv_1.93</span></p>
            
            
            <p id="AgMsv_1.94">
               vakṣyate ca jagaddhātuḥ kathitetyāditaḥ param /<br />
               saivaikā saty anekatvaṃ gacchatīti maheśinā //
                <span class="ref">AgMsv_1.94</span></p>
            
            
            <p id="AgMsv_1.95">
               sa cāyaṃ nirbharānandaviśrāntisvātmasusthitaḥ /<br />
               sodaryaiḥ śabdasaṃdarbhair bhāṣyate bhairavādibhiḥ //
                <span class="ref">AgMsv_1.95</span></p>
            
            
            <p id="AgMsv_1.96">
               savidhaṃ dūragaṃ vāpi yady apy asya na vastutaḥ /<br />
               śabdajātaṃ bhavet kiṃ cid anyad apy atha vā prabhoḥ //
                <span class="ref">AgMsv_1.96</span></p>
            
            
            <p id="AgMsv_1.97">
               tathā ca bhāsayaty eva deva eṣa tathā tathā /<br />
               tatas tadanusāreṇa sarvo 'yaṃ kalpanākramaḥ //
                <span class="ref">AgMsv_1.97</span></p>
            
            
            <p id="AgMsv_1.98">
               na ca tat kalpanāmātraṃ tathātve 'py atha kā kṣitiḥ /<br />
               tathā saṃkalpatāṃ devo yad vā kalpayatāṃ tathā //
                <span class="ref">AgMsv_1.98</span></p>
            
            
            <p id="AgMsv_1.99">
               evaṃ caiṣa prakāśātmā saptatriṃśātmakāt paraḥ /<br />
               vaicitryabhāsanāṃ kurvan kālaṃ bhāsayati prabhuḥ //
                <span class="ref">AgMsv_1.99</span></p>
            
            
            <p id="AgMsv_1.100">
               vaicitryabhāsanaiveyaṃ kālaśaktir udāhṛtā /<br />
               tato 'vabhāsamānaitatkālaśaktyanurodhataḥ //
                <span class="ref">AgMsv_1.100</span></p>
            
            
            <p id="AgMsv_1.101">
               āsmākīnāt tadetyādir uparāgaḥ pravartate /<br />
               na cāsau tatra nāsty eva tatra yan nāsti tat kutaḥ //
                <span class="ref">AgMsv_1.101</span></p>
            
            
            <p id="AgMsv_1.102">
               anyatra tanyatāṃ nāma tat prakāśavaśaṃ sthitam /<br />
               nanv evam apare tattvajāle śuddhetarasthitau //
                <span class="ref">AgMsv_1.102</span></p>
            
            
            <p id="AgMsv_1.103">
               śuddhāśuddhapade vāpi vidyādau tattvamaṇḍale /<br />
               śuddhabhairavasadbhāvād aviśeṣo bhaviṣyati //
                <span class="ref">AgMsv_1.103</span></p>
            
            
            <p id="AgMsv_1.104">
               narīnṛtyāmahe hanta yatnād vyākhyeyam eva naḥ /<br />
               āyuṣmato yad dhṛdaye svayaṃ viparivartate //
                <span class="ref">AgMsv_1.104</span></p>
            
            
            <p id="AgMsv_1.105">
               śuddhāśuddhavibhedo hi paramārthakathāsu no /<br />
               sa tu tatkṛta evāste mūḍhānāṃ dhiyi niścalaḥ //
                <span class="ref">AgMsv_1.105</span></p>
            
            
            <p id="AgMsv_1.106">
               nanu śuddhetaratvākhyo yadi bhedo na vāstavaḥ /<br />
               vyācikīrṣitam evaitac chāstraṃ vivadate tataḥ //
                <span class="ref">AgMsv_1.106</span></p>
            
            
            <p id="AgMsv_1.107">
               aśuddhatvaṃ hi tattvānāṃ dīkṣayā śodhanaṃ tataḥ /<br />
               ityādi bahudhā bhedapradhānātra yataḥ sthitiḥ //
                <span class="ref">AgMsv_1.107</span></p>
            
            
            <p id="AgMsv_1.108">
               ucyate nādvaye 'muṣmin dvaitaṃ nāsty eva sarvathā /<br />
               uktaṃ hi bhedavandhye 'pi vibhau bhedāvabhāsanam //
                <span class="ref">AgMsv_1.108</span></p>
            
            
            <p id="AgMsv_1.109">
               tad eva khalu saṃsāre māyāvidyādibhiḥ padaiḥ /<br />
               bandha ity ucyate tatra rūḍhāḥ saṃsāriṇo matāḥ //
                <span class="ref">AgMsv_1.109</span></p>
            
            
            <p id="AgMsv_1.110">
               taccintānusṛter eṣāṃ śuddhāśuddhādiniścayaḥ /<br />
               kiṃ ca śāstram idaṃ samyag bhagavadyogadeśakam //
                <span class="ref">AgMsv_1.110</span></p>
            
            
            <p id="AgMsv_1.111">
               bhagavadyogam advaitaṃ nirdvandvaṃ ca pracakṣate /<br />
               tasyopadeśa itthaṃ syād yadi yāvadvibhedavat //
                <span class="ref">AgMsv_1.111</span></p>
            
            
            <p id="AgMsv_1.112">
               saṃbhāvyate tan nirbhajya nirbhajyaiva nirūpyate /<br />
               advaite bhairavavibhau yat praveśopaveśayoḥ //
                <span class="ref">AgMsv_1.112</span></p>
            
            
            <p id="AgMsv_1.113">
               ābhyāsikī sthitir nāsti tau hi bhedaikajīvitau /<br />
               ataḥ saṃbhāvyanikhiladvaitaśaṅkāvyapohane //
                <span class="ref">AgMsv_1.113</span></p>
            
            
            <p id="AgMsv_1.114">
               gurūṇāṃ ca śiśūnāṃ ca yatnaḥ sarvo vijṛmbhate /<br />
               ato dvaitam ihāśaṅkyāśaṅkya sarvaṃ pratanyate //
                <span class="ref">AgMsv_1.114</span></p>
            
            
            <p id="AgMsv_1.115">
               tad yāvadgati saṃbhāvya na tu kutrāpy udāsyate /<br />
               tathā hi yadi nāmṛṣṭaṃ dvaitaṃ tarhy ekam eva sat //
                <span class="ref">AgMsv_1.115</span></p>
            
            
            <p id="AgMsv_1.116">
               cidbrahma tad alaṃ tattvasaṃkhyākalpananirṇayaiḥ /<br />
               pañcatriṃśatitā kasmāt tattvānāṃ tan nirūpyate //
                <span class="ref">AgMsv_1.116</span></p>
            
            
            <p id="AgMsv_1.117">
               tasmād dvaitasya bhedātmasthiter yāvadgati graham /<br />
               kṛtvā yas tatpratikṣepas tena niḥśaṅkatā bhavet //
                <span class="ref">AgMsv_1.117</span></p>
            
            
            <p id="AgMsv_1.118">
               etad eva ca vijñāne nirbhidyaivopadeśanam /<br />
               yathāsaṃbhavi yad vajrapakṣāṇāṃ tad vidāraṇam //
                <span class="ref">AgMsv_1.118</span></p>
            
            
            <p id="AgMsv_1.119">
               tathā hi śrīmatā stotre bhaṭṭanārāyaṇena tat /<br />
               namas te bhavasaṃbhrāntabhrāntim udbhāvya bhindate //
                <span class="ref">AgMsv_1.119</span></p>
            
            
            <p id="AgMsv_1.120">
               jñānānandaṃ ca nirdvandvaṃ deva vṛtvā vivṛṇvate /<br />
               nirdvandvam iti nirdvaitaṃ prakaṭīkriyate padam //
                <span class="ref">AgMsv_1.120</span></p>
            
            
            <p id="AgMsv_1.121">
               udbhāvyante bhramāś ceti cakāro 'trādbhutāvahaḥ /<br />
               iha cādvaitam eveti purataḥ prataniṣyate //
                <span class="ref">AgMsv_1.121</span></p>
            
            
            <p id="AgMsv_1.122">
               adhvaśuddhyādikaṃ dvaite 'nupapattīti vakṣyate /<br />
               abhedena vinā naitan nanu bhedaṃ vināpi kim //
                <span class="ref">AgMsv_1.122</span></p>
            
            
            <p id="AgMsv_1.123">
               satyaṃ kiṃtv advaye tattve bhedo 'pi na na yujyate /<br />
               idaṃ hi tat parādvaitaṃ bhedatyāgagrahau na yat //
                <span class="ref">AgMsv_1.123</span></p>
            
            
            <p id="AgMsv_1.124">
               bhede tu viśvabhāvānāṃ svasvabhāvavyavasthiteḥ /<br />
               abheda iti śabdo 'yaṃ manye bhedayate rasāt //
                <span class="ref">AgMsv_1.124</span></p>
            
            
            <p id="AgMsv_1.125">
               tad alaṃ prakṛtaṃ nirūpyate <br />parameśaḥ kila bhedakalpanām /<br />
               prakaṭīkurute yathā tathā <br />nanu kālo 'pi vijṛmbhate tathā //
                <span class="ref">AgMsv_1.125</span></p>
            
            
            <p>na tathāpi ca yāti bhinnatāṃ
               paramārthena kadācid eva saḥ /
               yugapat sa hi saṃvidātmakaḥ</p>
            
            
            <p id="AgMsv_1.127">
               nanv ittham ekaghanabhāvavimarśasār <br />saṃvedane yad aham eṣa karomi citraḥ /<br />
               jānāmi vā tad apare 'pi na maitracaitra-<br />prāyā vidadhyur athavāpi kathaṃ na vidyuḥ //
                <span class="ref">AgMsv_1.127</span></p>
            
            
            <p id="AgMsv_1.128">
               aho māyāgranthir nibiḍatama eṣo 'tra bhavatām <br />idaṃ hi prabrūmaḥ svaparam iha nāsty ekam abhidam /<br />
               ahaṃ vedmīty eṣā ghaṭatanuviśeṣaprakaṭatā <br />prathāś citrākārāḥ paramahasi bhāntīti kathitam //
                <span class="ref">AgMsv_1.128</span></p>
            
            
            <p id="AgMsv_1.129">
               tasmād ghaṭaṃ vedmy aham ity amutra <br />bhedo na kaścin nanu me ghaṭo 'yam /<br />
               bhātīti bhedapratibhānam asti <br />naitan na tasyaiṣa śivas tathāyam //
                <span class="ref">AgMsv_1.129</span></p>
            
            
            <p id="AgMsv_1.130">
               ata eva dvaipāyanamukhyās teṣu svaśāstradeśeṣu /<br />
               mamakāram eva mṛtyuṃ khaṇḍanadāyitvataḥ prāhuḥ //
                <span class="ref">AgMsv_1.130</span></p>
            
            
            <p id="AgMsv_1.131">
               tad evaṃ kālakalanopādhijātoparāgajāḥ /<br />
               tadetyādi pratāyante paratattve 'pi saṃvidaḥ //
                <span class="ref">AgMsv_1.131</span></p>
            
            
            <p id="AgMsv_1.132">
               tatra pūrṇaikarūpatvāt sarvaṃ sarvatra cāpi tat /<br />
               anyathā khaṇḍanāyogān na pūrṇā pūrṇatā bhavet //
                <span class="ref">AgMsv_1.132</span></p>
            
            
            <p id="AgMsv_1.133">
               tataḥ pūrṇatayā sarvaṃsahabhairavadhāmani /<br />
               pañcātmako 'yaṃ śāstrārthaḥ śāmbhavaḥ. śaktyaṇusthitim //
                <span class="ref">AgMsv_1.133</span></p>
            
            
            <p id="AgMsv_1.134">
               nyakkṛtyaiṣa parāṃ devīṃ svātmany udrecya vartate /<br />
               itthaṃ sa visisṛkṣuḥ san bhāvān visraṣṭṛtāpadāt //
                <span class="ref">AgMsv_1.134</span></p>
            
            
            <p id="AgMsv_1.135">
               pūrvam ucchalitānandaghanām abhajata sthitim /<br />
               visraṣṭṛtāpade tv eṣa visargāveśabhāg api //
                <span class="ref">AgMsv_1.135</span></p>
            
            
            <p id="AgMsv_1.136">
               riktībhaviṣyann ānandaghanayā pūrṇayā citā /<br />
               tāvad ānandaśaktyaṃśavisargāveśanirbharaḥ //
                <span class="ref">AgMsv_1.136</span></p>
            
            
            <p id="AgMsv_1.137">
               vartamānaḥ svaśaktyoghapūrṇaś cābhūd bhaviṣyati /<br />
               riktaśaktir iti tryātmacitrasaṃvedanātmakaḥ //
                <span class="ref">AgMsv_1.137</span></p>
            
            
            <p id="AgMsv_1.138">
               tadāsau devadevaḥ syād visraṣṭari pade sphuṭam /<br />
               nanu kiṃ vartamānāṃśe saṃsto bhūtabhaviṣyatī //
                <span class="ref">AgMsv_1.138</span></p>
            
            
            <p id="AgMsv_1.139">
               kiṃ nāma bhavatā jñātaṃ te svatantre 'pi ke cana /<br />
               vartamānāvadher bhūtaṃ bhaviṣyac ca vibhajyate //
                <span class="ref">AgMsv_1.139</span></p>
            
            
            <p id="AgMsv_1.140">
               yac ca yatra na viśrāntaṃ tad vibhajyeta vai kutaḥ /<br />
               kathaṃ cāvadhibhāvaḥ syād vartamānasya te prati //
                <span class="ref">AgMsv_1.140</span></p>
            
            
            <p id="AgMsv_1.141">
               tayor avadhimattvaṃ vā tat praty api kathaṃ bhavet /<br />
               viśvasya viśvam avadhis tadvad vā jāyate na kim //
                <span class="ref">AgMsv_1.141</span></p>
            
            
            <p id="AgMsv_1.142">
               tasmād bhūtaṃ bhaviṣyac ca vartamānākhyasaṃvidi /<br />
               rūḍham eveti tatraiva yadi viśrāntim āvahet //
                <span class="ref">AgMsv_1.142</span></p>
            
            
            <p id="AgMsv_1.143">
               yadi cātraiva nikhilakalpanāraśmimaṇḍalam /<br />
               avisphārya kṣaṇaṃ tiṣṭhet saṃniruddhanijasthitiḥ //
                <span class="ref">AgMsv_1.143</span></p>
            
            
            <p id="AgMsv_1.144">
               tan nijāmṛtavisphāracamatkāraikacarvaṇām /<br />
               labhate paramānandasudhāsandohavāhinīm //
                <span class="ref">AgMsv_1.144</span></p>
            
            
            <p id="AgMsv_1.145">
               tathā hi sūryaraśmyoghapūrṇaḥ syāc candramā yadā /<br />
               tadā sūryakarān bhūyo yāvan na visisṛkṣati //
                <span class="ref">AgMsv_1.145</span></p>
            
            
            <p id="AgMsv_1.146">
               tāvat svamaṇḍalābhoge kṣaṇaṃ viśrāntisusthitaḥ /<br />
               antaḥsthaviśvadevāṃśatarpaṇāpātram ucyate //
                <span class="ref">AgMsv_1.146</span></p>
            
            
            <p id="AgMsv_1.147">
               evaṃ bhāvaprakāśārkamarīcinicayāñcite /<br />
               svabodhacandramahasi vartamāne hṛdantare //
                <span class="ref">AgMsv_1.147</span></p>
            
            
            <p id="AgMsv_1.148">
               viśrānto 'ntaḥsthitodāracitsudhāsārasundare /<br />
               antaḥsthasvāmṛtāpūro vamyate na bahir yataḥ //
                <span class="ref">AgMsv_1.148</span></p>
            
            
            <p id="AgMsv_1.149">
               tata evāntar evāsau ghūrṇamānaḥ samucchalan /<br />
               svāntaḥsthadevatācakratarpaṇāhaṃvidātmakaḥ //
                <span class="ref">AgMsv_1.149</span></p>
            
            
            <p id="AgMsv_1.150">
               jāyate yāvad uddāmyet tāvat svakaraṇakramaḥ /<br />
               niruddhe raśmipaṭale vibhavābhāvayogataḥ //
                <span class="ref">AgMsv_1.150</span></p>
            
            
            <p id="AgMsv_1.151">
               na bhūtaṃ na bhaviṣyac ca vartamānād vibhajyate /<br />
               avibhāgas tayor yāvat tāvat kā vartamānatā //
                <span class="ref">AgMsv_1.151</span></p>
            
            
            <p id="AgMsv_1.152">
               bhūtabhāvisvabhāvābhyāṃ sā hi yāti vibhāgitām /<br />
               tad asmin saṃvidavadhau viśramya tuṭimātrakam //
                <span class="ref">AgMsv_1.152</span></p>
            
            
            <p id="AgMsv_1.153">
               kālagrāsaparo yogī jāyate khecaraḥ kṣaṇāt /<br />
               uktaṃ hi bhāvābhāso yaḥ kālaḥ sa kalanātmakaḥ //
                <span class="ref">AgMsv_1.153</span></p>
            
            
            <p id="AgMsv_1.154">
               svasaṃvidraśmisaṃsphāro bhāvābhāvaḥ sa nāparaḥ /<br />
               tasmāt svaraśmisaṃrodhadvāraruddhādhvamaṇḍalaḥ //
                <span class="ref">AgMsv_1.154</span></p>
            
            
            <p id="AgMsv_1.155">
               kālagrāsaikarasiko jāyate khecaraḥ svayam /<br />
               tad uktaṃ parameśena tantre śrīḍāmarābhidhe //
                <span class="ref">AgMsv_1.155</span></p>
            
            
            <p id="AgMsv_1.156">
               niruddhya raśmicakraṃ svaṃ pītvāmṛtam anuttamam /<br />
               kālobhayāparicchinne vartamāne sukhī bhavet //
                <span class="ref">AgMsv_1.156</span></p>
            
            
            <p id="AgMsv_1.157">
               rodho 'pi nāma naitasmin saṃkocaparivarjite /<br />
               tadabhāvān na visphāro grāsatṛptī tathātra ke //
                <span class="ref">AgMsv_1.157</span></p>
            
            
            <p id="AgMsv_1.158">
               kiṃ tūktanītyā saṃrodhasphāragrāsādi bhāsate /<br />
               na tathābhāsanāc cānyad vastu viśvatra kiṃ cana //
                <span class="ref">AgMsv_1.158</span></p>
            
            
            <p id="AgMsv_1.159">
               ity alaṃ khecarīcakragoṣṭhyālāpena bhūyasā /<br />
               ko vābhinavagupte 'smin yogaḥ saṃvedanakrame //
                <span class="ref">AgMsv_1.159</span></p>
            
            
            <p id="AgMsv_1.160">
               prakṛtaṃ brūmahe devīvisṛṣṭāś citrasaṃvidaḥ /<br />
               yāvat tāvad tad ūrdhvordhvaṃ sroto yad bhedavarjitam //
                <span class="ref">AgMsv_1.160</span></p>
            
            
            <p id="AgMsv_1.161">
               saurabhargaśikhādīni tataḥ śāstrāṇi tenire /<br />
               uktaṃ bhargaśikhāyāṃ ca devena parameṣṭhinā //
                <span class="ref">AgMsv_1.161</span></p>
            
            
            <p id="AgMsv_1.162">
               ūrdhvasrotodbhavaṃ jñānam idaṃ tat paramaṃ priye /<br />
               paramadhvaninordhvordhvasaṃvidrūpābhidhāyinā //
                <span class="ref">AgMsv_1.162</span></p>
            
            
            <p id="AgMsv_1.163">
               īśānavaktraniryātāt siddhāntād bhedam ādiśat /<br />
               atrāpi pūrvabhedāṃśavyāmiśrībhāvacitritāḥ //
                <span class="ref">AgMsv_1.163</span></p>
            
            
            <p id="AgMsv_1.164">
               vijñānasaṃpadas tāṃs tāṃs tanvate śāstravibhramān /<br />
               iha yāvat tu mukhyeyaṃ ṣaḍātmā śāstrasaṃtatiḥ //
                <span class="ref">AgMsv_1.164</span></p>
            
            
            <p id="AgMsv_1.165">
               etatpūrvārdhabhāgīni trikaśāstrāṇi yāni tu /<br />
               ṣaḍardhasaṃjñayā tāni gurubhir bhāṣitāny alam //
                <span class="ref">AgMsv_1.165</span></p>
            
            
            <p id="AgMsv_1.166">
               na tu gūḍharahasyatvād evaiṣa vacanakramaḥ /<br />
               evaṃ hi dvādaśārdhārdham ityādy api na kiṃ bhavet //
                <span class="ref">AgMsv_1.166</span></p>
            
            
            <p id="AgMsv_1.167">
               atra śaktitrayaṃ mukhyaṃ saṃpūrṇasthiti kalpate /<br />
               ananyonyoparodhena pūrṇaṃ pūrṇacidātmakam //
                <span class="ref">AgMsv_1.167</span></p>
            
            
            <p id="AgMsv_1.168">
               tataḥ paraṃ tu tritayaṃ kasyāṃcid guṇitājuṣi /<br />
               anyasyāṃ guṇatābhāji yāmalaṃ paribhāṣyate //
                <span class="ref">AgMsv_1.168</span></p>
            
            
            <p id="AgMsv_1.169">
               paścād visṛṣṭe 'rthaughe tadvaicitryopādhiyogataḥ /<br />
               pṛthagbhāvaviyogāsu svātmaśaktiṣu pañcasu //
                <span class="ref">AgMsv_1.169</span></p>
            
            
            <p id="AgMsv_1.170">
               citspandecchāvidākarmarūpāsu svaucitīvaśāt /<br />
               pañcabrahmāṅgasubhagāt sphuradbhāvāṃśabodhajam //
                <span class="ref">AgMsv_1.170</span></p>
            
            
            <p id="AgMsv_1.171">
               rūpaṃ śāstrātmatāṃ prāptaṃ pañcadhaiva vijṛmbhate /<br />
               tathā hi prāg anantāntaḥsthitabhāvaughajṛmbhaṇam //
                <span class="ref">AgMsv_1.171</span></p>
            
            
            <p id="AgMsv_1.172">
               yāvat karoti bhagavāṃs tāvad īśamukhasthitiḥ /<br />
               antaḥsthāyā abhinnāyāḥ kriyāśakter vijṛmbhaṇe //
                <span class="ref">AgMsv_1.172</span></p>
            
            
            <p id="AgMsv_1.173">
               kramād unmiṣite tāvān eṣa sphāraḥ pratāyate /<br />
               kriyāśakteḥ sphuṭaḥ sphāro māyātvaṃ pratipatsyate //
                <span class="ref">AgMsv_1.173</span></p>
            
            
            <p id="AgMsv_1.174">
               māyātattvasvarūpe hi śiveśānīti vakṣyate /<br />
               śuddhaśuddhetarāśuddhaviśvanirmāṇakāriṇaḥ //
                <span class="ref">AgMsv_1.174</span></p>
            
            
            <p id="AgMsv_1.175">
               pañcamantratanoḥ śambhor nirmeyāśuddhasaṃgatiḥ /<br />
               asty eva pūrvakoṭyāṃ hi sarvam eva vyavasthitam //
                <span class="ref">AgMsv_1.175</span></p>
            
            
            <p id="AgMsv_1.176">
               tathā hi svagṛhāt kvāpi yiyāsoḥ prathamakṣaṇe /<br />
               yāvat kiṃ cana gantavyaṃ yac ca tanmadhyavṛtti tu //
                <span class="ref">AgMsv_1.176</span></p>
            
            
            <p id="AgMsv_1.177">
               tuṭipāte 'pi sarvajñasarvakartṛtvalabdhṛtā /<br />
               tata eva viśeṣāṃśaniṣkampakuśalātmanām //
                <span class="ref">AgMsv_1.177</span></p>
            
            
            <p id="AgMsv_1.178">
               tathā hi jātyakhaḍgāgradhārāsaṃsparśasaṃmitā /<br />
               sphurattvasamakālaṃ dhīr viśeṣāṃśān prakarṣati //
                <span class="ref">AgMsv_1.178</span></p>
            
            
            <p id="AgMsv_1.179">
               ratnatattvasphuṭaprajño vidyuttatkāladarśitān /<br />
               tāṃs tān viśeṣāṃś cinute ratnānāṃ bhūyasām api //
                <span class="ref">AgMsv_1.179</span></p>
            
            
            <p id="AgMsv_1.180">
               anekasvarasaṃbhārasparśalāghavayojite /<br />
               vīṇāyām ekavistāre vaicitryaṃ vetti tanmayaḥ //
                <span class="ref">AgMsv_1.180</span></p>
            
            
            <p id="AgMsv_1.181">
               nibiḍābhyāsadhārāgraviśrāntaśravaṇendriyaḥ /<br />
               vetty eva tatsvarāṃśāntaḥśrutyūnādhikatām api //
                <span class="ref">AgMsv_1.181</span></p>
            
            
            <p id="AgMsv_1.182">
               āstām abhedavāde 'sminn ayatnenaiva siddhyati /<br />
               etad yatra vibhāte 'pi bhede vāstavam advayam //
                <span class="ref">AgMsv_1.182</span></p>
            
            
            <p id="AgMsv_1.183">
               bhedaikajīvite śāstre yāvad etad sthitaṃ sphuṭam /<br />
               tathā hi pātañjalinā pāde vaibhūtanāmani //
                <span class="ref">AgMsv_1.183</span></p>
            
            
            <p id="AgMsv_1.184">
               nyarūpyata `prātibhād vā sarvam' atra mayāpi ca /<br />
               prātibhe prathamonmeṣe saṃvidrūpiṇy akhaṇḍite //
                <span class="ref">AgMsv_1.184</span></p>
            
            
            <p id="AgMsv_1.185">
               sthitaḥ sarvasphurattātmā sarvasiddhiphalodayaḥ /<br />
               evaṃ jagati nirmeye nirmitsāsvīkṛtaṃ balāt //
                <span class="ref">AgMsv_1.185</span></p>
            
            
            <p id="AgMsv_1.186">
               aśuddham api tadrūpanānāvaicitryayogy api /<br />
               sāmānyākārarūpeṇa dalaṃ bhedātmasundaram //
                <span class="ref">AgMsv_1.186</span></p>
            
            
            <p id="AgMsv_1.187">
               āste pronmiṣitaṃ saiṣā bhedābhedātmikā sthitiḥ /<br />
               ata eva hi sādākhye jñānaśaktisvarūpiṇi //
                <span class="ref">AgMsv_1.187</span></p>
            
            
            <p id="AgMsv_1.188">
               aśuddhileśakāluṣyāt parāparatayā sthitiḥ /<br />
               teneśabhuktād etasmād apy ūrdhvapadabhāginaḥ //
                <span class="ref">AgMsv_1.188</span></p>
            
            
            <p id="AgMsv_1.189">
               māyāprakaṭanautsukyāt tatsaṃskārajuṣas tathā /<br />
               bahukriyāsamārambhamayaṃ vividhamantraṇam //
                <span class="ref">AgMsv_1.189</span></p>
            
            
            <p id="AgMsv_1.190">
               prādurbhūtaṃ mahājñānasantateś ca śivapradam /<br />
               sa hi tatrāparo bhāvaḥ parabhāvanimīlitaḥ //
                <span class="ref">AgMsv_1.190</span></p>
            
            
            <p id="AgMsv_1.191">
               na tu rūḍhim upāgacched aśuddhordhvavidhāv iva /<br />
               tena vaiṣṇavabauddhādiśāsanāntaraniṣṭhitāḥ //
                <span class="ref">AgMsv_1.191</span></p>
            
            
            <p id="AgMsv_1.192">
               yathā samyaṅ na mucyante na tathā śaivasaṃskṛtāḥ /<br />
               atimārgakramakulatrikasrotontarādiṣu //
                <span class="ref">AgMsv_1.192</span></p>
            
            
            <p id="AgMsv_1.193">
               parameśānaśāstre tu ye samyag dīkṣitā narāḥ /<br />
               teṣāṃ naivāpavargasya lābhe bhedo 'sti kaś cana //
                <span class="ref">AgMsv_1.193</span></p>
            
            
            <p id="AgMsv_1.194">
               na caitadatirikto 'pi mokṣopāyo 'sti kaś cana /<br />
               kevalaṃ kvāpy anāyāsāj jīvanmuktikrameṇa ca //
                <span class="ref">AgMsv_1.194</span></p>
            
            
            <p id="AgMsv_1.195">
               śīghram eva parā siddhir yathāsmaddarśaneṣv iti /<br />
               kvāpi tattvāvalīyogaparipāṭīkramāc cirāt //
                <span class="ref">AgMsv_1.195</span></p>
            
            
            <p id="AgMsv_1.196">
               tais taiḥ kriyākalāpaiś ca labhyate paramaṃ phalam /<br />
               ata evāsti saṃhāradṛśām kauliky apīha dṛk //
                <span class="ref">AgMsv_1.196</span></p>
            
            
            <p id="AgMsv_1.197">
               yathoktaṃ kālapādādau dīkṣayec chvapacān iti /<br />
               cidunmeṣādikāḥ pañca yāḥ pūrvaṃ prāgabhedataḥ //
                <span class="ref">AgMsv_1.197</span></p>
            
            
            <p id="AgMsv_1.198">
               proktāḥ parasmiṃś cinnāthe bhairave samavāyataḥ /<br />
               tā eva bhāvopādhyaṃśalabdhabhedavibhāvitāḥ //
                <span class="ref">AgMsv_1.198</span></p>
            
            
            <p id="AgMsv_1.199">
               bhedāṃśam eva puṣṇanti prāgabhedajuṣo 'py alam /<br />
               tathā hy odanasaṃbhogo yo dehasyopacāyakaḥ //
                <span class="ref">AgMsv_1.199</span></p>
            
            
            <p id="AgMsv_1.200">
               kaphasaṃcayapātena sa dehasyāpacāyakaḥ /<br />
               nanu devasya viśvātmābhede 'pi svāparicyuteḥ //
                <span class="ref">AgMsv_1.200</span></p>
            
            
            <p id="AgMsv_1.201">
               vikāriṣv eva yogyānām upādhīnāṃ gatiḥ kutaḥ /<br />
               tadupādhivaśād bhedo bhairave bhāvasaṃbhavāt //
                <span class="ref">AgMsv_1.201</span></p>
            
            
            <p id="AgMsv_1.202">
               iti nāsmanmanobhūmāv upāroḍhum ivārhati /<br />
               tūṣṇīṃ vikāriṇo bhāvāḥ santīti hy atisāhasam //
                <span class="ref">AgMsv_1.202</span></p>
            
            
            <p id="AgMsv_1.203">
               devaḥ sa eva viśvātmā tathārūpeṇa bhāsate /<br />
               anupādher abhinnasya bhinnam aupādhibhāsanam //
                <span class="ref">AgMsv_1.203</span></p>
            
            
            <p id="AgMsv_1.204">
               nanv itthaṃ tad asatyaṃ syāt kathaṃ satyaṃ tad eva hi /<br />
               tathāvabhāsanād anyat kva kiṃ satyaṃ nirūpyatām //
                <span class="ref">AgMsv_1.204</span></p>
            
            
            <p id="AgMsv_1.205">
               nanv evaṃ svapnasaṃsāraḥ kiṃ satyaṃ kiṃtv asau kila /<br />
               abhīṣṭārthakriyāvandhyo 'satyo vyavahṛtaḥ param //
                <span class="ref">AgMsv_1.205</span></p>
            
            
            <p id="AgMsv_1.206">
               etac cāgre prapañcena yuktiyuktaṃ nirūpyate /<br />
               tasmād unmeṣaśaktir yā pūrvam āsīd abhedinī //
                <span class="ref">AgMsv_1.206</span></p>
            
            
            <p id="AgMsv_1.207">
               bhāvonmeṣasvarūpāsau yātā tatpuruṣasthitim /<br />
               yad abhinnaṃ tad agrāhyaṃ yac ca grāhakam īśvaram //
                <span class="ref">AgMsv_1.207</span></p>
            
            
            <p id="AgMsv_1.208">
               adhunā tat sthitaṃ grāhyaṃ bhedāt tadgrāhakaṃ bhidaḥ /<br />
               puruṣākhyaṃ tataḥ proktaṃ sṛṣṭeḥ prārambhayogataḥ //
                <span class="ref">AgMsv_1.208</span></p>
            
            
            <p id="AgMsv_1.209">
               susphuṭapratyabhijñānān mukhyaṃ vaktraṃ ca bhaṇyate /<br />
               ata evātra visarabhāvasthitivighātakam //
                <span class="ref">AgMsv_1.209</span></p>
            
            
            <p id="AgMsv_1.210">
               nānāruggrahasaṃghātaviṣādi paricarcyate /<br />
               anekayuktidalitavyādhisaṃśāntasusthitāḥ //
                <span class="ref">AgMsv_1.210</span></p>
            
            
            <p id="AgMsv_1.211">
               atra susphuṭatāṃ yānti bhāvā bhedaikavṛttayaḥ /<br />
               bhāvatvam eva yat sarvaṃ tat tv idaṃ pūrvajaṃ mukham //
                <span class="ref">AgMsv_1.211</span></p>
            
            
            <p id="AgMsv_1.212">
               sarvataś ca guṇotkarṣād īśānasyordhvavaktratā /<br />
               dikkālakalanāśūnye na tu digbhedakalpanāḥ //
                <span class="ref">AgMsv_1.212</span></p>
            
            
            <p id="AgMsv_1.213">
               yo hi yasmād guṇotkṛṣṭa iti cordhvo bhaviṣyati /<br />
               tato bhāvān yadā samyag icchatīcchāvibhūtitaḥ //
                <span class="ref">AgMsv_1.213</span></p>
            
            
            <p id="AgMsv_1.214">
               tadecchāyāṃ samārūḍhāḥ sā cecchā caiva nirmalā /<br />
               yena tanmayatāyogāt saṃvidaikyaṃ spṛśanty amī //
                <span class="ref">AgMsv_1.214</span></p>
            
            
            <p id="AgMsv_1.215">
               kiṃtūpādhyuparaktecchāsaṃchādanatirohitāḥ /<br />
               te tadānīṃ sthitā bhāvā devas tu svaiṣaṇāsthitaḥ //
                <span class="ref">AgMsv_1.215</span></p>
            
            
            <p id="AgMsv_1.216">
               parācīnitasaṃvittivaktro na ca parāṃ sthitim /<br />
               pūrṇām adhyuṣitas tena suṣupta iva bhāsate //
                <span class="ref">AgMsv_1.216</span></p>
            
            
            <p id="AgMsv_1.217">
               asuptaś ca prabuddhatvāt tasya svāpo nimīlanam /<br />
               na hy asti paramārthena bhairavānandasaṃvidaḥ //
                <span class="ref">AgMsv_1.217</span></p>
            
            
            <p id="AgMsv_1.218">
               tasmin paraprakāśe hi nimīlattvam upāgate /<br />
               pralayāt tannimīlattvamitir vā kutra bhāsatām //
                <span class="ref">AgMsv_1.218</span></p>
            
            
            <p id="AgMsv_1.219">
               anābhātaṃ ca no vastu vyomasadmagavākṣavat /<br />
               so 'pi vā kalpitākāraś citprakāśe prakāśate //
                <span class="ref">AgMsv_1.219</span></p>
            
            
            <p id="AgMsv_1.220">
               tad amīlita evāyaṃ nimīlann iva tiṣṭhati /<br />
               prabhūṇām avikalpyā hi śaktir durghaṭakāriṇām //
                <span class="ref">AgMsv_1.220</span></p>
            
            
            <p id="AgMsv_1.221">
               idaṃ sukhena ghaṭate duḥkhena ghaṭate tv idaṃ /<br />
               ity ābhāsanavaicitrye svatantro hi sa eva naḥ //
                <span class="ref">AgMsv_1.221</span></p>
            
            
            <p id="AgMsv_1.222">
               tad eva tasya svātantryaṃ śaktir niyatināmikā /<br />
               yayā ruddhaḥ paśur jātu svātantryaṃ naiva vindati //
                <span class="ref">AgMsv_1.222</span></p>
            
            
            <p id="AgMsv_1.223">
               tadapekṣābalāt proktā patyau durghaṭakāritā /<br />
               na hi viśvātmanaḥ kiṃ cit sughaṭaṃ vātha durghaṭam //
                <span class="ref">AgMsv_1.223</span></p>
            
            
            <p id="AgMsv_1.224">
               kiṃ muhur muhur etenāsakṛn nanu nirūpitam /<br />
               hantāvismṛtiśīlaṃ tvāṃ praty etat syād apārthakam //
                <span class="ref">AgMsv_1.224</span></p>
            
            
            <p id="AgMsv_1.225">
               ekam uddiśya kiṃtv etatsaṃrambho na virājate /<br />
               kiṃ hy ekāṅkurasaṃpattyai prāvṛṣeṇyāḥ payomucaḥ //
                <span class="ref">AgMsv_1.225</span></p>
            
            
            <p id="AgMsv_1.226">
               marmasthānam idaṃ cātra vyutpādyo hi janaḥ sa ca /<br />
               vyāpto hṛdbhuvi karmaughakṛṣṭāyāṃ saukumāryataḥ //
                <span class="ref">AgMsv_1.226</span></p>
            
            
            <p id="AgMsv_1.227">
               māyābījotthitānantavikalpāṅkurakandalaiḥ /<br />
               bhedābhimānajanitavācanaucityasevitaiḥ //
                <span class="ref">AgMsv_1.227</span></p>
            
            
            <p id="AgMsv_1.228">
               yāvad vidyāmahādāvajvālayaiṣā punaḥ punaḥ /<br />
               nālabdhā tāvad asyaitad dvaitaṃ rohet punaḥ punaḥ //
                <span class="ref">AgMsv_1.228</span></p>
            
            
            <p id="AgMsv_1.229">
               tīkṣṇayuktikuṭhāraughaiḥ sadvidyāvahnidīpitaiḥ /<br />
               nirbhinno bhedaviṭapī punar naiva prarohati //
                <span class="ref">AgMsv_1.229</span></p>
            
            
            <p id="AgMsv_1.230">
               evaṃ deve suṣuptāṃśamadhyāsīne sthitā api /<br />
               asaddeśīyatāṃ yānti bhāvāḥ śvabhrakapitthavat //
                <span class="ref">AgMsv_1.230</span></p>
            
            
            <p id="AgMsv_1.231">
               atra tādṛśam eva svaṃ jñānaṃ vairāgyanirbharam /<br />
               nirupākhyaṃ nirālambaṃ vyajṛmbhata vibhāgataḥ //
                <span class="ref">AgMsv_1.231</span></p>
            
            
            <p id="AgMsv_1.232">
               kapālamālābharaṇāḥ śmaśānapadavāsinaḥ /<br />
               asmātparāṅmukhībhūtā bhūtasaṃghātagocarāḥ //
                <span class="ref">AgMsv_1.232</span></p>
            
            
            <p id="AgMsv_1.233">
               bhogyaṃ jugupsāvadhi sarvam eva <br />bhoktā hy ahaṃ kaḥ kila deha eṣaḥ /<br />
               carmāsthimātraṃ na ca sāram atra <br />leśāṃśabhāge 'pi kadācid asti //
                <span class="ref">AgMsv_1.233</span></p>
            
            
            <p id="AgMsv_1.234">
               ittham abhyasyamānās te parāṃ vairāgyasampadam /<br />
               pratikṣaṇam upāruhya nimīlanti tadāhatāḥ //
                <span class="ref">AgMsv_1.234</span></p>
            
            
            <p id="AgMsv_1.235">
               kim etad iti dhāvanti duḥkhe 'pīndriyavṛttayaḥ /<br />
               etad evam iti prāyo virajyante sukhād api //
                <span class="ref">AgMsv_1.235</span></p>
            
            
            <p id="AgMsv_1.236">
               dṛṣṭānuśravikārthaughavaitṛṣṇye vaśatādhiyaḥ /<br />
               tatparaṃ puruṣakhyāter guṇavaitṛṣṇyam ity api //
                <span class="ref">AgMsv_1.236</span></p>
            
            
            <p id="AgMsv_1.237">
               nanv akāṇḍe 'pi pṛcchāmaḥ kiṃ cid yadi na kupyate /<br />
               * kim akāṇḍe bhedakāṇḍabhedakāṇḍaghaṭāvadhau //
                <span class="ref">AgMsv_1.237</span></p>
            
            
            <p id="AgMsv_1.238">
               tarhi saṃvid iyaṃ śuddhā svabhāvād eva cet katham /<br />
               aśucibhyo 'pi bhogebhyo rasāt spṛhayatetarām //
                <span class="ref">AgMsv_1.238</span></p>
            
            
            <p id="AgMsv_1.239">
               nanv avismṛtiśīlatvābhimānaḥ kvādhunā gataḥ /<br />
               alaṃ vā buddhyupālabdhair uktam apy etad ucyate //
                <span class="ref">AgMsv_1.239</span></p>
            
            
            <p id="AgMsv_1.240">
               svabhāvād eva saṃvittiḥ prakāśaparamārthikā /<br />
               viśvāvabhāsayogena bhātīti hi vipañcitam //
                <span class="ref">AgMsv_1.240</span></p>
            
            
            <p id="AgMsv_1.241">
               ataś ca saṃvido devyā viśvasmin bhāvamaṇḍale /<br />
               svātmany evocchalattvaṃ kiṃ khaṇḍanādāyi jāyate //
                <span class="ref">AgMsv_1.241</span></p>
            
            
            <p id="AgMsv_1.242">
               yadāpi parameśānaśaktyā bhedo 'vabhāsyate /<br />
               tadāpi saṃvid bhāveṣu dhāvatīti vivicyate //
                <span class="ref">AgMsv_1.242</span></p>
            
            
            <p id="AgMsv_1.243">
               yathā loṣṭahradajvālāśvāsakumbhaviyatsthitiḥ /<br />
               dharāmbudhimahātejaḥsamīrānantakhātmatām //
                <span class="ref">AgMsv_1.243</span></p>
            
            
            <p id="AgMsv_1.244">
               yāty eva mitirūpeyaṃ saṃvit svocchalitā kramāt /<br />
               saṃvidrūpasajātīyān bhāvān evānudhāvati //
                <span class="ref">AgMsv_1.244</span></p>
            
            
            <p id="AgMsv_1.245">
               nyarūpyata tathā caitat kenāpi parameśinā /<br />
               nimnaṃ taḍāgapānīyaṃ kaḥ pravartayituṃ kṣamaḥ //
                <span class="ref">AgMsv_1.245</span></p>
            
            
            <p id="AgMsv_1.246">
               paripūrṇe punas tasmin pravāhāḥ sarvatomukhāḥ /<br />
               nanu kiṃ kāṃś cid evetthaṃ saiṣā svaniyater balāt //
                <span class="ref">AgMsv_1.246</span></p>
            
            
            <p id="AgMsv_1.247">
               itthaṃ dhāvati tac cāsyā rāgatattvātmakaṃ vapuḥ /<br />
               tatrāpi ca tathā rāgābhāsa eva sa dhāryatām //
                <span class="ref">AgMsv_1.247</span></p>
            
            
            <p id="AgMsv_1.248">
               cidātmani tu rāgo 'stu ko 'py anyārūṣaṇātmakaḥ /<br />
               nanv itthaṃ cet kathaṃ nāma sā kutrāpi virajyate //
                <span class="ref">AgMsv_1.248</span></p>
            
            
            <p id="AgMsv_1.249">
               hanta prakṛta evāyaṃ vādaḥ saṃgatim āgataḥ /<br />
               yadā hi citir evaiṣā sarvataḥ saṃkucatsthitiḥ //
                <span class="ref">AgMsv_1.249</span></p>
            
            
            <p id="AgMsv_1.250">
               krameṇa bhogopāyebhyo bhogyebhyo dehato bhujaḥ /<br />
               bhogād bhoktus tathā śūnyā mahāpralayabhāg iva //
                <span class="ref">AgMsv_1.250</span></p>
            
            
            <p id="AgMsv_1.251">
               jāyate rudrarūpaiṣā daśā sāṃhārikī yataḥ /<br />
               sadyojātaś ca yad rudraḥ puruṣaś ceśvarātmakaḥ //
                <span class="ref">AgMsv_1.251</span></p>
            
            
            <p id="AgMsv_1.252">
               śrīmān sadāśivo deva īśānaś ceti gīyate /<br />
               viṣṇur vāmaḥ kajy aghora iti caitad bhaviṣyati //
                <span class="ref">AgMsv_1.252</span></p>
            
            
            <p id="AgMsv_1.253">
               antaḥsthasarvaśaktitvenaikaikasyāpi bṛṃhaṇāt /<br />
               brahmāṇy etāni kathyante bṛhattvād viśvabṛṃhaṇāt //
                <span class="ref">AgMsv_1.253</span></p>
            
            
            <p id="AgMsv_1.254">
               tadanyaśaktyudrekāṃśe hy ata eva vivakṣite /<br />
               pratyekam asti brahmādihetupañcakayogitā //
                <span class="ref">AgMsv_1.254</span></p>
            
            
            <p id="AgMsv_1.255">
               saiva śāstreṣu bhedena teṣu teṣu pratanyate /<br />
               ataś ca sadyojāte 'smin mukhyā raudradaśā sthitā //
                <span class="ref">AgMsv_1.255</span></p>
            
            
            <p id="AgMsv_1.256">
               sā ca saṃkocarūpāpi cidvikāse bhaviṣyati /<br />
               yallīnau brahmaviṣṇvaṃśau tenādhaḥkurute balāt //
                <span class="ref">AgMsv_1.256</span></p>
            
            
            <p id="AgMsv_1.257">
               vastvabhāvamayītyādidaśā rudrādhidevatā /<br />
               bhinnaprameyeti śrīmadutpalena nyarūpyata //
                <span class="ref">AgMsv_1.257</span></p>
            
            
            <p id="AgMsv_1.258">
               jāto 'pi bhedatanmātre saṃkocaṃ yad upāgataḥ /<br />
               tato vyatinimīlete bhoktṛbhogyāv iha sphuṭam //
                <span class="ref">AgMsv_1.258</span></p>
            
            
            <p id="AgMsv_1.259">
               ajātam iva tad viśvam atra sadyo 'vabhāsate /<br />
               sadyojātapadaṃ tena śūnyasaṃvedanātmakam //
                <span class="ref">AgMsv_1.259</span></p>
            
            
            <p id="AgMsv_1.260">
               tataḥ śūnyapadasyāntar yāvat sa ca vivikṣati /<br />
               devas tāvat svayaṃ bodhe viśvaṃ procchalati sthitam //
                <span class="ref">AgMsv_1.260</span></p>
            
            
            <p id="AgMsv_1.259">
               jānāti seyaṃ nāthasya jñānaśaktir vikāsinī /<br />
               tayor vikāsiciddhāmni līnatvam upapāditam //
                <span class="ref">AgMsv_1.259</span></p>
            
            
            <p id="AgMsv_1.262">
               saṃvidaḥ śūnyarūpāyā vikāso viśvam eva tat /<br />
               tathā hi ghanasauṣuptaviśrāntivaśanirbharaḥ //
                <span class="ref">AgMsv_1.262</span></p>
            
            
            <p id="AgMsv_1.263">
               tāṃs tān gṛhāpaṇādyaṃśān vetti svapnapadābhidhān /<br />
               ata eva na sā sṛṣṭiḥ sthitir eva tu sā tathā //
                <span class="ref">AgMsv_1.263</span></p>
            
            
            <p id="AgMsv_1.264">
               pūrvasṛṣṭeṣu bhāveṣu tad dhi vijñānamātrakam /<br />
               tathā ca jāgrato rūpāt svapno bhedena jāyate //
                <span class="ref">AgMsv_1.264</span></p>
            
            
            <p id="AgMsv_1.265">
               kiṃtu jāgratpadādīnāṃ pratyekaṃ bahubhedatā /<br />
               nirṇeṣyate tato yuktaṃ sṛṣṭirūpeṇa bhāsanam //
                <span class="ref">AgMsv_1.265</span></p>
            
            
            <p id="AgMsv_1.266">
               ato nijavibodhena tān bhāvān vyāpnuvan vibhuḥ /<br />
               etais tyājayate tāṃ svām audāsīnyadaśāṃ vibhuḥ //
                <span class="ref">AgMsv_1.266</span></p>
            
            
            <p id="AgMsv_1.267">
               jñānaśakter iyaṃ jṛmbhā tajjñānasthitibhāvinaḥ /<br />
               bhāvāḥ prayānti pūrṇatvaṃ vikāsinijatejasaḥ //
                <span class="ref">AgMsv_1.267</span></p>
            
            
            <p id="AgMsv_1.268">
               paramaḥ khalu saṃkocaḥ sadyojātapade bhavet /<br />
               yad eṣāṃ svasvarūpasya niṣṭhā naiva sma jāyate //
                <span class="ref">AgMsv_1.268</span></p>
            
            
            <p id="AgMsv_1.269">
               vinā saṃvidupārohaṃ sattāsattā jaḍo 'jaḍaḥ /<br />
               anīlaṃ nīlam ityādivyavasthā kalpatāṃ katham //
                <span class="ref">AgMsv_1.269</span></p>
            
            
            <p id="AgMsv_1.270">
               yad uvācotpalagurur yathā sadasatāṃ tathā /<br />
               jaḍājaḍānāṃ na svātmaviśeṣa iti niścitam //
                <span class="ref">AgMsv_1.270</span></p>
            
            
            <p id="AgMsv_1.271">
               tasmād bodhabharollāsavisṛṣṭasvaparasthitim /<br />
               cidanuprāṇanāṃ viṣvag vamann ānandasundarām //
                <span class="ref">AgMsv_1.271</span></p>
            
            
            <p id="AgMsv_1.272">
               cidekavapuṣā viśvaṃ svīcikīrṣaṃś cidātmani /<br />
               svabodhaśaktivamanāt sa devo vāma ucyate //
                <span class="ref">AgMsv_1.272</span></p>
            
            
            <p id="AgMsv_1.273">
               svabodhaśaktyudrekeṇa yady apy eṣa prayacchati /<br />
               bhāvānāṃ svavapus tādṛk tathāpi paramārthataḥ //
                <span class="ref">AgMsv_1.273</span></p>
            
            
            <p id="AgMsv_1.274">
               svīkartum icchan saṃhāram eṣāṃ kalpayate bhidaḥ /<br />
               ato bhedavyavasthāyāṃ vāmo 'sau parameśvaraḥ //
                <span class="ref">AgMsv_1.274</span></p>
            
            
            <p id="AgMsv_1.275">
               atra saubhāgyaniḥṣyandi tādṛg jñānaṃ pratāyate /<br />
               saubhāgyaṃ socyate teṣāṃ bhinnānāṃ svīkriyaiva yā //
                <span class="ref">AgMsv_1.275</span></p>
            
            
            <p id="AgMsv_1.276">
               bhāvānāṃ ca vicitrāṇāṃ bhogāṅgānāṃ svaśaktitaḥ /<br />
               svakautukakalālokād ucchalanty eva yā citiḥ //
                <span class="ref">AgMsv_1.276</span></p>
            
            
            <p id="AgMsv_1.277">
               saiva svabhāvarāgeṇa viśvaṃ rañjayate yataḥ /<br />
               vyakto hi rañjayed viśvaṃ vyaktiś cāsya svarūpataḥ //
                <span class="ref">AgMsv_1.277</span></p>
            
            
            <p id="AgMsv_1.278">
               yaiva procchalitāvasthā svīkārecchābharodayaḥ /<br />
               tadraśmisārasarvasve kṣaṇaṃ tiṣṭhaty ananyadhīḥ //
                <span class="ref">AgMsv_1.278</span></p>
            
            
            <p id="AgMsv_1.279">
               kiṃ nākarṣati kiṃ naiṣa ca bhāvayati yogavit /<br />
               tata evocyate śāstre nārakto rañjayed iti //
                <span class="ref">AgMsv_1.279</span></p>
            
            
            <p id="AgMsv_1.280">
               kāmasthaṃ kāmamadhyasthaṃ kāmāṅkuśapuṭīkṛtam /<br />
               kāmena sādhayet kāmān kāmaṃ kāmeṣu yojayet //
                <span class="ref">AgMsv_1.280</span></p>
            
            
            <p id="AgMsv_1.281">
               kāmaḥ svīkartum icchaiva tadācchādanayogataḥ /<br />
               viśvaṃ sādhayate kāmī kāmatattvam idaṃ yataḥ //
                <span class="ref">AgMsv_1.281</span></p>
            
            
            <p id="AgMsv_1.282">
               tathā hi parame svātmany adhyāsya sthairyam añjasā /<br />
               taducchalitasaṃbodhakalāsaṃchādanakramāt //
                <span class="ref">AgMsv_1.282</span></p>
            
            
            <p id="AgMsv_1.283">
               viśvaṃ kāmāṅkuśādhīnaṃ kiṃkaratvena bhāsate /<br />
               adhyātmasiddhayā yuktyā tv anayaiva nijodaye //
                <span class="ref">AgMsv_1.283</span></p>
            
            
            <p id="AgMsv_1.284">
               prāṇaḥ puryaṣṭakaṃ dehaṃ vyāpya viśvaṃ prakarṣati /<br />
               tattvasya kāmatattvasya prakaṭīkriyayā yataḥ //
                <span class="ref">AgMsv_1.284</span></p>
            
            
            <p id="AgMsv_1.285">
               siddhacakreṣv idaṃ gopyaṃ kiṃ vā na prakaṭīkṛtam /<br />
               śūnyānandāt prasṛtyaiva devaḥ procchalitātmakaḥ //
                <span class="ref">AgMsv_1.285</span></p>
            
            
            <p id="AgMsv_1.286">
               vartamāno nijāḥ śaktīr vikāsyaiva pravartate /<br />
               yatrāsya pravivikṣāsti yataś ca prāvṛtad vibhuḥ //
                <span class="ref">AgMsv_1.286</span></p>
            
            
            <p id="AgMsv_1.287">
               sarvāḥ śaktīr asau bhāvaḥ svātmany udrecya vartate /<br />
               tataś cidātmako devo nyagbhūta iva bhāsate //
                <span class="ref">AgMsv_1.287</span></p>
            
            
            <p id="AgMsv_1.288">
               udbhūtās tu vibhānty etāḥ pronmeṣecchāvidikriyāḥ /<br />
               ataś catuṣkayukto 'sau yady api pratibhāsate //
                <span class="ref">AgMsv_1.288</span></p>
            
            
            <p id="AgMsv_1.289">
               tathāpi śaktigaṇanā vastuto 'sya bhavet kutaḥ /<br />
               atraiva bhāvabhedāṃśanirmūlanakalā yataḥ //
                <span class="ref">AgMsv_1.289</span></p>
            
            
            <p id="AgMsv_1.290">
               sthitas tataḥ samācāro lokātikrāntagocaraḥ /<br />
               anantaśaktivaicitryād atrāpy uccāṭanādayaḥ //
                <span class="ref">AgMsv_1.290</span></p>
            
            
            <p id="AgMsv_1.291">
               saṃhāralīlābhūyiṣṭhā api tās tāḥ kriyāḥ sthitāḥ /<br />
               tad itthaṃ jñānaśaktyante bhāvānāṃ vapuṣi sthite //
                <span class="ref">AgMsv_1.291</span></p>
            
            
            <p id="AgMsv_1.292">
               kriyāśaktir athāntyaiva tān saṃharati sādaram /<br />
               yathā sūkṣmatamā śaktir unmeṣākhyā parāvadhau //
                <span class="ref">AgMsv_1.292</span></p>
            
            
            <p id="AgMsv_1.293">
               sraṣṭavyabhāvasthaulyena sthūlākāreva bhāsate /<br />
               tathaivaiṣā kriyāśaktir yasyāṃ bhāvā nimeṣitāḥ //
                <span class="ref">AgMsv_1.293</span></p>
            
            
            <p id="AgMsv_1.294">
               svasvarūpasthitā kāpi pūrṇeva pravijṛmbhate /<br />
               nanv asty eva kriyā yasyāṃ bhedaḥ pratyavabhāsate //
                <span class="ref">AgMsv_1.294</span></p>
            
            
            <p id="AgMsv_1.295">
               maivaṃ sarvā kriyā bhedaṃ praty uta prāg vyapohati /<br />
               tathā hi bhedabhūmau ye kāṣṭhajvalanataṇḍulāḥ //
                <span class="ref">AgMsv_1.295</span></p>
            
            
            <p id="AgMsv_1.296">
               ta eva pākāviṣṭatve bhedaṃ projjhanti sādaram /<br />
               yadi bhinnasvarūpās te pākaikyaṃ tat kathaṃ bhavet //
                <span class="ref">AgMsv_1.296</span></p>
            
            
            <p id="AgMsv_1.297">
               bhinnaṃ svarūpam aṅgānāṃ na hi yuktyopapadyate /<br />
               nanu pāko na kaś cit sa yat tan nānāsvarūpakam //
                <span class="ref">AgMsv_1.297</span></p>
            
            
            <p id="AgMsv_1.298">
               jvalanakledadāhādi tat pāka iti śabdyate /<br />
               bhinnā eva kriyāḥ sarvāḥ phalam ekaṃ prati sthitāḥ //
                <span class="ref">AgMsv_1.298</span></p>
            
            
            <p id="AgMsv_1.299">
               pāka ity ucyate nānyā kriyā nāmāsti kācana /<br />
               etad eva kathaṃ bahvya ekaṃ phalam abhīpsitam //
                <span class="ref">AgMsv_1.299</span></p>
            
            
            <p id="AgMsv_1.300">
               kathaṃ saṃpādayeyus tāḥ. pūrvoktād eva hetutaḥ /<br />
               nanu locanadīpārthamanaskārair api sphuṭam //
                <span class="ref">AgMsv_1.300</span></p>
            
            
            <p id="AgMsv_1.301">
               janyate jñānam ekaṃ tat tathaivātra bhaviṣyati /<br />
               so 'yaṃ kardamasaṃmardamalinībhūtavigrahaḥ //
                <span class="ref">AgMsv_1.301</span></p>
            
            
            <p id="AgMsv_1.302">
               marau marīcikāmbhobhiḥ snānecchur abhidhāvati /<br />
               bhinnasvarūpād yady ekam asti vastv iti saṃbhavaḥ //
                <span class="ref">AgMsv_1.302</span></p>
            
            
            <p id="AgMsv_1.303">
               tarhi kāraṇabhedena na bhedaḥ pāramārthikaḥ /<br />
               atha bhinnasvarūpaṃ tad ekaṃ cety upagamyate //
                <span class="ref">AgMsv_1.303</span></p>
            
            
            <p id="AgMsv_1.304">
               svabhāvabhedo bhedāyety etat tyaktaṃ vrataṃ bhavet /<br />
               nanv itthaṃ sā kriyā mā bhūd ekā kāṣṭhādi kārakam //
                <span class="ref">AgMsv_1.304</span></p>
            
            
            <p id="AgMsv_1.305">
               phalaṃ janayatām evam apy astu na hi naḥ kṣatiḥ /<br />
               kriyā hi nāma nāsmākam anyā śaktis tv asau yataḥ //
                <span class="ref">AgMsv_1.305</span></p>
            
            
            <p id="AgMsv_1.306">
               śaktiś ca phalabhitkḷptyā bhāvātmaivāvibhedataḥ /<br />
               sā ca śaktir vibhor eva sa ca viśvātmavigrahaḥ //
                <span class="ref">AgMsv_1.306</span></p>
            
            
            <p id="AgMsv_1.307">
               phalakārakabhedena na bhinnā paramārthataḥ /<br />
               svātmany abhinne 'pi vibhor evaṃ bhedāvabhāsanāt //
                <span class="ref">AgMsv_1.307</span></p>
            
            
            <p id="AgMsv_1.308">
               kriyāśaktir iti proktā yayā kartā maheśvaraḥ /<br />
               nanu yat paśavaḥ kuryuḥ kathaṃ tad upapadyatām //
                <span class="ref">AgMsv_1.308</span></p>
            
            
            <p id="AgMsv_1.309">
               te hi bhedaikajīvatvāt kuryur bhedavatīṃ kriyām /<br />
               alam etena paśavaḥ kathaṃ kuryur iti sphuṭam //
                <span class="ref">AgMsv_1.309</span></p>
            
            
            <p id="AgMsv_1.310">
               sa eva svavacaśchinno vādo vandhyāsutādivat /<br />
               na hi kumbhakṛtaḥ kvāpi kadācit kartṛtā bhavet //
                <span class="ref">AgMsv_1.310</span></p>
            
            
            <p id="AgMsv_1.311">
               yadi nāsau maheśākhyāt kartur avyatirekabhāk /<br />
               nanu kiṃ svit kulālena kumbho 'pi kriyate tataḥ //
                <span class="ref">AgMsv_1.311</span></p>
            
            
            <p id="AgMsv_1.312">
               īśasya viśvakartṛtve kiṃ paṭe 'pi na kartṛtā /<br />
               yady evaṃ tat kulālena paṭo 'pi kriyate na kim //
                <span class="ref">AgMsv_1.312</span></p>
            
            
            <p id="AgMsv_1.313">
               nanv evaṃ sati no kartā ko 'py anya iti karmaṇām /<br />
               śubhāśubhānāṃ svaphalaṃ kartuṃ kaṃ prati hetutā //
                <span class="ref">AgMsv_1.313</span></p>
            
            
            <p id="AgMsv_1.314">
               evam evaitad āyuṣmaṃs tathāhy evaṃ vijānatām /<br />
               na kiṃ cana phalaṃ kvāpi śubhāśubhasamudbhavam //
                <span class="ref">AgMsv_1.314</span></p>
            
            
            <p id="AgMsv_1.315">
               itthaṃ ye tu na jānanti bhuñjate te 'vipaścitaḥ /<br />
               tad eva karmasaṃjñaṃ tu malam ajñānamūlakam //
                <span class="ref">AgMsv_1.315</span></p>
            
            
            <p id="AgMsv_1.316">
               etad evānumanyaiva kecit saṃvittimātrakam /<br />
               saṃmanyante hy akartāraṃ kartṛtvānupapattitaḥ //
                <span class="ref">AgMsv_1.316</span></p>
            
            
            <p id="AgMsv_1.317">
               citsvarūpādhikaṃ hy asya yat tat kartṛtvam ucyate /<br />
               taj jāḍyam arpayed asmai cidādhikyaprasaṅgataḥ //
                <span class="ref">AgMsv_1.317</span></p>
            
            
            <p id="AgMsv_1.318">
               prakṛteḥ kartṛtā puṃsi nanu nāmopacaryate /<br />
               etan nyāyapathāpetair vṛthā jegīyate gṛhe //
                <span class="ref">AgMsv_1.318</span></p>
            
            
            <p id="AgMsv_1.319">
               upacāro hi no vastutathātvaṃ pratipadyate /<br />
               vyapadeśaḥ paraṃ tādṛg vastuśūnyo 'stu tāvatā //
                <span class="ref">AgMsv_1.319</span></p>
            
            
            <p id="AgMsv_1.320">
               nopacārikavahnitvavyapadeśe 'pi mānavaḥ /<br />
               himānīśīkarāsārivātotthaśiśirāpahaḥ //
                <span class="ref">AgMsv_1.320</span></p>
            
            
            <p id="AgMsv_1.321">
               draṣṭuḥ puṃsaś ca na draṣṭrī prakṛtiḥ parigīyate /<br />
               na cānyo 'sti varāko 'taḥ kartṛbhāvopacārakaḥ //
                <span class="ref">AgMsv_1.321</span></p>
            
            
            <p id="AgMsv_1.322">
               kiṃ ca prayojanaṃ tasya kartṛtvavyavahārajam /<br />
               vyapadeśas tu nāvastu parivartayituṃ kṣamaḥ //
                <span class="ref">AgMsv_1.322</span></p>
            
            
            <p id="AgMsv_1.323">
               ye 'py ātmānaṃ nayavidaḥ kartāraṃ samupāgaman /<br />
               te 'pi praśnam imaṃ tāvad asmākaṃ pratibhārpitam //
                <span class="ref">AgMsv_1.323</span></p>
            
            
            <p id="AgMsv_1.324">
               kiṃ yādṛglokasaṃsiddhakartṛtvaṃ karmayogataḥ /<br />
               spandātma tad vibhau spandahīne samupapadyate //
                <span class="ref">AgMsv_1.324</span></p>
            
            
            <p id="AgMsv_1.325">
               nanu jñānaṃ cikīrṣā ca yatnaś ceti guṇatrayam /<br />
               samavaiti yad atrāsya tat kartṛtvam udāhṛtam //
                <span class="ref">AgMsv_1.325</span></p>
            
            
            <p id="AgMsv_1.326">
               itthaṃ bālamatīnāṃ dhīr vipralabhyeta vañcakaiḥ /<br />
               dārakā api vā vidyur na saṃvedanavarjitāḥ //
                <span class="ref">AgMsv_1.326</span></p>
            
            
            <p id="AgMsv_1.327">
               tatra jñānaṃ na kartṛtvaṃ sarvatrāsty eva tad yataḥ /<br />
               icchāyatnāv api prāyaḥ saṃstaḥ sarvasya sarvataḥ //
                <span class="ref">AgMsv_1.327</span></p>
            
            
            <p id="AgMsv_1.328">
               kumbhakāro gṛhābhāvaparitāpitacetanaḥ /<br />
               jānann icchan sayatno 'pi kiṃ kuryān nātmano gṛham //
                <span class="ref">AgMsv_1.328</span></p>
            
            
            <p id="AgMsv_1.329">
               nanu kartuṃ na jānāti tataḥ kartuṃ na cecchati /<br />
               tasmāt kartuṃ na yatate tad gṛhaṃ kurutāṃ kathaṃ //
                <span class="ref">AgMsv_1.329</span></p>
            
            
            <p id="AgMsv_1.330">
               kartum ity eva yad rūpaṃ jñānādīnāṃ viśeṣaṇam /<br />
               karotes tatra ko 'rthaḥ syād yadi saspandatā kila //
                <span class="ref">AgMsv_1.330</span></p>
            
            
            <p id="AgMsv_1.331">
               tadāsau spandituṃ vetti prepsatīti bhaved vacaḥ /<br />
               tac ca svātmagataṃ nāsya spanditaṃ vaibhavodbhavāt //
                <span class="ref">AgMsv_1.331</span></p>
            
            
            <p id="AgMsv_1.332">
               anyad aspanditaṃ jñānaṃ śarvasyāpi na saṃbhavet /<br />
               jñānecchāyatnavattvaṃ ca karaṇaṃ tasya bhāṣitam //
                <span class="ref">AgMsv_1.332</span></p>
            
            
            <p id="AgMsv_1.333">
               ātmanaḥ kartum ity asya tato 'rthapravivecane /<br />
               jānātīcchan prayatate jñātuṃ yatitum eṣitum //
                <span class="ref">AgMsv_1.333</span></p>
            
            
            <p id="AgMsv_1.334">
               pratyekam iti yo 'rthaḥ sa kartuṃ vettīti śabditaḥ /<br />
               cikīrṣitṛtvaṃ caitat syān na kartṛtvaṃ punar bhavet //
                <span class="ref">AgMsv_1.334</span></p>
            
            
            <p id="AgMsv_1.335">
               tathātve mānasaiḥ sāmyaṃ bhaved vākkāyakarmaṇām /<br />
               vākkāyakarmabhir vāsya kathaṃ kartṛtvam āpatet //
                <span class="ref">AgMsv_1.335</span></p>
            
            
            <p id="AgMsv_1.336">
               mānasāny api karmāṇi kathaṃ tasyeti gīyatām /<br />
               tadguṇatrayasadbhāve manovākkāyasambhuvām //
                <span class="ref">AgMsv_1.336</span></p>
            
            
            <p id="AgMsv_1.337">
               karmaṇāṃ saṃciter eṣa karmabhāgīti cen nanu /<br />
               upacāro 'yam evaṃ syāt sa cāvastv iti varṇitam //
                <span class="ref">AgMsv_1.337</span></p>
            
            
            <p id="AgMsv_1.338">
               kiṃ cātmagamahattvādidravyāntaguṇasaṃnidhau /<br />
               tāni santīti kiṃ so 'pi kartṛtvāyatano bhavet //
                <span class="ref">AgMsv_1.338</span></p>
            
            
            <p id="AgMsv_1.339">
               na cāstv ity upagantavyaṃ muktāv api hi tad bhavet /<br />
               anyātmaguṇasāṃnidhye samaś caiṣa vidhir yataḥ //
                <span class="ref">AgMsv_1.339</span></p>
            
            
            <p id="AgMsv_1.340">
               ātmasv ataḥ pravarteran kṛtanāśākṛtāgamāḥ /<br />
               kiṃ ceśvareṇa sarvatra buddhimattāvyapekṣiṇi //
                <span class="ref">AgMsv_1.340</span></p>
            
            
            <p id="AgMsv_1.341">
               saṃniveśādhike kārye nimittatvaṃ kṛtaṃ yadi /<br />
               svaiḥ svaiś ca samavāyānyakāraṇāṃśaiḥ prapūrite //
                <span class="ref">AgMsv_1.341</span></p>
            
            <p id="AgMsv_1.342">
               kam aṃśaṃ kumbhakārādeḥ prātuṃ bhavatu hetutā /<br />
               na hi so 'sty aṃśaleśo 'pi sarvakartari yaṃ prati //
                <span class="ref">AgMsv_1.342</span></p>
            
            
            <p id="AgMsv_1.343">
               na jñānecchāyatnam asti kartṛtvaṃ nānyad ity api /<br />
               tasmān nānyasya kartṛtvaṃ kadācid api saṃbhavet //
                <span class="ref">AgMsv_1.343</span></p>
            
            
            <p id="AgMsv_1.344">
               īśvarād īśvarasyāpi svātantryaṃ kartṛtāṃ viduḥ /<br />
               tad itthaṃ parameśānāṃ bhede bhede 'pi vātmanām //
                <span class="ref">AgMsv_1.344</span></p>
            
            
            <p id="AgMsv_1.345">
               prabhavanti na karmāṇi bandhanāya svabhāvataḥ /<br />
               tasmād idam amuṣmāt syāt karmaṇo vā śubhāśubham //
                <span class="ref">AgMsv_1.345</span></p>
            
            
            <p id="AgMsv_1.346">
               tad aiśvaryam amuṣyaiva vihitaṃ parameśituḥ /<br />
               nirṇītam etad anyatra mayaiva vitataṃ yataḥ //
                <span class="ref">AgMsv_1.346</span></p>
            
            
            <p id="AgMsv_1.347">
               tad alaṃ prakṛtaṃ brūmaḥ kriyāśaktir iyaṃ parā /<br />
               aghoratvena devasya tata eva prakīrtitā //
                <span class="ref">AgMsv_1.347</span></p>
            
            
            <p id="AgMsv_1.348">
               dākṣiṇyam ata evāsyā bhāvānāṃ śivasaṃśraye /<br />
               yato 'ñjasaiva mārgo 'yaṃ yā kriyā ca na sātmikā //
                <span class="ref">AgMsv_1.348</span></p>
            
            
            <p id="AgMsv_1.349">
               nanu nātra sthitāḥ kecid bhāvā ye śivatāśritāḥ /<br />
               kartāraḥ satyam itthaṃ tu bodhyamāno 'vadhārayet //
                <span class="ref">AgMsv_1.349</span></p>
            
            
            <p id="AgMsv_1.350">
               deśakālakriyākārakalpanāpathavarjitaḥ /<br />
               devadevas tathaivāsya śaktiḥ sā viśvarūpiṇī //
                <span class="ref">AgMsv_1.350</span></p>
            
            
            <p id="AgMsv_1.351">
               tad viśvam api kālādikalaṅkāṅkakalojjhitam /<br />
               \hspace{3cm} bhairavābhedavartinam //
                <span class="ref">AgMsv_1.351</span></p>
            
            
            <p id="AgMsv_1.352">
               tatsvātantryāt svatantraṃ tat svātmani procchalat sthitam /<br />
               yato bhāti tato 'py astaśivāveśabahiṣkṛtam //
                <span class="ref">AgMsv_1.352</span></p>
            
            
            <p id="AgMsv_1.353">
               ata eva parā seyaṃ dakṣiṇāghorarūpiṇī /<br />
               yad vakṣyate jantucakre śivadhāmaphalapradāḥ //
                <span class="ref">AgMsv_1.353</span></p>
            
            
            <p id="AgMsv_1.354">
               parāḥ prakathitās tajjñair aghorāḥ śivaśaktayaḥ /<br />
               anyatrāpi kriyāśaktiḥ śivasya paśuvartinī //
                <span class="ref">AgMsv_1.354</span></p>
            
            
            <p id="AgMsv_1.355">
               bandhayitrī svamārgasthā jñātā siddhyupapādinī /<br />
               akārādihakārāntaḥ prasaro yaḥ pragīyate //
                <span class="ref">AgMsv_1.355</span></p>
            
            
            <p id="AgMsv_1.356">
               sa eva bindunilayād asvaratvam upāśritaḥ /<br />
               kriyāśaktivijṛmbheyaṃ samastavarṇamālikā //
                <span class="ref">AgMsv_1.356</span></p>
            
            
            <p id="AgMsv_1.357">
               kroḍīkṛtāv aham iti parāmarśasvarūpiṇī /<br />
               tiṣṭhaty eva. tataḥ pūrṇaparāhaṃkārasasphuraḥ //
                <span class="ref">AgMsv_1.357</span></p>
            
            
            <p id="AgMsv_1.358">
               anantādiviriñcāntapaśusaṃghātaghasmaraḥ /<br />
               nijodaradarīnītacarācarajagadvrajaḥ //
                <span class="ref">AgMsv_1.358</span></p>
            
            
            <p id="AgMsv_1.359">
               svacaitanyavimarśāntar grastapudgalasaṃcayaḥ /<br />
               yāvad ullasitas, tāvat kriyāśaktisvarūpataḥ //
                <span class="ref">AgMsv_1.359</span></p>
            
            
            <p id="AgMsv_1.360">
               asaṃvijñānaniḥsaṃkhyavaicitryacarcitasthiteḥ /<br />
               anantakāryaśāntyādisaumyaraudrabhidātmanaḥ //
                <span class="ref">AgMsv_1.360</span></p>
            
            
            <p id="AgMsv_1.361">
               api svagrāsamāhātmyaprakaṭīkṛtasusthiteḥ /<br />
               aucityād vividhākārā api bhairavatejasaḥ //
                <span class="ref">AgMsv_1.361</span></p>
            
            
            <p id="AgMsv_1.362">
               riktapūrṇobhayabhavapunarāvṛtticitritāḥ /<br />
               śāktasvarūpaviśvākhyasvāṃśagrāsaikalampaṭāḥ //
                <span class="ref">AgMsv_1.362</span></p>
            
            
            <p id="AgMsv_1.363">
               lokakālacirārūḍhabhāvonmūlanabhāvitāḥ /<br />
               śaktayo nijavisphārād raśmipuñjaṃ nijaṃ nijaṃ //
                <span class="ref">AgMsv_1.363</span></p>
            
            
            <p id="AgMsv_1.364">
               prasārayantyaḥ saṃkalpasatyabhāvasamāśrayāt /<br />
               svocitāny eva lokotthavāmācārabahiṣkṛteḥ //
                <span class="ref">AgMsv_1.364</span></p>
            
            
            <p id="AgMsv_1.365">
               ghaṭayanty eva śāstrāṇi yātāni paripūrṇatām /<br />
               yādṛk prathamasaṃbhūto lokātikrāntigocare //
                <span class="ref">AgMsv_1.365</span></p>
            
            
            <p id="AgMsv_1.366">
               samācāraḥ sa evātra grastabhedadaśo bhavet /<br />
               pūrṇeyaṃ parameśasya mahāsṛṣṭir iha sthitā //
                <span class="ref">AgMsv_1.366</span></p>
            
            
            <p id="AgMsv_1.367">
               yasyāṃ saṃhārasṛṣṭyaṃśā viśve te madhyavartinaḥ /<br />
               sā cādyā sṛṣṭir ity eva naiva vaktuṃ bhavet kṣamam //
                <span class="ref">AgMsv_1.367</span></p>
            
            
            <p id="AgMsv_1.368">
               adeśakāle tattve hi katham ādyādisaṃbhavaḥ /<br />
               jāgraddaśeyaṃ sā mukhyā pronmeṣapadabhāginī //
                <span class="ref">AgMsv_1.368</span></p>
            
            
            <p id="AgMsv_1.369">
               brahmaiṣa nijaśaktyaṃśasaṃbodhakamalāsanaḥ /<br />
               tā etāḥ sauśivād rūpāt prabhṛti brāhmam antataḥ //
                <span class="ref">AgMsv_1.369</span></p>
            
            
            <p id="AgMsv_1.370">
               rūpaṃ kṛtvā vijṛmbhante saṃvinnāthasya śaktayaḥ /<br />
               etāvān eva devo 'yam iti yady api śakyate //
                <span class="ref">AgMsv_1.370</span></p>
            
            
            <p id="AgMsv_1.371">
               na vaktum aprameyatvāc cidrūpasya maheśituḥ /<br />
               prabodhapañcadaśikāmadhye tādṛṅ mayā sphuṭam //
                <span class="ref">AgMsv_1.371</span></p>
            
            
            <p id="AgMsv_1.372">
               uktaṃ mitaprakāśatvaṃ jaḍasya kila lakṣaṇam /<br />
               jaḍād vilakṣaṇo bodho yato na parimīyate //
                <span class="ref">AgMsv_1.372</span></p>
            
            
            <p id="AgMsv_1.373">
               tathāpi svayam etādṛg devo mānavivarjitaḥ /<br />
               nijasvātantryayogena kṛtvātmānaṃ carācaram //
                <span class="ref">AgMsv_1.373</span></p>
            
            
            <p id="AgMsv_1.374">
               īśatatpuruṣājātair udbhūtair udbubhūṣubhiḥ /<br />
               ekakaiḥ ṣaḍbhir, ekena trikeṇa, dvyātmakais tribhiḥ //
                <span class="ref">AgMsv_1.374</span></p>
            
            
            <p id="AgMsv_1.375">
               jāyate śivabhedānāṃ daśānāṃ vividhā sthitiḥ /<br />
               ata eva vicitrābhyaḥ saṃvidbhyo miśratāvaśāt //
                <span class="ref">AgMsv_1.375</span></p>
            
            
            <p id="AgMsv_1.376">
               citrāṇy atra śivākhye 'pi bhedajñānāni tenire /<br />
               yadā trayāṇāṃ vaktrāṇāṃ vāmadakṣiṇasaṃgatiḥ //
                <span class="ref">AgMsv_1.376</span></p>
            
            
            <p id="AgMsv_1.377">
               tadā pratyekaśaktitvaṃ bhaviṣyadbhavadudbhavaiḥ /<br />
               ṣaṇṇāṃ tritve rudrabhedas tenāṣṭādaśadhā sthitaḥ //
                <span class="ref">AgMsv_1.377</span></p>
            
            
            <p id="AgMsv_1.378">
               ekaikaṃ pañcavaktraṃ ca vaktraṃ yasmāt pragīyate /<br />
               daśāṣṭādaśabhinnasya tato bhedair asaṃkhyatā //
                <span class="ref">AgMsv_1.378</span></p>
            
            
            <p id="AgMsv_1.379">
               pūrvoditayathāsvasvajñānakarmavicitritāḥ /<br />
               nirṇīyante yatas teṣu tena no punaruktatā //
                <span class="ref">AgMsv_1.379</span></p>
            
            
            <p id="AgMsv_1.380">
               anyānya eva bodho hi samācāraḥ kriyākramaḥ /<br />
               tatra tatra tathā proktaḥ sarvas tu śivadhāmagaḥ //
                <span class="ref">AgMsv_1.380</span></p>
            
            
            <p id="AgMsv_1.381">
               yathā jalakaṇāh sarve viśrāmyanti mahāmbudhau /<br />
               tathā jñānakriyāḥ sarvāḥ saṃvitsindhau maheśvare //
                <span class="ref">AgMsv_1.381</span></p>
            
            
            <p id="AgMsv_1.382">
               mitam api jalaṃ bhūmau sūryāṃśubhiḥ kila pīyate / <br />tad api ca punar vṛṣṭidvāraiḥ prayāti mahārṇavam /<br />
               jagati nikhilaṃ jñānaṃ karma sphuṭaṃ kim api svayaṃ / <br />kim api ca paraiḥ pāramparyāc chivārṇasi majjati //
                <span class="ref">AgMsv_1.382</span></p>
            
            
            <p id="AgMsv_1.383">
               yac cānte dakṣiṇe hārdaṃ liṅgaṃ hṛt paramaṃ matam /<br />
               tad apy antaḥkṛtāśeṣasṛṣṭabhāvasunirbharam //
                <span class="ref">AgMsv_1.383</span></p>
            
            
            <p id="AgMsv_1.384">
               bhedabhāvakamāyīyatejoṃśagrasanāc ca tat /<br />
               sarvasaṃhārakatvena kṛṣṇaṃ timirarūpadhṛt //
                <span class="ref">AgMsv_1.384</span></p>
            
            
            <p id="AgMsv_1.385">
               vijñānaśāstre kathitam ata eva maheśinā /<br />
               līnaṃ mūrdhni viyat sarvam ityādi timiraṃ vibhoḥ //
                <span class="ref">AgMsv_1.385</span></p>
            
            
            <p id="AgMsv_1.386">
               evam eva durniśāyāṃ kṛṣṇapakṣāgame ciram /<br />
               bhāvayed bhairavaṃ rūpaṃ bhāvayadbhir durābhidam //
                <span class="ref">AgMsv_1.386</span></p>
            
            
            <p id="AgMsv_1.387">
               uktaṃ ca yatra svar duḥkhaṃ tamo vādvayasaṃvṛte /<br />
               nāvidyākarmasaṃbandhaḥ pāratantryādidarśanāt //
                <span class="ref">AgMsv_1.387</span></p>
            
            
            <p id="AgMsv_1.388">
               tad atra timirākāre bhairavīye vapuṣy alam /<br />
               antarlīnatayā bhāti yāvad vaktracatuṣṭayam //
                <span class="ref">AgMsv_1.388</span></p>
            
            
            <p id="AgMsv_1.389">
               udbubhūṣu tathodbhūtaṃ tirodhitsu tirohitam /<br />
               tato yugapad evaitadbhidā ṣoḍaśakātmakam //
                <span class="ref">AgMsv_1.389</span></p>
            
            
            <p id="AgMsv_1.390">
               dakṣe vaisargike hārde svatantre ca śive viśat /<br />
               aṣṭāṣṭakātmakaṃ śāstraṃ yugapad bhairavābhidham //
                <span class="ref">AgMsv_1.390</span></p>
            
            
            <p id="AgMsv_1.391">
               itthaṃ tantraṃ rudraśivabhairavākhyaṃ sthitaṃ tridhā /<br />
               vastuto hi tridhaiveyaṃ jñānasattā vijṛmbhate //
                <span class="ref">AgMsv_1.391</span></p>
            
            
            <p id="AgMsv_1.392">
               bhedena bhedābhedena pūrṇenābhedasandhinā /<br />
               tathā ca mukhyāḥ śāmbhavyas tisra icchādiśaktayaḥ //
                <span class="ref">AgMsv_1.392</span></p>
            
            
            <p id="AgMsv_1.393">
               tatraiva tu prapañcena pañcaśaktyādiyojanam /<br />
               itthaṃ madhye vibhinnaṃ tat trikam eva paraṃ tathā //
                <span class="ref">AgMsv_1.393</span></p>
            
            
            <p id="AgMsv_1.394">
               śāstram asmadgurugṛhe saṃpradāyakramāt sthitam /<br />
               ata eva hi naikaṭyād vāmadakṣiṇaśāstrayoḥ //
                <span class="ref">AgMsv_1.394</span></p>
            
            
            <p id="AgMsv_1.395">
               dhārā prāntadharāprānte kaulikī pravijṛmbhate /<br />
               tato 'pi saṃhṛtāśeṣabhāvopādhisunirbharaḥ //
                <span class="ref">AgMsv_1.395</span></p>
            
            
            <p id="AgMsv_1.396">
               bhairavaḥ paramārthodyadravabṛmhitavṛttikaḥ /<br />
               īśānavāmadakṣāsu tāsu śaktitrayaṃ kramāt /<br />
               aparādiparāprāntaṃ kroḍīkṛtyāvatiṣṭhate //
                <span class="ref">AgMsv_1.396</span></p>
            
            
            <p id="AgMsv_1.397">
               tad vibhāvayati bhedavibhāgaṃ <br />tatsphuṭatvakṛd atho tam anantam /<br />
               saṃgrasiṣṇu parameśvararūpaṃ <br />vastutas triśira eva nirāhuḥ //
                <span class="ref">AgMsv_1.397</span></p>
            
            
            <p id="AgMsv_1.398">
               ūrdhvavāmatadanyāni tantrāṇi ca kulāni ca /<br />
               rūḍhāny amuṣyāṃ dhārāyāṃ bhedasaṃkocahānaye //
                <span class="ref">AgMsv_1.398</span></p>
            
            
            <p id="AgMsv_1.399">
               paraprakāśaviṣayas trikārthas traidham āsthitaḥ /<br />
               sa eṣa parameśena jñānacandrākhyayoditaḥ //
                <span class="ref">AgMsv_1.399</span></p>
            
            
            <p id="AgMsv_1.400">
               sa eva sarvaḥ śāstrārthaḥ paravāgvṛttisaṃśritaḥ /<br />
               anullasitatadvācyavācakādivibhaktikaḥ //
                <span class="ref">AgMsv_1.400</span></p>
            
            
            <p id="AgMsv_1.401">
               paścāt tu jñānaśaktyaṃśaprādhānyasphuritātmani /<br />
               kriyāśaktau susūkṣmāyāṃ sādākhyaiśvaryasaṃpadi //
                <span class="ref">AgMsv_1.401</span></p>
            
            
            <p id="AgMsv_1.402">
               paśyantīmadhyamādhāmni sañjalpollekhayogataḥ /<br />
               padavākyasvarūpeṇa vartate varṇarūpiṇā //
                <span class="ref">AgMsv_1.402</span></p>
            
            
            <p id="AgMsv_1.403">
               svacchandaśāstre tenoktaṃ svayaṃ devaḥ sadāśivaḥ /<br />
               pūrvottarapadair vākyais tantraṃ yojitavān iti //
                <span class="ref">AgMsv_1.403</span></p>
            
            
            <p id="AgMsv_1.404">
               tathā ca tatraivoktaṃ tatsuśivāvaraṇe 'dhvani /<br />
               suśivāvaraṇaṃ pūrvaṃ tatra jñeyaḥ sadāśivaḥ //
                <span class="ref">AgMsv_1.404</span></p>
            
            
            <p id="AgMsv_1.405">
               śivadaśakasaṃyukto rudrāṣṭādaśakānvitaḥ /<br />
               adhikāro hīśatattve tajjighṛkṣā tu sauśive //
                <span class="ref">AgMsv_1.405</span></p>
            
            
            <p id="AgMsv_1.406">
               varaṇe binduto bhogadhāmni vibhavato vibhoḥ /<br />
               bhairavākhyasya bodhasya śaktitattve paraṃ trayam //
                <span class="ref">AgMsv_1.406</span></p>
            
            
            <p id="AgMsv_1.407">
               sthitis tasmād īśvarordhve sadāśivapadād adhaḥ /<br />
               suśivāvaraṇenoktā śrīmatsvacchandaśāsane //
                <span class="ref">AgMsv_1.407</span></p>
            
            
            <p id="AgMsv_1.408">
               tadanantaram etāsu śivarudrabhidāsv alam /<br />
               māyīyādhvani kḷptāsu śivair uktaḥ śivābhidhaḥ //
                <span class="ref">AgMsv_1.408</span></p>
            
            
            <p id="AgMsv_1.409">
               bhedo rudraiś ca rudrākhya iti prāpto vicitratām /<br />
               tataḥ prodyatkriyāsāraprollāsāt kramaśaḥ sphuṭam //
                <span class="ref">AgMsv_1.409</span></p>
            
            
            <p id="AgMsv_1.410">
               sarvagocaramāyīyaśrutavaikharyupāśritāḥ /<br />
               varṇavākyapadātmānaḥ śāstrārthā lokagocarāḥ //
                <span class="ref">AgMsv_1.410</span></p>
            
            
            <p id="AgMsv_1.411">
               samāśritya pravartante tāṃs tāṃs tantrāvatārakān /<br />
               tena prathamato yāvan māyīyāṃ vaikharīṃ darīm //
                <span class="ref">AgMsv_1.411</span></p>
            
            
            <p id="AgMsv_1.412">
               māyīyavarṇasaṃdṛbdhaḥ śāstrārtho nāyam āgataḥ /<br />
               antaḥ sāravibodhaikaparavāṅmayavarṇakaḥ //
                <span class="ref">AgMsv_1.412</span></p>
            
            
            <p id="AgMsv_1.413">
               akṛtrimaparāveśamūlasaṃskārasaṃskṛtaḥ /<br />
               śāstrārtho laukikānto 'sti saptatriṃśe pare vibhau //
                <span class="ref">AgMsv_1.413</span></p>
            
            
            <p id="AgMsv_1.414">
               tatrāsatāṃ hi bhāvānāṃ kvāpi nāsty eva satyatā /<br />
               svāminy avinayākrāntaprakṛtau vinayaḥ kutaḥ //
                <span class="ref">AgMsv_1.414</span></p>
            
            
            <p id="AgMsv_1.415">
               tasmāt samastaśāstrārthaḥ paratattvātmanā sthitaḥ /<br />
               ato vedādayo 'py ete māyīyāḥ śāsanāṃśavaḥ //
                <span class="ref">AgMsv_1.415</span></p>
            
            
            <p id="AgMsv_1.416">
               sphuranti bhairavādityaprabhāvād eva nānyataḥ /<br />
               na hi saṃvidvimarśāt syād anyat kvāpy eva kāraṇam //
                <span class="ref">AgMsv_1.416</span></p>
            
            
            <p id="AgMsv_1.417">
               saṃvinnāthasya saṃvit syāt saṃvid eva tathā yataḥ /<br />
               kāryaṃ ca kāraṇaṃ ceti tathātva upacāryate //
                <span class="ref">AgMsv_1.417</span></p>
            
            
            <p id="AgMsv_1.418">
               pariṇāme hi bhāvasya kramād vitatadharmaṇaḥ /<br />
               ādyantayoḥ saṃvid eva rūpatvenāvabhāsate //
                <span class="ref">AgMsv_1.418</span></p>
            
            
            <p id="AgMsv_1.419">
               saṃvic ca kālakalanāṃ saheta yadi tat sphuṭam /<br />
               bhuñjīmahi niśātāsicchinnā vyomāṃśaśarkarāḥ //
                <span class="ref">AgMsv_1.419</span></p>
            
            
            <p id="AgMsv_1.420">
               ataḥ samagraśāstrāṇi saṃvidrūpāparicyuteḥ /<br />
               saṃvidaḥ svaprakāśatvāt svaprakāśāni vastutaḥ //
                <span class="ref">AgMsv_1.420</span></p>
            
            
            <p id="AgMsv_1.421">
               na ca vācyaṃ pṛthag jātu vācakād vyavatiṣṭhate /<br />
               svātantryād abhidhātaiva bhāvivācyatayā yataḥ //
                <span class="ref">AgMsv_1.421</span></p>
            
            
            <p id="AgMsv_1.422">
               kadācid vācakāṃśas tu svarūpagrastavācyakaḥ /<br />
               nirbhāsate kadācit tu sāmānyollāsavācakaḥ //
                <span class="ref">AgMsv_1.422</span></p>
            
            
            <p id="AgMsv_1.423">
               jātucin nikaṭānantaviśeṣaṇaviśeṣitaḥ /<br />
               sphuṭasvarūpavācyāṃśasamudrekeṇa bhāsate //
                <span class="ref">AgMsv_1.423</span></p>
            
            
            <p id="AgMsv_1.424">
               tenārthaparatā jātu svarūpaparatā tathā /<br />
               bubhūtsitārthā kvāpi kvacid rasamayī daśā //
                <span class="ref">AgMsv_1.424</span></p>
            
            
            <p id="AgMsv_1.425">
               śabdānāṃ lakṣyate citrā saṃvidrūpānapāyataḥ /<br />
               saṃvidvicitrakacanaiḥ kacatīti kim adbhutam //
                <span class="ref">AgMsv_1.425</span></p>
            
            
            <p id="AgMsv_1.426">
               itthaṃ śivātmakavimarśapadād abhinnaḥ <br />śabdaḥ sphuṭatvata iha svaparaprakāśaḥ /<br />
               mānaṃ tad eva citisāravimarśamātram <br />anyat punas tadupacāravaśāt tathā hi //
                <span class="ref">AgMsv_1.426</span></p>
            
            
            <p id="AgMsv_1.427">
               svaprakāśātmikā yeyaṃ saṃvittiḥ pāramārthikī /<br />
               tat svasaṃvedanaṃ proktaṃ yato viśvavyavasthitiḥ //
                <span class="ref">AgMsv_1.427</span></p>
            
            
            <p id="AgMsv_1.428">
               sā caiṣā na vimarśātmasvarūpam ativartate /<br />
               vimarśo 'syāḥ paro bhogaḥ pūrṇaḥ paśyanty udāhṛtā //
                <span class="ref">AgMsv_1.428</span></p>
            
            
            <p id="AgMsv_1.429">
               parāparā saiva devī mānam ity avadhāryatām /<br />
               yatrāparāṃśagaṃ meyaṃ tādātmyād vyavatiṣṭhate //
                <span class="ref">AgMsv_1.429</span></p>
            
            
            <p id="AgMsv_1.430">
               na hi bhinnena mānena meyasya syād vyavastitiḥ /<br />
               na hi haṃsasya śuklatve kākaḥ śvetatvam arhati //
                <span class="ref">AgMsv_1.430</span></p>
            
            
            <p id="AgMsv_1.431">
               etad eva tathā cāha guruḥ śaṅkaranandanaḥ /<br />
               na mānatvāt tato 'nyatvān na bādhād asthiteḥ sthitiḥ //
                <span class="ref">AgMsv_1.431</span></p>
            
            
            <p id="AgMsv_1.432">
               prakāśenāvinābhūtaiḥ sattāyāṃ niyatātmabhiḥ /<br />
               dharmair bhāvo bahirbhāvān na bhāvaḥ siddhim ṛcchati //
                <span class="ref">AgMsv_1.432</span></p>
            
            
            <p id="AgMsv_1.433">
               tena saṃvittikātmaiva mātṛmānaprameyatā /<br />
               gṛhṇatī svaprakāśatvaṃ svabhāvād eva bhāsate //
                <span class="ref">AgMsv_1.433</span></p>
            
            
            <p id="AgMsv_1.434">
               sā cāntaḥsthitamantrātmaśabdanāmarśasundarā /<br />
               anapekṣānyavirahāt pramāṇaṃ svata eva hi //
                <span class="ref">AgMsv_1.434</span></p>
            
            
            <p id="AgMsv_1.435">
               tasyā eva vicitrāṇi nāmāni bahubhaṅgibhiḥ /<br />
               tatprasādotthitāny eva vādinaḥ paryacīkḷpan //
                <span class="ref">AgMsv_1.435</span></p>
            
            
            <p id="AgMsv_1.436">
               tathā ca cakṣurādyakṣamaṇḍalīṭaṅkaniṣṭhitam /<br />
               pratyakṣam iti yad gītaṃ tat tāvat pravivicyate //
                <span class="ref">AgMsv_1.436</span></p>
            
            
            <p id="AgMsv_1.437">
               saṃvittivyatirekeṇa yady akṣāṇāṃ vyavasthitiḥ /<br />
               na syād arthapramāṇaikyaṃ tarhi bāhyaghaṭādivat //
                <span class="ref">AgMsv_1.437</span></p>
            
            
            <p id="AgMsv_1.438">
               nanv ātmanaś cakṣurādi karaṇaṃ na ghaṭādikam /<br />
               tasmāt tenaiva bhāvānāṃ mānaṃ na tu ghaṭādibhiḥ //
                <span class="ref">AgMsv_1.438</span></p>
            
            
            <p id="AgMsv_1.439">
               vyāpakābhimatasyāsya saṃyoge cāviśeṣiṇaḥ /<br />
               bhautikatvāviśeṣeṇa ghaṭādyaiś cakṣurādinā //
                <span class="ref">AgMsv_1.439</span></p>
            
            
            <p id="AgMsv_1.440">
               ātmanaḥ karaṇākāṅkṣāpūraṇaṃ niyataṃ kutaḥ /<br />
               viśiṣṭa eva saṃyogaḥ karaṇatve nibandhanam //
                <span class="ref">AgMsv_1.440</span></p>
            
            
            <p id="AgMsv_1.441">
               viśeṣaḥ karmabhis tais tair dharmādharmagiroditaiḥ /<br />
               tad etad yuktisadbhāvapratibhāvikalātmakaḥ //
                <span class="ref">AgMsv_1.441</span></p>
            
            
            <p id="AgMsv_1.442">
               bruvan vañcayate mugdhān palāyanaparāyaṇaḥ /<br />
               yac cāśeṣākṣasaṃyogivyāpakātmavaśotthitām //
                <span class="ref">AgMsv_1.442</span></p>
            
            
            <p id="AgMsv_1.443">
               yugapaj jñaptim ācchettuṃ mano nāma nigadyate /<br />
               tatrāpi brumahe pūrvaṃ manasātmaiva yujyate //
                <span class="ref">AgMsv_1.443</span></p>
            
            
            <p id="AgMsv_1.444">
               tatrāpy ātmamanoyogaṃ kaḥ kuryād iti carcyatām /<br />
               vyāpakatvād asau syāc cet sarvair eva mano vrajet //
                <span class="ref">AgMsv_1.444</span></p>
            
            
            <p id="AgMsv_1.445">
               ekasya jāte saṃyoge sarvaḥ sarvajñatām iyāt /<br />
               yadi svāntam adhiṣṭhātṛ cakṣurādyam apekṣate //
                <span class="ref">AgMsv_1.445</span></p>
            
            
            <p id="AgMsv_1.446">
               tenādhiṣṭhānam arthānāṃ tāvato 'kṣāṃśavartmanaḥ /<br />
               akṣādhiṣṭhitasūkṣmāṃśabhāgasaṃparkabhāsitaḥ //
                <span class="ref">AgMsv_1.446</span></p>
            
            
            <p id="AgMsv_1.447">
               bāhyasyārthasya kuṇḍāder aṇur eko 'vabhāsatām /<br />
               athāpi mānasādhiṣṭhā jātā ced akṣagocare //
                <span class="ref">AgMsv_1.447</span></p>
            
            
            <p id="AgMsv_1.448">
               tad etasya svaviṣaye śaktataivopajāyate /<br />
               tarhi sūkṣmatamacchidranissṛtā netraraśmayaḥ //
                <span class="ref">AgMsv_1.448</span></p>
            
            
            <p id="AgMsv_1.449">
               viśvavartini bhāvaughe na pramāṃ kurvate kutaḥ /<br />
               yogyadeśasthitān bhāvān gṛhṇate 'kṣāṇi nanv alam //
                <span class="ref">AgMsv_1.449</span></p>
            
            
            <p id="AgMsv_1.450">
               yogyataiva hi deśasya kīdṛśīti vicāryatām /<br />
               yatrasthasya bhaved vittiḥ sa deśo yogya ucyate //
                <span class="ref">AgMsv_1.450</span></p>
            
            
            <p id="AgMsv_1.451">
               kutrasthasya bhaved vittir iti kiṃ vā na darśyate /<br />
               tad amī tārkikammanyā yuktyupanyāsavarjitāḥ //
                <span class="ref">AgMsv_1.451</span></p>
            
            
            <p id="AgMsv_1.452">
               pūrvam eva kathaṃ tūṣṇīṃ nātiṣṭhan kiṃ vikatthanaiḥ /<br />
               ātmanaś cābhisaṃdhānavandhyasyaiva balādayam //
                <span class="ref">AgMsv_1.452</span></p>
            
            
            <p id="AgMsv_1.453">
               manokṣajālasaṃyogo bhavet kiṃ nāsamañjasaḥ /<br />
               abhisandhir athaitasya viṣayaṃ prati jāyate //
                <span class="ref">AgMsv_1.453</span></p>
            
            
            <p id="AgMsv_1.454">
               ajñāte ko 'bhisandhiḥ syāj jñāte ko 'rtho 'kṣasaṃyujā /<br />
               prajñāte smaryamāṇe ced abhisandhātṛbhāvitaḥ //
                <span class="ref">AgMsv_1.454</span></p>
            
            
            <p id="AgMsv_1.455">
               anyad evābhisandhātuḥ prayatno 'nyatra jāyate /<br />
               mmanoyuktātmasaṃbaddhacakṣurādyakṣasaṃśritāḥ //
                <span class="ref">AgMsv_1.455</span></p>
            
            
            <p id="AgMsv_1.456">
               viṣayāḥ savidhībhūtanetrādyullaṅghanakramāt /<br />
               ātmany eva kathaṃkāraṃ pramātṛtvaṃ pratanvatām //
                <span class="ref">AgMsv_1.456</span></p>
            
            
            <p id="AgMsv_1.457">
               nanu jñānakṛto mātṛbhāvo vijñānam ātmani /<br />
               samavaiti tato 'nyasya kathaṃ mātṛtvaśaṅkanam //
                <span class="ref">AgMsv_1.457</span></p>
            
            
            <p id="AgMsv_1.458">
               etad eva vayaṃ brūmo jñānaṃ tatraiva vai kutaḥ /<br />
               bhayāt svapakṣapātāndhas tad evottaram abhyadhāt //
                <span class="ref">AgMsv_1.458</span></p>
            
            
            <p id="AgMsv_1.459">
               yathendriyātmasaṃyoge manaḥ kāraṇam ucyate /<br />
               tathaivātmamanoyoge kāraṇāntaram ucyatām //
                <span class="ref">AgMsv_1.459</span></p>
            
            
            <p id="AgMsv_1.460">
               tathātve cānavasthaiva mūlakṣatikarī ca sā /<br />
               atha svāntātmasaṃyogo dhruva evābhyupeyate //
                <span class="ref">AgMsv_1.460</span></p>
            
            
            <p id="AgMsv_1.461">
               jñātāraḥ syuḥ sadā suptamattamūrchitadurbhagāḥ /<br />
               na caitad bhavatāṃ jñānam abhīṣṭaṃ śākyaśiṣyavat //
                <span class="ref">AgMsv_1.461</span></p>
            
            
            <p id="AgMsv_1.462">
               tasmāt pratyakṣatā nāma katham indriyagocarāt /<br />
               atha pratyekam eteṣāṃ parīkṣeyaṃ pratanyate //
                <span class="ref">AgMsv_1.462</span></p>
            
            
            <p id="AgMsv_1.463">
               tatrāṇu nityaṃ sarvārthaṃ vegavallaghv abhautikam /<br />
               manas tac cāpi naiveha yuktisiddhatvam aśnute //
                <span class="ref">AgMsv_1.463</span></p>
            
            
            <p id="AgMsv_1.464">
               aṇu cec chīgrasaṃcāri mano yad viṣayān muhuḥ /<br />
               spṛśet tadaiva dehasya bhavec chavaśarīratā //
                <span class="ref">AgMsv_1.464</span></p>
            
            
            <p id="AgMsv_1.465">
               dehasthe 'pi manoyoge tatraiva jñānayogataḥ /<br />
               ekāṇumātraṃ jīvaḥ syāc chiṣṭaṃ syād ghaṭakuḍyavat //
                <span class="ref">AgMsv_1.465</span></p>
            
            
            <p id="AgMsv_1.466">
               atha svāntena yogaś cej jātaḥ kvāpy ātmagocare /<br />
               tad vibhor ātmano jñānaṃ samavāyīti mātṛtā //
                <span class="ref">AgMsv_1.466</span></p>
            
            
            <p id="AgMsv_1.467">
               jāteti sarvadehasthaṃ jīvanaṃ kiṃ na siddhyati /<br />
               enayaiva na kiṃ yuktyā ghaṭāder jīvanaṃ bhavet //
                <span class="ref">AgMsv_1.467</span></p>
            
            
            <p id="AgMsv_1.468">
               vibhāv ātmani jātaṃ hi jñānaṃ tatraikadeśataḥ /<br />
               dehamātre punaḥ svānte bhavet sāvayavā sthitiḥ //
                <span class="ref">AgMsv_1.468</span></p>
            
            
            <p id="AgMsv_1.469">
               vibhutve mānasasya syād yugapat sarvavedanam /<br />
               nitye ca manasi jñānaṃ sarvadaiva bhavet tataḥ //
                <span class="ref">AgMsv_1.469</span></p>
            
            
            <p id="AgMsv_1.470">
               mokṣāvasthāpi vijñānayoginy evopajāyate /<br />
               muktau cātmamanoyogo nāstīty etan mahādbhutam //
                <span class="ref">AgMsv_1.470</span></p>
            
            
            <p id="AgMsv_1.471">
               kiṃ hi vyāpakatā mokṣe svātmano vinirudhyate /<br />
               abhautikaṃ cet sarvārthaṃ kathaṃkāraṃ mano bhavet //
                <span class="ref">AgMsv_1.471</span></p>
            
            
            <p id="AgMsv_1.472">
               viśiṣṭaviṣayavyaktikauśalād eva cakṣuṣaḥ /<br />
               taijasatvam abhīṣṭaṃ hi tan mano bhautikaṃ na kim //
                <span class="ref">AgMsv_1.472</span></p>
            
            
            <p id="AgMsv_1.473">
               sarvarthatve ca manasaḥ kim anyair akṣaḍambaraiḥ /<br />
               nanu bāhye 'sya viṣaye prāg asty akṣopayogitā //
                <span class="ref">AgMsv_1.473</span></p>
            
            
            <p id="AgMsv_1.474">
               tathā hīndriyasaṃdṛṣṭe pāścātyā manasaḥ sthitiḥ /<br />
               atrocyate yathaiva prāg indriyeṇa na gṛhyate //
                <span class="ref">AgMsv_1.474</span></p>
            
            
            <p id="AgMsv_1.475">
               tac cet svalakṣaṇaṃ paścād anuyantr iti kā kathā /<br />
               atha sāmānyamātraṃ tad gṛhītaṃ prāk tadindriyaiḥ //
                <span class="ref">AgMsv_1.475</span></p>
            
            
            <p id="AgMsv_1.476">
               vyaktiniṣṭhaṃ tadānīṃ ca manasā vyaktiniścayaḥ /<br />
               nāstīti manasā kasmāt sāmānyagrahaṇaṃ bhavet //
                <span class="ref">AgMsv_1.476</span></p>
            
            
            <p id="AgMsv_1.477">
               vinā vyaktigraheṇaiva sāmānyagrahaṇaṃ ya[ku]taḥ /<br />
               sāmānyagrahaṇe cāsya sarvārthatvaṃ nirudhyate //
                <span class="ref">AgMsv_1.477</span></p>
            
            
            <p id="AgMsv_1.478">
               viśeṣagrahavandhyasya sarvaśabdavilopataḥ /<br />
               āśugāmitvam etasya yac coktaṃ tatra vastuni //
                <span class="ref">AgMsv_1.478</span></p>
            
            
            <p id="AgMsv_1.479">
               puraḥsthite svahastādau kiṃcid dūragate ghaṭe /<br />
               atidūre ca mervādau kathaṃ tulyaiva gantṛtā //
                <span class="ref">AgMsv_1.479</span></p>
            
            
            <p id="AgMsv_1.480">
               āśusaṃcāriṇāṃ yasmāt kvāpi pūrvakatejasām (?) /<br />
               savidhāsavidhatvena viśeṣaḥ pravibhāvyate //
                <span class="ref">AgMsv_1.480</span></p>
            
            
            <p id="AgMsv_1.481">
               kathaṃ cābhautikaṃ sūkṣmaṃ gṛhṇīyāt parvatādikam /<br />
               abhivyaktiḥ samānasya samānena vidhīyate //
                <span class="ref">AgMsv_1.481</span></p>
            
            
            <p id="AgMsv_1.482">
               nanv astu prākṛtī buddhis tato 'haṃkṛt tato manaḥ /<br />
               ittham apy aṇutā naiva manasaḥ saṃprasiddhyati //
                <span class="ref">AgMsv_1.482</span></p>
            
            
            <p id="AgMsv_1.483">
               vyāpakatvena pūrvoktadūṣaṇāni sthitāny alam /<br />
               itthaṃ mano na yuktyaṃśair mānasāvarjanāya naḥ //
                <span class="ref">AgMsv_1.483</span></p>
            
            
            <p id="AgMsv_1.484">
               yādṛg vādyantarair iṣṭaṃ dvaitavyāmūḍhadṛṣṭibhiḥ /<br />
               cidātmanaḥ prakāśasya tathābhāsanabhāginī //
                <span class="ref">AgMsv_1.484</span></p>
            
            
            <p id="AgMsv_1.485">
               yā śaktis tan manas tv astu svasvātantryopakalpitam /<br />
               yatra śrotraṃ nabhas tatra sarvaśabdaśrutir bhavet //
                <span class="ref">AgMsv_1.485</span></p>
            
            
            <p id="AgMsv_1.486">
               cakṣurādyaiś ca sarvatra nirvibandhaṃ yato nabhaḥ /<br />
               dharmādharmair vibandhaś ca yuktyupanyāsavaikalī //
                <span class="ref">AgMsv_1.486</span></p>
            
            
            <p id="AgMsv_1.487">
               bādhiryādi kathaṃ ca syāt kathaṃ vā taccikitsanam /<br />
               bandhāśrayavighātena tadanugrahas tathā //
                <span class="ref">AgMsv_1.487</span></p>
            
            
            <p id="AgMsv_1.488">
               akṣaṃ svāvayaveṣv eva x x x samavāyinaḥ /<br />
               viśeṣeṇa nabho naiva kvāpy āśritam iti sthitiḥ //
                <span class="ref">AgMsv_1.488</span></p>
            
            
            <p id="AgMsv_1.489">
               saṃyogitā tu \ldots sākaṃ bhāvena vartate /<br />
               tadanugrahaghātābhyām api vikriyatāṃ tataḥ //
                <span class="ref">AgMsv_1.489</span></p>
            
            
            <p id="AgMsv_1.490">
               yad anugrahas tad anugrahaḥ sa tadāśrayaḥ /<br />
               itīyaṃ svavacaḥkḷptir niḥsāraiva vibhāti naḥ //
                <span class="ref">AgMsv_1.490</span></p>
            
            
            <p id="AgMsv_1.491">
               āśrayadvārako 'kṣāṇām anugraha iti sphuṭam /<br />
               abhidhatsva ka eteṣām āśrayo 'stv iti codite //
                <span class="ref">AgMsv_1.491</span></p>
            
            
            <p id="AgMsv_1.492">
               yad anugrahayogo 'sya sa evāśraya ity ayam /<br />
               nyāyo 'nyonyasamālambī cakrakaṃ nātivartate //
                <span class="ref">AgMsv_1.492</span></p>
            
            
            <p id="AgMsv_1.493">
               vāyuprakṛti yac coktaṃ sparśanaṃ tad vivicyate /<br />
               vāyor vegavatī tāvad aniruddhā sthitiḥ sthitā //
                <span class="ref">AgMsv_1.493</span></p>
            
            
            <p id="AgMsv_1.494">
               dehadeśe tataḥ sparśaḥ na kuḍya iti kaḥ kramaḥ /<br />
               cakṣuś ca taijasaṃ tejaḥ prasṛtaṃ bāhyagocare //
                <span class="ref">AgMsv_1.494</span></p>
            
            
            <p id="AgMsv_1.495">
               arthān rūpapradhānāṃś ca vettīty etan nirūpyate /<br />
               adṛśyaṃ yadi tat tejaḥ preryate manasā katham //
                <span class="ref">AgMsv_1.495</span></p>
            
            
            <p id="AgMsv_1.496">
               preraṇaṃ na hy avijñānaṃ kadācid upapadyate /<br />
               indriyeṇa na ca jñātaṃ kadācic cākṣuṣaṃ mahaḥ //
                <span class="ref">AgMsv_1.496</span></p>
            
            
            <p id="AgMsv_1.497">
               na cāpīndriyavijñāte svatantraṃ bhavatāṃ manaḥ /<br />
               apreritaṃ ca tat paśyet sarvataḥ sarvathā sadā //
                <span class="ref">AgMsv_1.497</span></p>
            
            
            <p id="AgMsv_1.498">
               āsamañjasyam eva syāt pravṛttau vā nivartane /<br />
               kiṃ ca golakasaṃsthānaṃ tāvac ca yadi tan mahaḥ //
                <span class="ref">AgMsv_1.498</span></p>
            
            
            <p id="AgMsv_1.499">
               tāvatas tadgatasyaiva grahaḥ syān nānyataḥ kvacit /<br />
               tathaitad viparītaṃ tu golake 'pi nimīlite //
                <span class="ref">AgMsv_1.499</span></p>
            
            
            <p id="AgMsv_1.500">
               unmīlite vā sarvatra vastuni grahaṇaṃ bhavet /<br />
               unmīlite cakṣuṣi ca prasṛte raśmimaṇḍale //
                <span class="ref">AgMsv_1.500</span></p>
            
            
            <p id="AgMsv_1.501">
               tasyāsti na paṭasyeva saṃvṛtir netramīlane /<br />
               tato nimīlitākṣasya vastudṛṣṭir na kiṃ bhavet //
                <span class="ref">AgMsv_1.501</span></p>
            
            
            <p id="AgMsv_1.502">
               ghane cātapamadhye 'sti vinimīlitacakṣuṣaḥ /<br />
               citratejovabhānaṃ tatpīḍitākṣayugasya ca //
                <span class="ref">AgMsv_1.502</span></p>
            
            
            <p id="AgMsv_1.503">
               yogināṃ bindudṛg dhvānte kathaṃ tad vā bhaviṣyati /<br />
               bhaved unmīlite 'py akṣṇi na vastugrahaṇaṃ kvacit //
                <span class="ref">AgMsv_1.503</span></p>
            
            
            <p id="AgMsv_1.504">
               manodhiṣṭhānayogena paramāṇvadhikaprathā /<br />
               dīpāpekṣā ca yāmuṣya sāpi kiṃ na vibādhyate //
                <span class="ref">AgMsv_1.504</span></p>
            
            
            <p id="AgMsv_1.505">
               dīpaprakāśaḥ svāntātmanetrārtheṣūpakārakaḥ /<br />
               na pratyekaṃ manovṛtteḥ saṃskāras tena ced bhavet //
                <span class="ref">AgMsv_1.505</span></p>
            
            
            <p id="AgMsv_1.506">
               dīpe saṃkalpyamane syād rātrau rūpaparigrahaḥ /<br />
               ātmanaḥ saṃskriyā cet syāt tasya sarvagatatvataḥ //
                <span class="ref">AgMsv_1.506</span></p>
            
            
            <p id="AgMsv_1.507">
               sarvadā rūpasaṃvit syāt saṃyogaḥ saṃskriyā yataḥ /<br />
               amūrtasypi nityasya ko 'nyaḥ saṃskāra ucyate //
                <span class="ref">AgMsv_1.507</span></p>
            
            
            <p id="AgMsv_1.508">
               netropakāraś cet tarhi netradeśasthite 'rciṣi /<br />
               tejomadhyagataṃ rūpaṃ na bhāseta kadācana //
                <span class="ref">AgMsv_1.508</span></p>
            
            
            <p id="AgMsv_1.509">
               nanu tad vedyadeśe 'sau nāyanaḥ kiraṇavrajaḥ /<br />
               hanta tatraiva vijñānam ātmadeśe na kiṃ bhavet //
                <span class="ref">AgMsv_1.509</span></p>
            
            
            <p id="AgMsv_1.510">
               tatraivātmā vibhutvena tatraiva karaṇaṃ yataḥ /<br />
               tasmād bhogāśrayo deho jīvann iti vṛthoktayaḥ //
                <span class="ref">AgMsv_1.510</span></p>
            
            
            <p id="AgMsv_1.511">
               nāyanānāṃ mayūkhānāṃ gantṛtve 'vasite sati /<br />
               anāvṛte 'raṇyamārge svahastāt prabhṛti sphuṭam //
                <span class="ref">AgMsv_1.511</span></p>
            
            
            <p id="AgMsv_1.512">
               arkacandrādisaṃdṛṣṭiḥ kathaṃ nāmopajāyatām /<br />
               śīghratve 'pi yataḥ proktabhedo dūrāvidūragaḥ //
                <span class="ref">AgMsv_1.512</span></p>
            
            
            <p id="AgMsv_1.513">
               dīpanetrāvabhāsābhyāṃ channe tasmin kathaṃ matiḥ /<br />
               śuddha eva bhaved bhāve tābhyāṃ vyāmalatājuṣi //
                <span class="ref">AgMsv_1.513</span></p>
            
            
            <p id="AgMsv_1.514">
               andhatvaṃ tac cikitsā ca na yuktāśrayadūṣaṇā /<br />
               rasanā ca jalātmā cet taj jalaṃ srutimadyataḥ //
                <span class="ref">AgMsv_1.514</span></p>
            
            
            <p id="AgMsv_1.515">
               tataḥ sthairyaṃ kathaṃ tasya kā ca nānārasaprathā /<br />
               tasyaikarasatāyoge tasyā naikarasasthiteḥ //
                <span class="ref">AgMsv_1.515</span></p>
            
            
            <p id="AgMsv_1.516">
               na syād ekarasajñaptir yathā pittabhare sati /<br />
               tiktā rasanavṛttir no mādhuryaṃ viditaṃ kṣamā //
                <span class="ref">AgMsv_1.516</span></p>
            
            
            <p id="AgMsv_1.517">
               nanu pittagataṃ taiktyaṃ na tv evaṃ rasanāgatam /<br />
               tarhi pittagūḍau tulyaṃ rasanāpathagāminau //
                <span class="ref">AgMsv_1.517</span></p>
            
            
            <p id="AgMsv_1.518">
               iti syād yugapaj jñaptis tiktamādhuryagocarā /<br />
               nīrasā rasanā cet sā rasābhivyañjikā kutaḥ //
                <span class="ref">AgMsv_1.518</span></p>
            
            
            <p id="AgMsv_1.519">
               svabhāvād iti ced asyāḥ ko 'yam āmbhasatāgrahaḥ /<br />
               ghrāṇaṃ ca pārthivaṃ tasya kāṭhinyaṃ kiṃ na dṛśyate //
                <span class="ref">AgMsv_1.519</span></p>
            
            
            <p id="AgMsv_1.520">
               nanu gandhaguṇodreki kiṃ sa gandho na bhāsate /<br />
               nāsti tatrendriyavyaktagandhavattve tathā pramā //
                <span class="ref">AgMsv_1.520</span></p>
            
            
            <p id="AgMsv_1.521">
               nirgandham apṛthivyātmā mano gandhagrahakṣamam /<br />
               asty eva bhavatāṃ tena nānumā tādṛśā kṣamā //
                <span class="ref">AgMsv_1.521</span></p>
            
            
            <p id="AgMsv_1.522">
               tasmād indriyasaṃghāto bhautiko nopapadyate /<br />
               āhaṃkārikatāyāṃ tu vyāptṛtvam avibhinnatā //
                <span class="ref">AgMsv_1.522</span></p>
            
            
            <p id="AgMsv_1.523">
               dehāśrayavirodhaś ca karaṇatvena cāsthitiḥ /<br />
               vāgādi yac ca karmākṣapañcakaṃ tad vivicyatām //
                <span class="ref">AgMsv_1.523</span></p>
            
            
            <p id="AgMsv_1.524">
               ānābher mūrdhaparyantaṃ yaḥ samīrābhighātajaḥ /<br />
               viśeṣaḥ ko 'pi vāgātmā sa tādṛg iha kathyate //
                <span class="ref">AgMsv_1.524</span></p>
            
            
            <p id="AgMsv_1.525">
               tasya kāryaṃ bhavec chabdaḥ kartā ko 'tra vicāryatām /<br />
               ātmano naiva kartṛtvaṃ tathātve 'pi vibhutvataḥ //
                <span class="ref">AgMsv_1.525</span></p>
            
            
            <p id="AgMsv_1.526">
               mayā proccārite śabde tvaṃ vaktā kiṃ na jāyase /<br />
               prakṛtāv api doṣo 'yaṃ kartryāṃ kartṛtvavarjitā //
                <span class="ref">AgMsv_1.526</span></p>
            
            
            <p id="AgMsv_1.527">
               karaṇasya sthitir nāsti tulye vāgindriye sati /<br />
               kathaṃ cāsphuṭasuspaṣṭabhāvaḥ śabdeṣu jāyate //
                <span class="ref">AgMsv_1.527</span></p>
            
            
            <p id="AgMsv_1.528">
               kathaṃ copāṃśusaṃjalpasmṛtyādau śabdagā bhidā /<br />
               prayatnāc cet prayatno 'pi yady utpattis tataḥ katham //
                <span class="ref">AgMsv_1.528</span></p>
            
            
            <p id="AgMsv_1.529">
               viśeṣo jāyate hy anyo na hy anyaguṇasaṃbhavaḥ /<br />
               prayatnamāndyāmāndyābhyāṃ yena pratividhīyate //
                <span class="ref">AgMsv_1.529</span></p>
            
            
            <p id="AgMsv_1.530">
               pāṇīndriyaṃ cādadānaṃ mukhādyair grahaṇaṃ kutaḥ /<br />
               grahaṇaṃ ca kim ucyeta svīkāro yadi saṃmataḥ //
                <span class="ref">AgMsv_1.530</span></p>
            
            
            <p id="AgMsv_1.531">
               asvasya svasya karaṇaṃ svīkāra iti bhaṇyate /<br />
               svaśabdaś cātmavācī cet tatrātmā prakṛtir yadi //
                <span class="ref">AgMsv_1.531</span></p>
            
            
            <p id="AgMsv_1.532">
               tan nāsty aprākṛtaṃ kiṃcid ity asvatatvaṃ kathaṃ kila /<br />
               ahaṅkāro 'py athātmā syān nāhaṃkārī kṛtir ghaṭe //
                <span class="ref">AgMsv_1.532</span></p>
            
            
            <p id="AgMsv_1.533">
               ātmīyo 'yam anenaitad dūṣaṇenaiva dūṣitam /<br />
               ahaṃkārasya saṃbandhi sarvam eva hi tat svakam //
                <span class="ref">AgMsv_1.533</span></p>
            
            
            <p id="AgMsv_1.534">
               ātmano vyāpakasyāsti na svaṃ nāsvaṃ ca kiṃcana /<br />
               evaṃ pādendriyasyāpi samo 'yaṃ yuktivikramaḥ //
                <span class="ref">AgMsv_1.534</span></p>
            
            
            <p id="AgMsv_1.535">
               deśād deśāntaraprāptyā gamanaṃ ca yad ucyate /<br />
               tattyāgarūpaṃ svīkārābhāvenaiva prasiddhyati //
                <span class="ref">AgMsv_1.535</span></p>
            
            
            <p id="AgMsv_1.536">
               svīkāro dūṣitaś caiṣa svīkārāṃśo 'pi yo gatau /<br />
               tasya pāṇīndriyaṃ yuktaṃ karaṇaṃ nāṅghrināmakam //
                <span class="ref">AgMsv_1.536</span></p>
            
            
            <p id="AgMsv_1.537">
               indriyāṇāṃ hi sāṃkāryam evaṃ kāryeṣu jāyate /<br />
               ata eva mahānyāyavedibhiś carame naye //
                <span class="ref">AgMsv_1.537</span></p>
            
            
            <p id="AgMsv_1.538">
               prokto gatiniṣedhāya bhūyān sadvākyaḍambaraḥ /<br />
               gataṃ na gamyate tāvad agataṃ naiva gamyate //
                <span class="ref">AgMsv_1.538</span></p>
            
            
            <p id="AgMsv_1.539">
               gatāgatavinirmuktaṃ nāstītyādi svake naye /<br />
               pāyvindriyaṃ ca na cchidramātraṃ koṣṭhyamarutkramāt //
                <span class="ref">AgMsv_1.539</span></p>
            
            
            <p id="AgMsv_1.540">
               utsargaḥ kila sāṃkāryaṃ tena syād iyatī sthitiḥ /<br />
               upastham indriyaṃ yac ca tasya kāryaṃ nigadyate //
                <span class="ref">AgMsv_1.540</span></p>
            
            
            <p>............................. /</p>
            
            
            <p id="AgMsv_1.604">
               śāmyatīti na yuktettham anumānapramāṇatā /<br />
               tadbhedavādināṃ tāvad dve māne naiva saṃgate //
                <span class="ref">AgMsv_1.604</span></p>
            
            
            <p id="AgMsv_1.605">
               śabdādes tv anumānena sudhībhiḥ pariniścitam /<br />
               tasmāt svasaṃvid evaiṣā svaprakāśatayā sthitā //
                <span class="ref">AgMsv_1.605</span></p>
            
            
            <p>mātṛmānaprameyādiprapañcaiḥ sāvabhāsate /</p>
            
            
            <p id="AgMsv_1.606">
               samullāsaḥ sindhor bahalalaharīvibhramamayaḥ  <br />prakāśaḥ śāśāṅkaḥ kumudadalanirbhedasacivaḥ /<br />
               parasyāḥ saṃvitter mitiviṣayamātṛvyatikarair <br />vikāso yaḥ seyaṃ jagati vividhā kalpanakalā //
                <span class="ref">AgMsv_1.606</span></p>
            
            
            <p id="AgMsv_1.607">
               tasmāt prakāśa evāyaṃ citraśaktisunirbharaḥ /<br />
               svayaṃ vicitrarūpeṇa bhāti viśvatra viśvataḥ //
                <span class="ref">AgMsv_1.607</span></p>
            
            
            <p id="AgMsv_1.608">
               tad ayaṃ prasphuṭābhāso lokarūpādivartmanā /<br />
               svaśaktyaṃśād vikalpākhyāt pratyakṣavyapadeśabhāk //
                <span class="ref">AgMsv_1.608</span></p>
            
            
            <p id="AgMsv_1.609">
               tathā hi devadevāṃśas tat samunmīlanaṃ dṛśaḥ /<br />
               prāṇaspandas tadaikāgryaṃ bhāvas taddharmasaṃcayaḥ //
                <span class="ref">AgMsv_1.609</span></p>
            
            
            <p id="AgMsv_1.610">
               ityādi sarvaṃ yad bhāti tat pratyakṣam iti sphuṭam /<br />
               na tv atra kartṛkarmāṃśakaraṇatvādinā gatiḥ //
                <span class="ref">AgMsv_1.610</span></p>
            
            
            <p id="AgMsv_1.611">
               nanv asāv asti pāścātye vaikalpikapathe tataḥ /<br />
               yato dehaghaṭābhāso sphuṭaḥ paścāt tu so 'sphuṭaḥ //
                <span class="ref">AgMsv_1.611</span></p>
            
            
            <p id="AgMsv_1.612">
               sa eva cchannarūpas tu śuddhāṃśasvātmasaṃvidam /<br />
               tato dehaghaṭābhāsas tatrāpy eṣaiva vartanī //
                <span class="ref">AgMsv_1.612</span></p>
            
            
            <p id="AgMsv_1.613">
               yāvatsahasradehaughabhāvakoṭyavabhāsanam /<br />
               tatrāpi ca purā paścān na tu tādṛkprathā yadi //
                <span class="ref">AgMsv_1.613</span></p>
            
            
            <p id="AgMsv_1.614">
               āmarśapadavīṃ yāti tat spuṭāsphuṭacitritaḥ /<br />
               tāvān asāv eka eva svarūpaprasphuṭātmakaḥ //
                <span class="ref">AgMsv_1.614</span></p>
            
            
            <p>śivaprakāśa āyāti. /</p>
            
            
            <p id="AgMsv_1.615">
               \ \ \ \ \ \ \ \ \ \ \ \ vicitro 'yaṃ na vastutaḥ /<br />
               tatrātadrūpasaṃveśād vaicityraṃ paricarcyate //
                <span class="ref">AgMsv_1.615</span></p>
            
            
            <p id="AgMsv_1.616">
               śivaprakāśe 'tadrūpapraveśas tu na saṃgataḥ /<br />
               yadi vā kathitanyāyabalāt kvāpi na citratā //
                <span class="ref">AgMsv_1.616</span></p>
            
            
            <p id="AgMsv_1.617">
               kiṃtu citratayābhāsaś citrabhāvaṃ prasūyate /<br />
               evaṃ caitro 'yam asmākaṃ citravadbhavann īdṛśaḥ //
                <span class="ref">AgMsv_1.617</span></p>
            
            
            <p id="AgMsv_1.618">
               maitreṇa tanmatenālaṃ dṛṣṭo māṃ bhāvadarśinam /<br />
               paśyan paśyati yaḥ so 'yaṃ samādhau pariniṣṭhitaḥ //
                <span class="ref">AgMsv_1.618</span></p>
            
            
            <p id="AgMsv_1.619">
               prāk tv eṣa janmakoṭīṣu tattattāpādy abhuṅkta vai /<br />
               mokṣyate dhyānacaryādyair yo 'py etena pathāgataḥ //
                <span class="ref">AgMsv_1.619</span></p>
            
            
            <p id="AgMsv_1.620">
               so 'py anyo mokṣabhāg īttham aparyavasitodayaḥ /<br />
               prakāśa eka evāyaṃ yaś cirān na vibhidyate //
                <span class="ref">AgMsv_1.620</span></p>
            
            
            <p id="AgMsv_1.621">
               ata eva hi bhedo 'sti na kaścid yo maheśvaram /<br />
               advayaṃ saṃprabindhīta prakāśānandasundaram //
                <span class="ref">AgMsv_1.621</span></p>
            
            
            <p id="AgMsv_1.622">
               deśakālākṛtijñānadharmopādhyantarādayaḥ /<br />
               saṃmatā bhedakatvena bhānti cet sā vibhā tathā //
                <span class="ref">AgMsv_1.622</span></p>
            
            
            <p id="AgMsv_1.623">
               na ced vibhaiva sā tādṛk tad advaitam idaṃ sphuṭam /<br />
               bheda ity eṣa śabdas tu kevalaṃ pratibhojjhitaḥ //
                <span class="ref">AgMsv_1.623</span></p>
            
            
            <p id="AgMsv_1.624">
               astu vā bhedakalanā pratibhāsaṃprarohiṇī /<br />
               uktanītyā tu tatraiva sapratiṣṭhā bhaviṣyati //
                <span class="ref">AgMsv_1.624</span></p>
            
            
            <p id="AgMsv_1.625">
               ayaṃ ghaṭaḥ paṭaś cāyaṃ tāv anyonyavibhedinau /<br />
               pramātrantarabhinnau ca tau matto 'pi vibhedinau //
                <span class="ref">AgMsv_1.625</span></p>
            
            
            <p id="AgMsv_1.626">
               iti prakāśa eko 'yaṃ tathāmarśasvarūpakaḥ /<br />
               nanv evaṃ pakṣapāto 'yam advaitaṃ bhavatāṃ katham //
                <span class="ref">AgMsv_1.626</span></p>
            
            
            <p id="AgMsv_1.627">
               bhedo 'py astu sa āhatya kiṃ nāma na viṣahyate /<br />
               seyaṃ badhiragoṣṭhīṣu gītavādyaprarocanā //
                <span class="ref">AgMsv_1.627</span></p>
            
            
            <p id="AgMsv_1.628">
               na hy advayaṃ dvayāveśabādhenāsmābhir ucyate /<br />
               tvatpakṣopagamo hy eṣa syād dvayaṃ taddhi susphuṭam //
                <span class="ref">AgMsv_1.628</span></p>
            
            
            <p id="AgMsv_1.629">
               idaṃ dvaitam idaṃ neti tad idaṃ ca dvayādvayam /<br />
               iti yatra samaṃ bhāti tad advayam udāhṛtam //
                <span class="ref">AgMsv_1.629</span></p>
            
            
            <p id="AgMsv_1.630">
               nanv ittham astu bhedo 'pi na vayaṃ śabdakāmukāḥ /<br />
               astv asau na hi no heyam ādeyaṃ vā yathātra vaḥ //
                <span class="ref">AgMsv_1.630</span></p>
            
            
            <p id="AgMsv_1.631">
               sarvānugrāhakaṃ pakṣam ālilambiṣase yadi /<br />
               paramādvayadṛṣṭiṃ tat saṃśrayeḥ śaraṇaṃ mahat //
                <span class="ref">AgMsv_1.631</span></p>
            
            
            <p id="AgMsv_1.632">
               etad aṣṭādaśe tattvam adhikāre bhaviṣyati /<br />
               yat tad ante paraprāpyaṃ tad astu paramārthataḥ //
                <span class="ref">AgMsv_1.632</span></p>
            
            
            <p id="AgMsv_1.633">
               atra ye na hi viśrāntās te mitāṃ saṃvidaṃ śritāḥ /<br />
               sarvathaivāpabādhyante janmamṛtyūtthavibhramaiḥ //
                <span class="ref">AgMsv_1.633</span></p>
            
            
            <p id="AgMsv_1.634">
               tasmāt sa eka evāsau prakāśaḥ parameśvaraḥ /<br />
               pratyakṣam iti tenaiva prakāśenaiva bhāsate //
                <span class="ref">AgMsv_1.634</span></p>
            
            
            <p id="AgMsv_1.635">
               tatra tā dṛṣṭayaḥ sarvā mahānadya ivārṇave /<br />
               viśanty avaśyaṃ nāviṣṭāḥ prayānti kṛtakṛtyatām //
                <span class="ref">AgMsv_1.635</span></p>
            
            
            <p id="AgMsv_1.636">
               tathā hi mānasāmagrī rūpālokamanokṣajā /<br />
               sākaṃ mātṛprameyābhyāṃ tadvarjaṃ vāpy anekaśaḥ //
                <span class="ref">AgMsv_1.636</span></p>
            
            
            <p id="AgMsv_1.637">
               jñātaṃ ca gamayen mānaṃ na cāpi ujjhati mānatām /<br />
               pratyakṣapādotprekṣeyam idānīm upapadyate //
                <span class="ref">AgMsv_1.637</span></p>
            
            
            <p id="AgMsv_1.638">
               kiṃ cānadhigatagrāhi mānaṃ navanavaṃ yataḥ /<br />
               bhairavecchāvaśād etad viśvaṃ bhāti tathā tathā //
                <span class="ref">AgMsv_1.638</span></p>
            
            
            <p id="AgMsv_1.639">
               vastu pradarśayan mānaṃ pravṛttiṃ vidadhat sphuṭam /<br />
               prāpayaty eva tad vastu tathābhāsanayogataḥ //
                <span class="ref">AgMsv_1.639</span></p>
            
            
            <p id="AgMsv_1.640">
               sad apy ekāntato nedaṃ nāsac cetyādisaṃvidaḥ /<br />
               bhānty eva paramārthena tad anekāntadṛk sphuṭā //
                <span class="ref">AgMsv_1.640</span></p>
            
            
            <p id="AgMsv_1.641">
               eko bhāvaḥ sarvabhāvasvabhāvaḥ <br />sarve bhāvā ekabhāvasvabhāvāḥ /<br />
               arhadvādaḥ so 'yam asmadsudṛṣṭau <br />yuktaś ca śrīsāraśāstre 'pi coktaḥ //
                <span class="ref">AgMsv_1.641</span></p>
            
            
            <p id="AgMsv_1.642">
               idaṃ mānaṃ meyaṃ tad idam iti saṃkhyāṃ kalayituṃ <br />svarūpaṃ vā śaktaḥ ka iva jagatīty etad api sat /<br />
               mataṃ vācāṃ patyur bhagavati cidānandasubhage <br />yatas tūṣṇīṃbhāvād apara iha kaḥ kiṃ prakurutām //
                <span class="ref">AgMsv_1.642</span></p>
            
            
            <p id="AgMsv_1.643">
               ahetor bhāne syād yadi na tanudikkālaniyamas <br />tato hetor īdṛṅ niyama iti kasyaiṣa mahimā /<br />
               svabhāvo 'yaṃ hetor atha vivṛtakaṇṭhaṃ katham asau <br />na bhāvasyaivokto yamayati pare kena hi paraḥ //
                <span class="ref">AgMsv_1.643</span></p>
            
            
            <p id="AgMsv_1.644">
               svabhāvāc cātmāsau paramaśiva ity āgamakathā <br />nirukto viśvātmā jagati nikhile jṛmbhata iti /<br />
               dharādeś cānanyo bhavatu tad iyaṃ bhūtacititā <br />sa vandhyo dikkālair jananamaraṇāpāyarahitaḥ //
                <span class="ref">AgMsv_1.644</span></p>
            
            
            <p id="AgMsv_1.645">
               tad asyāyaṃ lokas tadanu paraloko 'py ayam it <br />grahaḥ kasmād dhetoḥ spṛśati na hi taṃ kālakalanā /<br />
               tataḥ svātantryodyatsukharasaparānandamahimā-<br />bhavadbhasmībhūtākhilakaluṣapāśaughasubhagaḥ //
                <span class="ref">AgMsv_1.645</span></p>
            
            
            <p id="AgMsv_1.646">
               sāṃkhyadṛk punar ihaiva bhūyasā <br />carcyate nikhilatattvagocarā /<br />
               dṛśyate dharaṇīprabhṛty alaṃ <br />tac ca sūkṣmatamakāraṇotthitam //
                <span class="ref">AgMsv_1.646</span></p>
            
            
            <p id="AgMsv_1.647">
               tadgṛhītikaraṇodyataṃ punar <br />bāhyataḥ karaṇakaṃ daśātmakam /<br />
               āntaraṃ trividham asya kāraṇaṃ <br />saukhyaduḥkhaparimohadarpaṇaḥ //
                <span class="ref">AgMsv_1.647</span></p>
            
            
            <p id="AgMsv_1.648">
               tādṛśaṃ triguṇam eva yad bhavet <br />tat punar jaḍatayātha bhedataḥ / <br />mūlakāraṇam apekṣate paraṃ <br />sā niśeyam iha bhogyam ucyate /<br />
               tac ca bhoktṛ paratantratāmayam <br />no parasparam upaiti bhoktṛtām //
                <span class="ref">AgMsv_1.648</span></p>
            
            
            <p id="AgMsv_1.649">
               bhogyabhoktṛvapur ekam eva no <br />jāghaṭīti hi viruddhadharmataḥ /<br />
               tena bhoktṛ citiśaktimātrakam <br />tac cidātmamayatāvaśān manaḥ //
                <span class="ref">AgMsv_1.649</span></p>
            
            
            <p id="AgMsv_1.650">
               vyāptṛ sarvagatam īśvaraṃ kathaṃ <br />bhoktṛtāṃ vrajatu bhedasaṃgatām /<br />
               tena tannijavaśitvanirmitāṃ <br />saṃkucatsthitijuṣaṃ daśāṃ śrayet //
                <span class="ref">AgMsv_1.650</span></p>
            
            
            <p id="AgMsv_1.651">
               anyakāraṇakalādyabhāvataḥ <br />so 'yam asya sahajo malaḥ smṛtaḥ /<br />
               sa tridhā samavabhāti tadvaśād <br />eṣa eva sa pumān udāhṛtaḥ //
                <span class="ref">AgMsv_1.651</span></p>
            
            
            <p id="AgMsv_1.652">
               bhoktṛbhāvaparatantratāvaśā <br />nāntarīyakatayāsya kañcukam /<br />
               bhāti naivam iti kālavitkalā-<br />rāgasanniyatināmadheyakam //
                <span class="ref">AgMsv_1.652</span></p>
            
            
            <p id="AgMsv_1.653">
               yady ātmaiṣa punar nirargalanijasvātantryasaṃchāditaṃ <br />svaṃ rūpaṃ vivṛṇoty alaṃ nijabalāt tacchuddhavitsaṃbhavaḥ /<br />
               kartṛtvaṃ kila kāryavargam akhilaṃ bodhe nidhāya svake <br />paśyann īśvaratāṃ vrajed aham idaṃ sarvaṃ sadety uddhuraḥ //
                <span class="ref">AgMsv_1.653</span></p>
            
            
            <p id="AgMsv_1.654">
               jñātṛtvaṃ hṛdayāntarasphuritadṛg dṛṣṭvā sphuṭābhāsini <br />jñeye bhedatirodhitāṃ nijacitau yasmāt sa saṃpaśyati /<br />
               tenāsyedam ahaṃvidoḥ sarabhasaṃ bhedaikyam ājagmuṣī <br />sāmānādhikaraṇyadhīḥ prakaṭayet sādāśivīṃ saṃsthitim //
                <span class="ref">AgMsv_1.654</span></p>
            
            
            <p id="AgMsv_1.655">
               jñeyaṃ kāryaṃ sarvam antar vibodhe <br />yāval līnaṃ tāvad udriktavṛtteḥ /<br />
               bodhajvālāsaṃcayasyāntarāle <br />tatprastyānaṃ svaṃ vapuḥ projjhatīva //
                <span class="ref">AgMsv_1.655</span></p>
            
            
            <p id="AgMsv_1.656">
               idaṃbhāvaḥ so 'yaṃ vigalitumanā no vigalito <br />bhavet prākkakṣyāyām api sa samakāntis tad adhunā /<br />
               ahaṃbhāgodreke vidhir anavadhir bhāvavisare <br />tad eṣā śāktī bhūriṣir iti svasiddhātmani parā //
                <span class="ref">AgMsv_1.656</span></p>
            
            
            <p id="AgMsv_1.657">
               īhate galitumanvato galet tatra pūrvapararūpasaṃgateḥ /<br />
               śāktabhūmir akhileyam ucyate citracinnicayacarcitā satī //
                <span class="ref">AgMsv_1.657</span></p>
            
            
            <p id="AgMsv_1.658">
               tattve tattve svecchayā devadevaḥ <br />sarvāṃ sarvāṃ bhūmim ālambamānaḥ /<br />
               pūrṇaikātmā pūrṇasaṃvitsvarūpaḥ <br />śrīmāñ śāstre bhairavo niruktaḥ //
                <span class="ref">AgMsv_1.658</span></p>
            
            
            <p id="AgMsv_1.659">
               śaktipātadṛg iyaṃ nirucyate <br />mandamadhyaparatīvrabhedataḥ /<br />
               tatparasparabhidābhir apy alaṃ <br />yā svarūpaparidṛṣṭir ātmanaḥ //
                <span class="ref">AgMsv_1.659</span></p>
            
            
            <p id="AgMsv_1.660">
               nanu kiṃ kadācid ayam īśvaro nijarūpaṃ prakāśayati pūrṇacitiḥ /<br />
               kiṃ vā kadācid atha saṃvṛṇute nirhetuko hi niyamaḥ kila kaḥ //
                <span class="ref">AgMsv_1.660</span></p>
            
            
            <p id="AgMsv_1.661">
               uktam atra kila pūrvam anantaṃ <br />nānyad asti niyameṣu nimittam /<br />
               laukikeṣv api sa eva maheśaś <br />citracitraparibhāsanaśīlaḥ //
                <span class="ref">AgMsv_1.661</span></p>
            
            
            <p id="AgMsv_1.662">
               tatsvātantryād adhikam adhunā nottaraṃ bambhaṇīmaḥ <br />saṃvitsindhoḥ prathitalaharīharmyadhārādhirūḍhiḥ /<br />
               śāntis tasyās tadanu tad ayaṃ bandhanāmnāpadiṣṭas <br />tenaivetthaṃ parigataraso mokṣa ity uktarūpaḥ //
                <span class="ref">AgMsv_1.662</span></p>
            
            
            <p id="AgMsv_1.663">
               sadā kadācid adhunā tadetyādi ca saṃvidaḥ /<br />
               tatsvātantryāvabhāsīyakālakelivikalpanāḥ //
                <span class="ref">AgMsv_1.663</span></p>
            
            
            <p id="AgMsv_1.664">
               na ca kālakalābhiḥ sa spṛśyate parameśvaraḥ /<br />
               na hi tāsāṃ svatantrāsti sthitis tatkalpanāṃ vinā //
                <span class="ref">AgMsv_1.664</span></p>
            
            
            <p id="AgMsv_1.665">
               tena svasṛṣṭe bhāvāṃśe svarūpātmany api sphuṭam /<br />
               pāratantryāvabhāso 'yaṃ devenaivāvabhāsyate //
                <span class="ref">AgMsv_1.665</span></p>
            
            
            <p id="AgMsv_1.666">
               pāratantryaṃ kalayati svatantraḥ parameśvaraḥ /<br />
               svātantrye pāratantrye ca nānyal lakṣaṇam ucyate //
                <span class="ref">AgMsv_1.666</span></p>
            
            
            <p id="AgMsv_1.667">
               paricchinnaprakāśo hi jaḍas tenātra yaḥ sthitaḥ /<br />
               paricchedaka eṣo 'pi paricchedyo yadi sphuṭam //
                <span class="ref">AgMsv_1.667</span></p>
            
            
            <p id="AgMsv_1.668">
               tad asya rūpagrahaṇe na prakāśaḥ prakāśate /<br />
               tathā hi bāhyo bhāvāṃśaḥ svayaṃ naiṣa prakāśate //
                <span class="ref">AgMsv_1.668</span></p>
            
            
            <p id="AgMsv_1.669">
               jñānam arthaprakāśātma tac cānābhātam eva hi /<br />
               tasyāpi samavāyy ātmā naiva bhāti svarūpataḥ //
                <span class="ref">AgMsv_1.669</span></p>
            
            
            <p id="AgMsv_1.670">
               tadīyakaraṇaṃ netraprabhṛty api na bhāsate /<br />
               ālokādeś ca vijñānād ṛte naivāvābhāsanam //
                <span class="ref">AgMsv_1.670</span></p>
            
            
            <p id="AgMsv_1.671">
               nanu jātaṃ yadi jñānam arthasyāsau prakāśatā /<br />
               śaktir dharmo yadi prāptaṃ sārvajñyaṃ viśvamaṇḍale //
                <span class="ref">AgMsv_1.671</span></p>
            
            
            <p id="AgMsv_1.672">
               anyad evātha tat kiṃcit prakāśatvābhiśabditam /<br />
               tan meyamātṛmāneṣu naiva kutrāpi saṃgatam //
                <span class="ref">AgMsv_1.672</span></p>
            
            
            <p id="AgMsv_1.673">
               tataś cāprakaṭaṃ viśvaṃ sarvadaiva bhaved idam /<br />
               aprakāśasya bhāvasya yadi ca syād prakāśanam //
                <span class="ref">AgMsv_1.673</span></p>
            
            
            <p id="AgMsv_1.674">
               tāvataivāsya hīyeta svarūpaṃ parihānitaḥ /<br />
               jñānotpattiś ca bhāvasya svarūpasthasya cet prathā //
                <span class="ref">AgMsv_1.674</span></p>
            
            
            <p id="AgMsv_1.675">
               aviśiṣṭe svarūpasthabhāve viśvasya sā na kim /<br />
               tasmāt prakāśo viśvasya paricchedakaniṣṭhitaḥ //
                <span class="ref">AgMsv_1.675</span></p>
            
            
            <p id="AgMsv_1.676">
               tatsvātantryāvabhāsotthacitrākāravibheditaḥ /<br />
               paricchedaka itthaṃ cet paricchedyo bhavet tataḥ //
                <span class="ref">AgMsv_1.676</span></p>
            
            
            <p id="AgMsv_1.677">
               mūlakṣatikarī seyam anavasthā patiṣyati /<br />
               ataś ca so 'paricchinnaḥ paricchedaka ucyate //
                <span class="ref">AgMsv_1.677</span></p>
            
            
            <p id="AgMsv_1.678">
               akālpyas tena śāstreṣu tan na kālasya gocaraḥ /<br />
               tenāsya vedyadharmatvaṃ kālasya paribhāṣitam //
                <span class="ref">AgMsv_1.678</span></p>
            
            
            <p id="AgMsv_1.679">
               yadi kālaś ca mātāraṃ paricchindyāt tato dhruvam /<br />
               mātṛlagnaiva kālasya sthitir nirvāham icchati //
                <span class="ref">AgMsv_1.679</span></p>
            
            
            <p id="AgMsv_1.680">
               na ca mātrantaraṃ kiṃcit saṃbhaved anavasthiteḥ /<br />
               tāṃ hantuṃ vopagamyo 'sau mātā kālakalojjhitaḥ //
                <span class="ref">AgMsv_1.680</span></p>
            
            
            <p id="AgMsv_1.681">
               ya eva tu paricchedyo mātā tallagna eva cet /<br />
               sa kālo mātṛmeyatve tarhy ekasya kathaṃ tava //
                <span class="ref">AgMsv_1.681</span></p>
            
            
            <p id="AgMsv_1.682">
               bhedavāde hi bhavatāṃ niṣṭhitā matir īdṛśī /<br />
               abhedavādināṃ nas tu naiva kāpy astu khaṇḍanā //
                <span class="ref">AgMsv_1.682</span></p>
            
            
            <p id="AgMsv_1.683">
               viśvaṃ mātṛmayaṃ yeṣāṃ mātā viśvamayas tathā /<br />
               tan na kālakalājālajambālaiḥ parameśvaraḥ //
                <span class="ref">AgMsv_1.683</span></p>
            
            
            <p id="AgMsv_1.684">
               citiśaktiprakāśo hi mālinyam avalambate /<br />
               atas tadā saṃvṛto 'sau paścāt prakaṭarūpakaḥ //
                <span class="ref">AgMsv_1.684</span></p>
            
            
            <p id="AgMsv_1.685">
               iti tasyaiva jṛmbheyaṃ tathātvavyapadeśinī /<br />
               kalanaivāsya sā kācit svarūpāmarśanātmikā //
                <span class="ref">AgMsv_1.685</span></p>
            
            
            <p id="AgMsv_1.686">
               śivayogārham ātmānaṃ yasyām ātmābhimanyate /<br />
               yato vaicitryayogena tathātmānaṃ sa manyate //
                <span class="ref">AgMsv_1.686</span></p>
            
            
            <p id="AgMsv_1.687">
               śaktipātasya tenoktā navadhātra vyavasthitiḥ /<br />
               anyathā neśvarasyāsti rāgo dveṣo 'tha vā kvacit //
                <span class="ref">AgMsv_1.687</span></p>
            
            
            <p id="AgMsv_1.688">
               yena kvāpy eṣa niyatāṃ svāṃ śaktiṃ pātayed vibhuḥ /<br />
               animittas tathā cāyaṃ śaktipāto maheśituḥ //
                <span class="ref">AgMsv_1.688</span></p>
            
            
            <p id="AgMsv_1.689">
               tena rāgakṣayāt karmasāmyāt sukṛtagauravāt /<br />
               malapākāt suhṛdyogād bhakter bhāvāc ca sevanāt //
                <span class="ref">AgMsv_1.689</span></p>
            
            
            <p id="AgMsv_1.690">
               abhyāsād vāsanodbhedāt saṃskāraparipākataḥ /<br />
               mithyajñānakṣayāt karmasaṃnyāsāt kāmyavicyuteḥ //
                <span class="ref">AgMsv_1.690</span></p>
            
            
            <p id="AgMsv_1.691">
               sāmyāc cittasya sā śaktiḥ patatīti yad ucyate /<br />
               tad asan /<br />
               nanu tatrāpi nimittāntaramārgaṇāt //
                <span class="ref">AgMsv_1.691</span></p>
            
            
            <p id="AgMsv_1.692">
               anavasthātiprasaṅgasaṃbhavābhāvayogataḥ /<br />
               anyonyāśrayaniḥśreṇicakrakādyupapātataḥ //
                <span class="ref">AgMsv_1.692</span></p>
            
            
            <p id="AgMsv_1.693">
               asmiṃs tu pakṣe sarveṣāṃ pravādānām api sthitiḥ /<br />
               yuktā sarvaṃsahe pakṣe na kiṃcit kila duṣyati //
                <span class="ref">AgMsv_1.693</span></p>
            
            
            <p id="AgMsv_1.694">
               yuktiḥ sudhībhiḥ svayam eva tatra <br />śakyeta saṃyojayitum tato na /<br />
               pṛthaktayā yojanam uktam atra <br />yad granthato vistara eṣa mithyā //
                <span class="ref">AgMsv_1.694</span></p>
            
            
            <p id="AgMsv_1.695">
               upajagmur ato 'napekṣiṇīṃ <br />śivaśaktiṃ na ca tāṃ vinā bhavet /<br />
               apavargapadaṃ yato mudhā <br />paraśāstreṣu vimokṣasaṃkathāḥ //
                <span class="ref">AgMsv_1.695</span></p>
            
            
            <p id="AgMsv_1.696">
               śaktipātasamaye vicāraṇaṃ <br />prāptam īśa na karoṣi karhicit /<br />
               śrīmadutpalagurur nyarūpayat <br />tatra tatra nijaśāstra īdṛśam //
                <span class="ref">AgMsv_1.696</span></p>
            
            
            <p id="AgMsv_1.697">
               tasyaiva hi prasādena bhaktir utpādyate nṛṇām /<br />
               yayā yānti parāṃ siddhiṃ tadbhāvagatamānasaḥ //
                <span class="ref">AgMsv_1.697</span></p>
            
            
            <p id="AgMsv_1.698">
               itthaṃ purāṇaśāstrādau śaktiḥ sā pārameśvarī /<br />
               nirapekṣaiva kathitā sāpekṣatve hy anīśatā //
                <span class="ref">AgMsv_1.698</span></p>
            
            
            <p id="AgMsv_1.699">
               kevalaṃ bhedavādāndhyasthagitālasadṛṣṭibhiḥ /<br />
               duḥsamarthatvam etasyā niyamena kvacitsthiteḥ //
                <span class="ref">AgMsv_1.699</span></p>
            
            
            <p id="AgMsv_1.700">
               paryālocyāniśaṃ karmamalasāmyaprapākataḥ /<br />
               ityādihetujāleṣu vṛthātmā parikhedyate //
                <span class="ref">AgMsv_1.700</span></p>
            
            
            <p id="AgMsv_1.701">
               tat teṣāṃ nopakārāya kuśakāśāvalambanam /<br />
               tasmāt sa eva tādṛkṣasvasvātantryopabṛṃhitaḥ //
                <span class="ref">AgMsv_1.701</span></p>
            
            
            <p id="AgMsv_1.702">
               tadā tathā tathetyādivaicitryeṇāvabhāsate /<br />
               tad itthaṃ sarvadṛṣṭīṇām atraiva parameśvare //
                <span class="ref">AgMsv_1.702</span></p>
            
            
            <p id="AgMsv_1.703">
               anupraveśa ity anyair alaṃ vā yuktiḍambaraiḥ /<br />
               tad itthaṃ devadevena svasvarūpam ihoditam //
                <span class="ref">AgMsv_1.703</span></p>
            
            
            <p id="AgMsv_1.704">
               pratyakṣaṃ tatra tanmānaṃ sarvamānadhuroddhuram /<br />
               ekam evedṛśaṃ mānam iti kecit prapedire //
                <span class="ref">AgMsv_1.704</span></p>
            
            
            <p id="AgMsv_1.705">
               dhūmād agnir iti prāyas tasyaivaitad vijṛṃbhitam /<br />
               yathā ghaṭasya pūrvāṃśadṛṣṭaikapariniṣṭhitaḥ //
                <span class="ref">AgMsv_1.705</span></p>
            
            
            <p id="AgMsv_1.706">
               mātā sphuṭāsphuṭākāratāvadarthāvalehinīm /<br />
               sphuṭām eva matiṃ matvā pratyakṣatvaṃ prapadyate //
                <span class="ref">AgMsv_1.706</span></p>
            
            
            <p id="AgMsv_1.707">
               na cānumānam antyāṃśe saṃvid ekaiva sā yataḥ /<br />
               dhūmādhyakṣapratītyantarniviṣṭāgniprathā tathā //
                <span class="ref">AgMsv_1.707</span></p>
            
            
            <p id="AgMsv_1.708">
               ekaiva tāvad arthāṃśalehinī jāyate matiḥ /<br />
               tāvaty āṃśe sphuṭākārā pratyakṣam iti bhāṣyatām //
                <span class="ref">AgMsv_1.708</span></p>
            
            
            <p id="AgMsv_1.709">
               yathā ratnādivaicityraṃ tathā saṃskārasaṃsthiteḥ /<br />
               netrātmamānasālokaviṣayādiṣu saṃvidi //
                <span class="ref">AgMsv_1.709</span></p>
            
            
            <p id="AgMsv_1.710">
               pratyakṣam eva saṃvittau sphuṭatvenāvabhāsate /<br />
               tathā tathāvidhavyāptidhāmasaṃkārasaṃsthiteḥ //
                <span class="ref">AgMsv_1.710</span></p>
            
            
            <p id="AgMsv_1.711">
               ante tathaiva sā vittir dhūmāgnyākārarūpiṇī /<br />
               yathā ca dṛḍhasaṃskārāḥ sollekhāḥ sapadi svayam //
                <span class="ref">AgMsv_1.711</span></p>
            
            
            <p id="AgMsv_1.712">
               ratnāditattvaṃ paśyanti vighnāntaratirodhitaḥ /<br />
               tathā bubhukṣitātmānaḥ śīghram evātiniścitam //
                <span class="ref">AgMsv_1.712</span></p>
            
            
            <p id="AgMsv_1.713">
               annādi gṛhṇate bhoktuṃ vyāptyādyavyavadhānataḥ /<br />
               tena pratyuktam eva syād yad āhuḥ parikalpanam //
                <span class="ref">AgMsv_1.713</span></p>
            
            
            <p id="AgMsv_1.714">
               abhyasteṣv avinābhāvasvabhāvavyāptisaṃvidaḥ /<br />
               kiṃ hi tatkalpanāvyāptivitter iti na manmahe //
                <span class="ref">AgMsv_1.714</span></p>
            
            
            <p id="AgMsv_1.715">
               āśūtpattivaśād asyā na khalv asty upalakṣaṇam /<br />
               anumīyata evaṃ sā tad eva parikalpanam //
                <span class="ref">AgMsv_1.715</span></p>
            
            
            <p id="AgMsv_1.716">
               aho svapakṣapātāndhāḥ svam apy upagataṃ muhuḥ /<br />
               amī vismartum ārabdhās tārkikammanyabuddhayaḥ //
                <span class="ref">AgMsv_1.716</span></p>
            
            
            <p id="AgMsv_1.717">
               kṣaṇāpavargiṇī buddhiḥ sarvaiva hi bhavanmatā /<br />
               utpattimātrayogena viṣayasyāvabhāsikā //
                <span class="ref">AgMsv_1.717</span></p>
            
            
            <p id="AgMsv_1.718">
               na kṣaṇāc cāparaṃ kiṃcid āśubhāvitvam ucyate /<br />
               tat sarvam āśubhāvy eva vijñānam iti tattvataḥ //
                <span class="ref">AgMsv_1.718</span></p>
            
            
            <p id="AgMsv_1.719">
               sarvatra bhāvajāteṣu bhaved anupalakṣaṇam /<br />
               athāvicchinnadṛṣṭīnāṃ drāghīyaḥkālagocaram //
                <span class="ref">AgMsv_1.719</span></p>
            
            
            <p id="AgMsv_1.720">
               jñātaṃ tenāpi tarhy artho janmamātreṇa bhāsyate /<br />
               yac cotpattivaśād eva viṣayasphuṭatātmakam //
                <span class="ref">AgMsv_1.720</span></p>
            
            
            <p id="AgMsv_1.721">
               tasya śīghratarasthāsnubhāvo bhedāvahaḥ katham /<br />
               yat tat kila grahāpekṣaṃ svaprakāśam athāpi sat //
                <span class="ref">AgMsv_1.721</span></p>
            
            
            <p id="AgMsv_1.722">
               anyatropāyatāṃ yāti vidyuddīpādivat tathā /<br />
               tatraiva ciraśīghrasthabhāvo bhedāya bhāsate //
                <span class="ref">AgMsv_1.722</span></p>
            
            
            <p id="AgMsv_1.723">
               na ca kvāpy anumāneṣu vyāptyāder grahaṇaṃ bhavet /<br />
               punaḥ punaḥ sphuṭībhāvaṃ yāti yenopalakṣyate //
                <span class="ref">AgMsv_1.723</span></p>
            
            
            <p id="AgMsv_1.724">
               kiṃ ca kramikadhūmādijñānamālātmani sphuṭam /<br />
               uditāpi kathaṃ kuryād ekabhāvāvabhāsanam //
                <span class="ref">AgMsv_1.724</span></p>
            
            
            <p id="AgMsv_1.725">
               athāntyam anusandhānajñānam evaṃ kariṣyati /<br />
               tad api prāksthasaṃvittisamaṃ bhinnaṃ kathaṃ tathā //
                <span class="ref">AgMsv_1.725</span></p>
            
            
            <p id="AgMsv_1.726">
               tena prāktanavijñānamālāmanvasyate yadi /<br />
               tad asan na hi saṃdhānaṃ naṣṭāyām upapadyate //
                <span class="ref">AgMsv_1.726</span></p>
            
            
            <p id="AgMsv_1.727">
               atha smaraṇam eveha saṃdhānaṃ saṃvidāṃ bhavet /<br />
               tad apy anubhavābhāve kathaṃ nāma bhaviṣyati //
                <span class="ref">AgMsv_1.727</span></p>
            
            
            <p id="AgMsv_1.728">
               na ca jñāneṣv anubhavo yujyate saṃvidaḥ kvacit /<br />
               yugapaj jñānayugalaṃ nāstīti hi bhavanmatam //
                <span class="ref">AgMsv_1.728</span></p>
            
            
            <p id="AgMsv_1.729">
               jñānajñeyātmatā dṛṣṭā yugapatsthitatājuṣoḥ /<br />
               na tu pūrvāparākārasamutpannavirodhinoḥ //
                <span class="ref">AgMsv_1.729</span></p>
            
            
            <p id="AgMsv_1.730">
               tasmād vyāptyanusārāvabhāsapūrvāpi yā matiḥ /<br />
               tatrāpy akramam evedaṃ pratyakṣamānavedanam //
                <span class="ref">AgMsv_1.730</span></p>
            
            
            <p id="AgMsv_1.731">
               yathā jhaṭiti sauṣuptaprabuddhaḥ pronmiṣaddṛṣiḥ /<br />
               pratyakṣam iti bhāvāṃśadhyāmalatvanivṛtaye //
                <span class="ref">AgMsv_1.731</span></p>
            
            
            <p id="AgMsv_1.732">
               netrasaṃmārjanādīni vidadhannābhimanyate /<br />
               bhāvān anuminomīti tathaivātrāpi buddhyatām //
                <span class="ref">AgMsv_1.732</span></p>
            
            
            <p id="AgMsv_1.733">
               yathā ca ghanasauṣuptamohāvyutthitadarśanaḥ /<br />
               svātmānam atha tatsthānaṃ vismaraty eva tat kṣaṇaṃ //
                <span class="ref">AgMsv_1.733</span></p>
            
            
            <p id="AgMsv_1.734">
               atha prayatnasaṃbhāraprabuddhavimalasvadṛk /<br />
               so 'ham asmīti manvānaḥ saṃvitteḥ paramārthataḥ //
                <span class="ref">AgMsv_1.734</span></p>
            
            
            <p id="AgMsv_1.735">
               tatra sarvatra nātho 'yaṃ bhairavaś citsvarūpakaḥ /<br />
               svātantryāt svaṃ vapur yāvad gūhate vivṛṇoti ca //
                <span class="ref">AgMsv_1.735</span></p>
            
            
            <p id="AgMsv_1.736">
               tāvad ajñānam etasya vijñānaṃ copajāyate /<br />
               tac ca sphuṭatayā sarvapratyakṣam iti manyatām //
                <span class="ref">AgMsv_1.736</span></p>
            
            
            <p id="AgMsv_1.737">
               ghaṭaśabde śrute yā ca pṛthubudhnodarādidhīḥ /<br />
               tatrāpi khalu samketasmaraṇādi tathāvidham //
                <span class="ref">AgMsv_1.737</span></p>
            
            
            <p id="AgMsv_1.738">
               yathā ratnaparīkṣāyāṃ svāṃ saṃvittiṃ sphuṭātmikām /<br />
               samvidantarasaṃghātais tiṣṭhati pratibodhayan //
                <span class="ref">AgMsv_1.738</span></p>
            
            
            <p id="AgMsv_1.739">
               tataḥ prabuddhacaramasphuṭasaṃvittiyogataḥ /<br />
               ratnatattvaṃ vibhāty atra nopayoge 'nyasaṃvidām //
                <span class="ref">AgMsv_1.739</span></p>
            
            
            <p id="AgMsv_1.740">
               tāḥ paraṃ tatprabodhāya kāraṇatvaṃ vitenire /<br />
               tasyaivāvabhāsayoge hi na tāsām upayogitā //
                <span class="ref">AgMsv_1.740</span></p>
            
            
            <p id="AgMsv_1.741">
               bālavaikaṭikajñānadṛṣṭāntād īdṛśāt svayam /<br />
               śābde 'pi khalu vijñāne sphuṭaivaikā prakāśadhīḥ //
                <span class="ref">AgMsv_1.741</span></p>
            
            
            <p id="AgMsv_1.742">
               atas tathāvidhe śabde śrute yat samanantaram /<br />
               arthāvabhāsane seyam iyatī matir īdṛśī //
                <span class="ref">AgMsv_1.742</span></p>
            
            
            <p id="AgMsv_1.743">
               arthaḥ sa tāvāṃs tatrāste ghaṭapūrvāparāṃśavat /<br />
               nanv asau ghaṭa ekaḥ syād avayavyātmakas tathā //
                <span class="ref">AgMsv_1.743</span></p>
            
            
            <p id="AgMsv_1.744">
               na tu śabdārthayor aikyaṃ tat kathaṃ sāmyam īdṛśam /<br />
               aho bhedagrahābhyāsatimirāvilalocanaḥ //
                <span class="ref">AgMsv_1.744</span></p>
            
            
            <p id="AgMsv_1.745">
               sadyuktyañjanayoge 'pi na dṛṣṭiṃ vimalāṃ gataḥ /<br />
               abhinno bhagavān eṣa bhairavo bhogyabhoktṛtām //
                <span class="ref">AgMsv_1.745</span></p>
            
            
            <p id="AgMsv_1.746">
               ātmany evānusandhāya sarvadā pūrṇavigrahaḥ /<br />
               iti prasādhite pūrvaṃ kaḥ praśnasyāsya saṃbhavaḥ //
                <span class="ref">AgMsv_1.746</span></p>
            
            
            <p id="AgMsv_1.747">
               tad evam upamānādāv api mānāntare sphuṭam /<br />
               saṃvitpratyakṣarūpaiva sarvatra pratibhāsate //
                <span class="ref">AgMsv_1.747</span></p>
            
            
            <p id="AgMsv_1.748">
               andho 'pi sparśaśabdādyais tattadrūpaṃ vilokayan /<br />
               sphuṭatām eva tāṃ tāvat saṃvetti sa tathāvidhām //
                <span class="ref">AgMsv_1.748</span></p>
            
            
            <p id="AgMsv_1.749">
               evaṃ jātijaḍā rūpasparśādyair abhimanvate /<br />
               sphuṭam eva hi bhāvāṃśaṃ teṣāṃ nājñātadhīḥ kvacit //
                <span class="ref">AgMsv_1.749</span></p>
            
            
            <p id="AgMsv_1.750">
               iyaṃ lāvaṇyasarasī tāruṇyodyānakaṇḍalī /<br />
               iti tuṣyati jātyandhas tadaṅgaparimarśanāt //
                <span class="ref">AgMsv_1.750</span></p>
            
            
            <p id="AgMsv_1.751">
               aho nu sadalaṃkāraṃ gāyatīti jaḍo janaḥ /<br />
               gātur mukhaṃ vilokyaiva tāvatā parituṣyati //
                <span class="ref">AgMsv_1.751</span></p>
            
            
            <p id="AgMsv_1.752">
               iti pratyakṣam evaikaṃ niḥsapatnaṃ vijṛmbhate /<br />
               tad asya phalacintādi kartuṃ prastūyate manāk //
                <span class="ref">AgMsv_1.752</span></p>
            
            
            <p id="AgMsv_1.753">
               tad eva khalu vijñānaṃ parimarśarasātmakam /<br />
               tasmād bhedakathā naiva phalaṃ prati susaṃgatā //
                <span class="ref">AgMsv_1.753</span></p>
            
            
            <p id="AgMsv_1.754">
               hānādidhīḥ phalaṃ vāstu tasyā apy atha bhāsanāt /<br />
               yadi vā svaprakāśaiva saṃvittiḥ pāramārthikī //
                <span class="ref">AgMsv_1.754</span></p>
            
            
            <p id="AgMsv_1.755">
               tad eva paryanthaphalaṃ sarvatraiva suniścitam /<br />
               hlādādikaṃ phalaṃ mukhyaṃ yat sarvatreha gīyate //
                <span class="ref">AgMsv_1.755</span></p>
            
            
            <p id="AgMsv_1.756">
               tatsvasaṃvidi viśrāntim abhyeti bharitātmani /<br />
               tad evam idam adhyakṣaṃ sarvataḥ pravijṛmbhate //
                <span class="ref">AgMsv_1.756</span></p>
            
            
            <p id="AgMsv_1.757">
               etadabhyāsaniṣṭḥasya keva siddhir na jāyate /<br />
               brahmādibhāṣitaśrautapraunmukhyena kalādikāt //
                <span class="ref">AgMsv_1.757</span></p>
            
            
            <p id="AgMsv_1.758">
               dūrāc chravaṇavijñānam acirāt saṃpravartate /<br />
               manodṛṣṭe 'pi bhāvāṃśe sphuṭavṛttyudayo hy alam //
                <span class="ref">AgMsv_1.758</span></p>
            
            
            <p id="AgMsv_1.759">
               svavimarśabalākrānte kiṃ citraṃ yadi jāyate /<br />
               spandaśāstre tathā coktaṃ sāvadhāne 'pi cetasi //
                <span class="ref">AgMsv_1.759</span></p>
            
            
            <p id="AgMsv_1.760">
               bhūyaḥ sphuṭataro bhātīty alaṃ bahulavistaraiḥ /<br />
               itthaṃ pratyakṣam evedaṃ viśvaṃ yat parameśituḥ //
                <span class="ref">AgMsv_1.760</span></p>
            
            
            <p id="AgMsv_1.761">
               tat tato 'py avibhinnasya mātṛvargasya tat tathā /<br />
               na ca pratītisāṃkāryaṃ tathā bhāsanayogataḥ //
                <span class="ref">AgMsv_1.761</span></p>
            
            
            <p id="AgMsv_1.762">
               pratyakṣe 'pi same sāmyaṃ no ghaṭāghaṭasamvidoḥ /<br />
               itthaṃ pratyakṣam evedaṃ niḥsapatnaṃ vijṛmbhate //
                <span class="ref">AgMsv_1.762</span></p>
            
            
            <p id="AgMsv_1.763">
               tato na bhidyate cārthaḥ pratyakṣādvaitam īdṛśam /<br />
               idaṃ sandhānakalikāpariniṣṭhitabuddhinā //
                <span class="ref">AgMsv_1.763</span></p>
            
            
            <p id="AgMsv_1.764">
               ācāryanarasiṃhena pratyakṣādvaitam ucyate /<br />
               anumānapramāṇatvaṃ viśvasmin kaiś cid ucyate //
                <span class="ref">AgMsv_1.764</span></p>
            
            
            <p id="AgMsv_1.765">
               tathā hi devaḥ sarvajño nirvikalpasvabhāvakaḥ /<br />
               sa cādhyakṣasvabhāvo 'pi nāyāti vyavahāryatām //
                <span class="ref">AgMsv_1.765</span></p>
            
            
            <p id="AgMsv_1.766">
               avikalpe vikalpātmā vyavahāraḥ kathaṃ kila /<br />
               vikalpena ca sarvo 'yaṃ vyavahāro 'vatanyate //
                <span class="ref">AgMsv_1.766</span></p>
            
            
            <p id="AgMsv_1.767">
               sa eva cānumānaṃ syāt tasyaitāḥ parikalpanāḥ /<br />
               pakṣataddharmatadvyāptitatpratītyādayo 'khilāḥ //
                <span class="ref">AgMsv_1.767</span></p>
            
            
            <p id="AgMsv_1.768">
               vastutas tv eka evāsau pratyayaḥ pāramārthikaḥ /<br />
               nanv adhyakṣaviyoge syād anumānaṃ kathaṃ yataḥ //
                <span class="ref">AgMsv_1.768</span></p>
            
            
            <p id="AgMsv_1.769">
               tatpratyakṣaparicchinnapratibandhanibandhanam /<br />
               satyaṃ kiṃtu ya eko 'sau devaḥ sarvajñatāspadam //
                <span class="ref">AgMsv_1.769</span></p>
            
            
            <p id="AgMsv_1.770">
               tadāveśavaśād eṣā vyāptir bodhe 'vakalpate /<br />
               anyathā vahnidhūmādi tadabhāvādivedanam //
                <span class="ref">AgMsv_1.770</span></p>
            
            
            <p id="AgMsv_1.771">
               anvayavyatirekātmā na syād yugaśatair api /<br />
               ata eva hi mukhyasya mānasya sadṛśatvataḥ //
                <span class="ref">AgMsv_1.771</span></p>
            
            
            <p id="AgMsv_1.772">
               anumānam iti proktaṃ vyavahārapravartanam /<br />
               tad evam ete mātāraḥ sarvatreśvarasaṃvidam //
                <span class="ref">AgMsv_1.772</span></p>
            
            
            <p id="AgMsv_1.773">
               upajīvitum āyānti mātṛbhāvaṃ na cānyathā /<br />
               ajño hi jantuvargo 'yaṃ kathaṃ tadaniveśataḥ //
                <span class="ref">AgMsv_1.773</span></p>
            
            
            <p id="AgMsv_1.774">
               jñasvarūpatvam āpnoti tad vinā mātṛtā kutaḥ /<br />
               tasmād saṃvidi yogo 'sya sa ca nānena durlabhaḥ //
                <span class="ref">AgMsv_1.774</span></p>
            
            
            <p id="AgMsv_1.775">
               vastuto hi na kaś cit sa savinnātho hy asau tathā /<br />
               tad evaṃ pakṣam īśānapratyakṣākṣiptavṛttikam //
                <span class="ref">AgMsv_1.775</span></p>
            
            
            <p id="AgMsv_1.776">
               sāpekṣaṃ paratantre ca pāśavaṃ mānam ucyate /<br />
               ajño jantur anīśo 'yam ātmanaḥ sukhaduḥkhayoḥ //
                <span class="ref">AgMsv_1.776</span></p>
            
            
            <p id="AgMsv_1.777">
               īśvaraprerito yātīty ata eva munir jagau /<br />
               evam īśvarasāpekṣānumānaikapramāṇatā //
                <span class="ref">AgMsv_1.777</span></p>
            
            
            <p id="AgMsv_1.778">
               nirṇītā lolaṭākhyena guruṇā lokasaṃmatā /<br />
               anyas tadgṛhya evāha satyaṃ vādhyakṣasaṃvidaḥ //
                <span class="ref">AgMsv_1.778</span></p>
            
            
            <p id="AgMsv_1.779">
               vyavahāre 'sti mānatvam anumā tu kathaṃ pramā /<br />
               sulabhavyabhicārāyām anumāyāṃ viniścitaḥ //
                <span class="ref">AgMsv_1.779</span></p>
            
            
            <p id="AgMsv_1.780">
               viśaṃśramītu ko nāma parīkṣakatayā sthitaḥ /<br />
               anvayo vyatirekaś ca yaḥ sapakṣetarasthitiḥ //
                <span class="ref">AgMsv_1.780</span></p>
            
            
            <p id="AgMsv_1.781">
               ādidṛṣṭas tadātve no viniścayavidhāyinau /<br />
               yais tu tasmād apāsyeta pakṣadharmādidūṣaṇāt [ṇam] //
                <span class="ref">AgMsv_1.781</span></p>
            
            
            <p id="AgMsv_1.782">
               varcaskakūṭe śuddhiṃ te kuryuḥ pāṃsukaṇoccayaiḥ /<br />
               tasmāt saṃśaya evāyaṃ pravṛttyaṅgatayā sthitaḥ //
                <span class="ref">AgMsv_1.782</span></p>
            
            
            <p id="AgMsv_1.783">
               sa eva bhedābhāsitvān māyeti paribhāṣyate /<br />
               māyeva ca paśūnāṃ syān mānaṃ māyācidātakam //
                <span class="ref">AgMsv_1.783</span></p>
            
            
            <p id="AgMsv_1.784">
               tarko vāpy ekapakṣāṃśasthitisaṃbhāvanātmakaḥ /<br />
               arthānarthabalīyastvāt pravṛttau [ttyai] vā nivṛttaye //
                <span class="ref">AgMsv_1.784</span></p>
            
            
            <p id="AgMsv_1.785">
               prabhaviṣṇuḥ sa eveti kim anyair mānaḍambaraiḥ /<br />
               pramātā śiva evaiko yasyedaṃ svāṅgam īdrśam //
                <span class="ref">AgMsv_1.785</span></p>
            
            
            <p id="AgMsv_1.786">
               meyatvena samābhāti sarvato niścayātmakam /<br />
               anyaḥ punaḥ paśuḥ sarvaḥ saṃśayadhvāntamadhyagaḥ //
                <span class="ref">AgMsv_1.786</span></p>
            
            
            <p id="AgMsv_1.787">
               saudāmanīdyutiprāyasaṃvitsamanurañjitaḥ /<br />
               pakṣadvitayasatyānyabhāvānyatamaniścayam //
                <span class="ref">AgMsv_1.787</span></p>
            
            
            <p id="AgMsv_1.788">
               vindāna eva labhate nātra rūḍhiṃ kathaṃ cana /<br />
               tad evaṃ tarkataḥ sarvo vyavahāra iti sthitam //
                <span class="ref">AgMsv_1.788</span></p>
            
            
            <p id="AgMsv_1.789">
               aśuddha saiva vidyeyam iti mānaṃ vidhīyatām /<br />
               aśuddhir iyatī tasyā yad vastv ananusāritā //
                <span class="ref">AgMsv_1.789</span></p>
            
            
            <p id="AgMsv_1.790">
               anye tv anarthino nāsti pravṛttir iti niścitāḥ /<br />
               arthitvam eva sacivam ity evaṃ paryacūcudan //
                <span class="ref">AgMsv_1.790</span></p>
            
            
            <p id="AgMsv_1.791">
               rāgasya mānatām itthaṃ prāhur anyātmavedinaḥ /<br />
               anye tv āhuḥ saṃśayo 'pi na nāmāniścite gaje //
                <span class="ref">AgMsv_1.791</span></p>
            
            
            <p id="AgMsv_1.792">
               śaktatve sati jāyeta rāgo vāpi pravṛttaye /<br />
               tataḥ svāṃ kartṛtām īṣad ālocya janatāḥ sadā //
                <span class="ref">AgMsv_1.792</span></p>
            
            
            <p id="AgMsv_1.793">
               pravartanta itītthaṃ syāt kalāyā eva jṛmbhitam /<br />
               tenārthaḥ sa tathā vāstu mā vābhūt svātmanas tayā //
                <span class="ref">AgMsv_1.793</span></p>
            
            
            <p id="AgMsv_1.794">
               manvānaḥ kartṛtām eṣa sarvatraiva pravartate /<br />
               anye tv āhur anādir yo vyavahāraḥ kriyātmakaḥ //
                <span class="ref">AgMsv_1.794</span></p>
            
            
            <p id="AgMsv_1.795">
               niyatiḥ saiva viśvasya pravartakatayā sthitā /<br />
               sa eva cāgamo nāma vṛddhavyavahṛtikramaḥ //
                <span class="ref">AgMsv_1.795</span></p>
            
            
            <p id="AgMsv_1.796">
               tataḥ samagra evāyaṃ dharmādipariniścayaḥ /<br />
               na pratyakṣān nānumānād bhūyasā vipralambhakam //
                <span class="ref">AgMsv_1.796</span></p>
            
            
            <p id="AgMsv_1.797">
               matir abhyeti viśvāsaṃ parīkṣāpakṣaśālinām /<br />
               annaṃ kṣudhaṃ śamayate tṛṣaṃ vārīti bālakāḥ //
                <span class="ref">AgMsv_1.797</span></p>
            
            
            <p id="AgMsv_1.798">
               anyataḥ pariniścitya tathātvānatiśaṅkinaḥ /<br />
               anyadākṣādike 'py arthe tata evādyamānataḥ //
                <span class="ref">AgMsv_1.798</span></p>
            
            
            <p id="AgMsv_1.799">
               labhante niścayaṃ samyag āgamākhyāt parīkṣakāḥ /<br />
               tathā ca munir āhedaṃ puṇyaṃ pāpam iti dvaye //
                <span class="ref">AgMsv_1.799</span></p>
            
            
            <p id="AgMsv_1.800">
               śāstraprayojanaṃ svalpaṃ nāgamasya prayojanam /<br />
               āgamo hi na nāmaiṣa pustakagranthasaṃcayaḥ //
                <span class="ref">AgMsv_1.800</span></p>
            
            
            <p id="AgMsv_1.801">
               kevalaṃ prathitābhikhyo 'nādir vedādikaḥ kila /<br />
               kiṃ tu prasiddhir evāsau sā ca śabdasvarūpiṇī //
                <span class="ref">AgMsv_1.801</span></p>
            
            
            <p id="AgMsv_1.802">
               yā sarvadarśaneṣv eva na jātv āyāty apohyatām /<br />
               chāgaiś caityo jaṭā bhasma bhikṣā daṇḍaḥ kamaṇḍaluḥ //
                <span class="ref">AgMsv_1.802</span></p>
            
            
            <p id="AgMsv_1.803">
               jālaṃ taptaśilā śmaśrukeśalomaviluñcanam /<br />
               agnir edhā iṣṭakaughacayanaṃ gṛhamedhitā //
                <span class="ref">AgMsv_1.803</span></p>
            
            
            <p id="AgMsv_1.804">
               ityādisarvaśabdānāṃ prasiddhiprakramād ṛte /<br />
               ko 'bhyupāyo 'rthataḥ kḷptatadanyārthāvabodhayoḥ //
                <span class="ref">AgMsv_1.804</span></p>
            
            
            <p id="AgMsv_1.805">
               ittham āgama evāyaṃ pramāṇam iti dhīdhanaiḥ /<br />
               uktaṃ satyaiva vāg aiśī prasiddhir avigānataḥ //
                <span class="ref">AgMsv_1.805</span></p>
            
            
            <p id="AgMsv_1.806">
               prasiddha āgamo loke yuktimān athavetaraḥ /<br />
               vidyāyām apy avidyāyāṃ pramāṇam iti tat sthitam //
                <span class="ref">AgMsv_1.806</span></p>
            
            
            <p id="AgMsv_1.807">
               prāmāṇyaṃ niyateḥ śrīmadbhūtajāntanivāsinām /<br />
               anye tv āhur viśeṣo 'yaṃ kālo nāmābhivartate //
                <span class="ref">AgMsv_1.807</span></p>
            
            
            <p id="AgMsv_1.808">
               sphuṭabhāvasvabhāvo 'sau vartamāno 'bhivartate /<br />
               vṛttasphuṭasvabhāvāṃśas tadā tv asphuṭatāmayaḥ //
                <span class="ref">AgMsv_1.808</span></p>
            
            
            <p id="AgMsv_1.809">
               bhūtaḥ kāraṇakḷptyā tu bhāvy asau parikalpyate /<br />
               sa cāyaṃ na svatantro 'sti kaś cid anyonyasaṃśrayāt //
                <span class="ref">AgMsv_1.809</span></p>
            
            
            <p id="AgMsv_1.810">
               anavasthānato rūpaparāvṛttyavalokanāt /<br />
               iyattārūḍhyabhāvāc ca mātṛmeyobhayāśrayāt //
                <span class="ref">AgMsv_1.810</span></p>
            
            
            <p id="AgMsv_1.811">
               nirupādhikatadrūpapratibhānaviyogataḥ /<br />
               ekānekadhruvānityasvarūpānupapattitaḥ //
                <span class="ref">AgMsv_1.811</span></p>
            
            
            <p id="AgMsv_1.812">
               ekasyaikopadher aikyāt tirodher (?) upadherapi /<br />
               kriyāyāḥ svagate bhede kālasyānupayogataḥ //
                <span class="ref">AgMsv_1.812</span></p>
            
            
            <p id="AgMsv_1.813">
               tatkṛte 'nyonyasaṃśrityānyakṛte 'py anavasthiteḥ /<br />
               aupādhikabhidāvṛtter asatyatvād avāstavāt //
                <span class="ref">AgMsv_1.813</span></p>
            
            
            <p id="AgMsv_1.814">
               kāryasyānupapattitvād ekasyānupayogataḥ /<br />
               citaś ca sphuṭatādattavartamānasadātvataḥ //
                <span class="ref">AgMsv_1.814</span></p>
            
            
            <p id="AgMsv_1.815">
               bhūtabhāvilayāt tasmād vartamānalayād api /<br />
               cinnātha eva devo 'sau kālam ābhāsayaty alam //
                <span class="ref">AgMsv_1.815</span></p>
            
            
            <p id="AgMsv_1.816">
               tad asya kālābhāsākhyā citsvarūpasya saṃsṛtiḥ /<br />
               svabhāva[svābhāsa]garbhā bhāveṣu bhāvābhāvamayī svake //
                <span class="ref">AgMsv_1.816</span></p>
            
            
            <p id="AgMsv_1.817">
               rūpe sthitiḥ pramātṛtvasamullāso 'bhidhīyate /<br />
               idaṃ na yad ahaṃ cāhaṃ yan nedam idam apy adaḥ //
                <span class="ref">AgMsv_1.817</span></p>
            
            
            <p id="AgMsv_1.818">
               yan nedam iti citreyam abhāva[ābhāsa]syaiva mānatā /<br />
               parā pramātṛtā yāsau śuddhā tasyāṃ pṛthaksthiti //
                <span class="ref">AgMsv_1.818</span></p>
            
            
            <p id="AgMsv_1.819">
               na mānam astīty atrāṃśe kiṃ tayā praviviktayā /<br />
               yas tu sāṃsāriko mātṛbhāvaḥ sarvo 'yam īdṛśaḥ //
                <span class="ref">AgMsv_1.819</span></p>
            
            
            <p id="AgMsv_1.820">
               tatrābhāva[sa]sya mānatvaṃ sa ca kālaprasādataḥ /<br />
               tathā hi paripūrṇo 'sau sarvasarvātmarūpadhṛt //
                <span class="ref">AgMsv_1.820</span></p>
            
            
            <p id="AgMsv_1.821">
               kva mātā kva ca vā mānaṃ kva ca meyo 'vatiṣṭhatām /<br />
               mātrādīnāṃ hi satyatve na syād āpekṣikī sthitiḥ //
                <span class="ref">AgMsv_1.821</span></p>
            
            
            <p id="AgMsv_1.822">
               meyād eva ca mātrāder bhāvo jātu prakalpate /<br />
               anyonyarūpasyālābhe lābhe vā tadayogataḥ //
                <span class="ref">AgMsv_1.822</span></p>
            
            
            <p id="AgMsv_1.823">
               sarvatrātiprasaṅgāc ca sarvajñatvādiyogataḥ /<br />
               yugapac cāpy anullāsāt tattvasyānupakāriṇām //
                <span class="ref">AgMsv_1.823</span></p>
            
            
            <p id="AgMsv_1.824">
               anyameyādijanite mātṛtvādau tadanyataḥ /<br />
               tadbhāvasyāpy anutpannasamatvenaiva saṃsthiteḥ //
                <span class="ref">AgMsv_1.824</span></p>
            
            
            <p id="AgMsv_1.825">
               tasmād pūrṇaś cidātmāsau śivaḥ svāṃśaṃ vikhaṇḍayan /<br />
               nāham ityādibhedāṃśa idam apy avakalpayet //
                <span class="ref">AgMsv_1.825</span></p>
            
            
            <p id="AgMsv_1.826">
               tadanyasarvapūrṇatvam aham ātmani tāvati /<br />
               tato 'nyato 'pi saṃhartā jāyate nāham ity api //
                <span class="ref">AgMsv_1.826</span></p>
            
            
            <p id="AgMsv_1.827">
               ubhau tau idam aṃśau cāpy apohati parasparam /<br />
               buddhistham idam aṃśaṃ svaṃ svāham aṃśe tirodadhat //
                <span class="ref">AgMsv_1.827</span></p>
            
            
            <p id="AgMsv_1.828">
               āste na drāvayaty enaṃ vastrāvṛtaghaṭādivat /<br />
               tad eva buddhisaṃsthāt tu samayāgrathitād atho //
                <span class="ref">AgMsv_1.828</span></p>
            
            
            <p id="AgMsv_1.829">
               idam antarasaṃghātād ahamaṃśavyapohinaḥ /<br />
               ahamaṃśād idantaughavyapohād aham antarāt //
                <span class="ref">AgMsv_1.829</span></p>
            
            
            <p id="AgMsv_1.830">
               vyapohātsvāhamo 'nyānyāhaṃvyapohasya bhāsanam /<br />
               ṣaḍdevatāḥ śūnyarūpā yadāśritya pravartate //
                <span class="ref">AgMsv_1.830</span></p>
            
            
            <p id="AgMsv_1.831">
               tad evedam iti jñānaṃ vikalpa iti gīyate /<br />
               sa kālaḥ kalyate yena viśvaṃ nijakalodayāt //
                <span class="ref">AgMsv_1.831</span></p>
            
            
            <p id="AgMsv_1.832">
               tad atrāṃśe ya eṣo 'sti bhāsāṃśaḥ svaprakāśakaḥ /<br />
               bhāvarūpatayā so 'yaṃ sarvānuprāṇanātmakaḥ //
                <span class="ref">AgMsv_1.832</span></p>
            
            
            <p id="AgMsv_1.833">
               na mātāsau na vā mānaṃ na ca meyaṃ nirucyate /<br />
               yas tv asau śūnyatāyogād abhāvo rudradaivataḥ //
                <span class="ref">AgMsv_1.833</span></p>
            
            
            <p id="AgMsv_1.834">
               sa eva mānatām eti yadyogān mātṛtābhāvi[va]taḥ /<br />
               mānāc ca pṛthaṅmeyam ity evam upapāditam //
                <span class="ref">AgMsv_1.834</span></p>
            
            
            <p id="AgMsv_1.835">
               itthaṃ kālasya mānatvaṃ pratipede 'tra kaiś cana /<br />
               ye śrīmadbhavatītyākhyagurupādopasevinaḥ //
                <span class="ref">AgMsv_1.835</span></p>
            
            
            <p id="AgMsv_1.836">
               tad itthaṃ puṃsi ciddharmavibhavāmodaśālini /<br />
               mātṛtvadāyi yat proktaṃ ṣaṭkaṃ kañcukasaṃjñitam //
                <span class="ref">AgMsv_1.836</span></p>
            
            
            <p id="AgMsv_1.837">
               tad ekaikasya mānatvaṃ ke cana pratipedire /<br />
               anye tv ekasya sarvānyasacivasyeti manvate //
                <span class="ref">AgMsv_1.837</span></p>
            
            
            <p id="AgMsv_1.838">
               anye kadāpi kasyāpi kathaṃcit kva canetyādi /<br />
               anye dvayor dvayor anye trikadvayaniyogataḥ //
                <span class="ref">AgMsv_1.838</span></p>
            
            
            <p id="AgMsv_1.839">
               anyonyānugrahād anye bodhenānyonyato 'pare /<br />
               anye tu guṇasāmyātmaprakṛtim eva mānatām //
                <span class="ref">AgMsv_1.839</span></p>
            
            
            <p id="AgMsv_1.840">
               mukhyatvena viduḥ suptamattamūrcchādidarśanāt /<br />
               sa yatraiva pramātāyaṃ yataḥ supta iva sthitaḥ //
                <span class="ref">AgMsv_1.840</span></p>
            
            
            <p id="AgMsv_1.841">
               saivāsya mātṛtā mānameyayor apravedanāt /<br />
               anyonyam avikāryatvāt prasupte 'pi tathāvidhe //
                <span class="ref">AgMsv_1.841</span></p>
            
            
            <p id="AgMsv_1.842">
               kevalaṃ prakṛtiḥ seyaṃ jānāmīty abhimanyate /<br />
               tatra mukhyaṃ tu yan mānaṃ yatpuṃsaivānudarśanam //
                <span class="ref">AgMsv_1.842</span></p>
            
            
            <p id="AgMsv_1.843">
               tac ca śuddhaṃ nirvikāraṃ sadasadrūpatojjhitam /<br />
               itthaṃ ke 'py abhimanyante sāṃkhyakañcukasaṃśrayāt //
                <span class="ref">AgMsv_1.843</span></p>
            
            
            <p id="AgMsv_1.844">
               vayyābhidhānasya guror gṛhe jñānopajīvinaḥ /<br />
               anye dhībhūmim evāhur draṣṭṛdṛśyoparāgiṇīm //
                <span class="ref">AgMsv_1.844</span></p>
            
            
            <p id="AgMsv_1.845">
               pramāṇaṃ pāramarṣeyāḥ kecit tadvṛttisaṃcayam /<br />
               dharmādikāṣṭasaṃkhyātaṃ dharmajātaṃ pare viduḥ //
                <span class="ref">AgMsv_1.845</span></p>
            
            
            <p id="AgMsv_1.846">
               anye 'haṃkāram evāhuḥ kecid dhiyam atho manaḥ /<br />
               kecid tritayam evedaṃ samaṃ sarvatra manvate //
                <span class="ref">AgMsv_1.846</span></p>
            
            
            <p id="AgMsv_1.847">
               anye daśānām ekaikam indriyāṇām prapedire /<br />
               kecit samastāny etāni sarvatrākūṭavṛttitaḥ //
                <span class="ref">AgMsv_1.847</span></p>
            
            
            <p id="AgMsv_1.848">
               andhasyāpi hi tat kiṃcidrūpāyatanam asti yat /<br />
               vikāram ekaśrotraspṛg akṣāntarasamasthiti //
                <span class="ref">AgMsv_1.848</span></p>
            
            
            <p id="AgMsv_1.849">
               prabhātaṃ pravilīnābhranabhomaṇḍalamaṇḍitam /<br />
               ity ākarṇya parāṃ tūṣṭiṃ yāty andho haimane dine //
                <span class="ref">AgMsv_1.849</span></p>
            
            
            <p id="AgMsv_1.850">
               yady apy anumimīte 'sau śītavāraṇajaṃ sukham /<br />
               tathāpy asya svasaṃvittir na rūpānavabhāsinī //
                <span class="ref">AgMsv_1.850</span></p>
            
            
            <p id="AgMsv_1.851">
               anye tanmātrarūpāṇāṃ mānatvaṃ pratipedire /<br />
               cakṣūraśmis tv asaṃsparśa ityādividhiyogataḥ //
                <span class="ref">AgMsv_1.851</span></p>
            
            
            <p id="AgMsv_1.852">
               adṛśyatvaṃ cakṣurāder ata evopapadyate /<br />
               yoginaḥ praty adṛśyatvaṃ jātucin nopapadyate //
                <span class="ref">AgMsv_1.852</span></p>
            
            
            <p id="AgMsv_1.853">
               anye tu sthūlabhūtānāṃ jyotiṣāṃ mānatāṃ jaguḥ /<br />
               meyasyāpi pramāṇatvam apare pratipedire //
                <span class="ref">AgMsv_1.853</span></p>
            
            
            <p id="AgMsv_1.854">
               yato bhavati mātṛtvaṃ tatpramāṇam iti sthitiḥ /<br />
               tadghaṭādyaiś ca yat tasmāt te 'pi mānam iti smṛtāḥ //
                <span class="ref">AgMsv_1.854</span></p>
            
            
            <p id="AgMsv_1.855">
               laukiko vyapadeśaś ca naiva vastvanusārataḥ /<br />
               sa hīcchāmātrakḷptatvāt prāyeṇaivopacārikaḥ //
                <span class="ref">AgMsv_1.855</span></p>
            
            
            <p id="AgMsv_1.856">
               kathaṃ jānāsi bhoḥ so 'haṃ jānāmīti ca coditaḥ /<br />
               ghaṭenānena dṛṣṭena jānāmīty abhibhāṣate //
                <span class="ref">AgMsv_1.856</span></p>
            
            
            <p id="AgMsv_1.857">
               tasmān meye 'pi mānatvaṃ na hi nāma na laukikam /<br />
               abhedavāde mūlasthe virodho 'pi na dūṣaṇam //
                <span class="ref">AgMsv_1.857</span></p>
            
            
            <p id="AgMsv_1.858">
               ye tu pramāṇam āhus tatsāmagrīṃ tair api sphuṭam /<br />
               arthāder mānatābhīṣṭā sā saṅghe 'py anyathā kutaḥ //
                <span class="ref">AgMsv_1.858</span></p>
            
            
            <p id="AgMsv_1.859">
               anye tu sarvasyaiveyattāttabhedasya mānatām /<br />
               kramoditāṃ hi sarvatra kvacic cāpy akramoditām //
                <span class="ref">AgMsv_1.859</span></p>
            
            
            <p id="AgMsv_1.860">
               kvacit kramākramagrāsaparipūrṇatvabandhurām /<br />
               manvate tanmataṃ tāvad diṅmātreṇopadarśyate //
                <span class="ref">AgMsv_1.860</span></p>
            
            
            <p id="AgMsv_1.861">
               prathamaṃ meyayogena jhaṭiti pratibhāsinā /<br />
               anyārthadṛśyabhiprāyapracchanenaiva sarvataḥ //
                <span class="ref">AgMsv_1.861</span></p>
            
            
            <p id="AgMsv_1.862">
               mātṛtvaṃ caramaṃ tatra cakṣuṣaḥ pravijṛṃbhaṇam /<br />
               tato mano 'haṃdhīvargavijṛṃbhāntaḥsamujjvalam //
                <span class="ref">AgMsv_1.862</span></p>
            
            
            <p id="AgMsv_1.863">
               tataḥ pauṃsnābhisaṃśuddhasaṃvidullāsaśālitā /<br />
               tataḥ kālakalārāgayatyavidyāniśāḥ kramāt //
                <span class="ref">AgMsv_1.863</span></p>
            
            
            <p id="AgMsv_1.864">
               anyathā vā samaṃ vāpi dvandvayogena vā triśaḥ /<br />
               sarvaśo vā catuṣpañcayogenāpy āṇave pade //
                <span class="ref">AgMsv_1.864</span></p>
            
            
            <p id="AgMsv_1.865">
               abhāvakartṛtāsaṅgasiddhitarkākhyasaṃśayāḥ /<br />
               tatrāpi nanu jāyante tattatkramavicitritāḥ //
                <span class="ref">AgMsv_1.865</span></p>
            
            
            <p id="AgMsv_1.866">
               tatpṛṣṭe cāvikalpāsau śuddhaiśvaryāvabhāsikā /<br />
               vidyā pramāṇatām eti paryantapramitisthitau //
                <span class="ref">AgMsv_1.866</span></p>
            
            
            <p id="AgMsv_1.867">
               tataḥ sadāśivodārajñānecchāśaktisaṃśraye /<br />
               sa mātā pūrṇatām eti śaktyantādhvasunirvṛtaḥ //
                <span class="ref">AgMsv_1.867</span></p>
            
            
            <p id="AgMsv_1.868">
               itthaṃ pūrṇaṃ pramātṛtvaṃ yataḥ samavabhāsate /<br />
               tadanyatamabhāgāṃśatirodhānaviyogajāḥ //
                <span class="ref">AgMsv_1.868</span></p>
            
            
            <p id="AgMsv_1.869">
               saṃvidaḥ sphuṭatānyatvabhedān niḥsaṃkhyatāṃ gatāḥ /<br />
               ata eva hy ajānānaiḥ śivaśāstroditāṃ sthitim //
                <span class="ref">AgMsv_1.869</span></p>
            
            
            <p id="AgMsv_1.870">
               sphuṭāsphuṭādisaṃvitsu smṛtyasmṛtyādigocare /<br />
               sauṣuptādiṣu śīghratve yuktyāmarśādyasaṃbhavāt //
                <span class="ref">AgMsv_1.870</span></p>
            
            
            <p id="AgMsv_1.871">
               manovadhānaṃ saṃskāro dharmādyadṛṣṭakalpanam /<br />
               ity ete hi sphuṭaṃ śabdā nātra ko 'rthas tatri ... mā //
                <span class="ref">AgMsv_1.871</span></p>
            
            
            <p id="AgMsv_1.872">
               ūrdhvordhvatattvavrātasya mānatve ca nirūpite /<br />
               adharādharatattvāṃśo meyatām avalambate //
                <span class="ref">AgMsv_1.872</span></p>
            
            
            <p id="AgMsv_1.873">
               na cātrāsti kramaḥ kaś cid vyavadhāne hi saṃbhavāt /<br />
               na hi vidyā na bauddhī tām ālocayati saṃvidam //
                <span class="ref">AgMsv_1.873</span></p>
            
            
            <p id="AgMsv_1.874">
               vidyā vivektrī proktā hi buddhipṛṣṭasamāśritā /<br />
               prakāśātmavapur bāhyam akṣam ālocanātmakam //
                <span class="ref">AgMsv_1.874</span></p>
            
            
            <p id="AgMsv_1.875">
               saṃkalpārthaṃ manaḥ prāhur abhimantrīm ahaṅkṛtim /<br />
               niścetrīṃ ca dhiyaṃ tatra vidyāṃ cāpi vivecikām //
                <span class="ref">AgMsv_1.875</span></p>
            
            
            <p id="AgMsv_1.876">
               tatraiva rañjakaṃ rāgaṃ kalāṃ śaktatvadarśinīm /<br />
               kālaṃ vyavacchit kartāraṃ niyatiṃ ca niyāmikāṃ //
                <span class="ref">AgMsv_1.876</span></p>
            
            
            <p id="AgMsv_1.877">
               āmṛśantīm anyamātṛsādhāraṇyāvabhāsikām /<br />
               grāhyamaṇḍalatadgrāhinānārūpāvamarśinīm //
                <span class="ref">AgMsv_1.877</span></p>
            
            
            <p id="AgMsv_1.878">
               māyāṃ pūrṇatvasaṃbhogapracyutikṣobhakāriṇīm /<br />
               sadvidyāṃ pūrṇaviśrāntidāyinīṃ suśivātmikām //
                <span class="ref">AgMsv_1.878</span></p>
            
            
            <p id="AgMsv_1.879">
               jñānanirbharabhāvāṃśasvarūpaparimarśikām /<br />
               icchāśaktiṃ pramātraṃśapūrṇabhāvāvabhāsikām //
                <span class="ref">AgMsv_1.879</span></p>
            
            
            <p id="AgMsv_1.880">
               āśritya paripūrṇo 'yaṃ mātṛbhāvo vijṛmbhate ṝü /<br />
               prakāśālocane pūrvaṃ saṃkalpābhimate tataḥ //
                <span class="ref">AgMsv_1.880</span></p>
            
            
            <p id="AgMsv_1.881">
               niścayānudṛśau paścād vivekāsaṅgitādvayam /<br />
               kartṛtāsthāvyavacchedaḥ sādhāraṇyāvabhāsanam //
                <span class="ref">AgMsv_1.881</span></p>
            
            
            <p id="AgMsv_1.882">
               nānāvimarśāprakṣobhapūrṇameyapravedanam /<br />
               pūrṇamātṛtvasaṃvittir bhairavībhāva eva ca //
                <span class="ref">AgMsv_1.882</span></p>
            
            
            <p id="AgMsv_1.883">
               itthaṃ ṣoḍaśadhā meyamayaṃ yāvat prakāśayet /<br />
               tāvad vijñānacandro 'sau prokto dvyaṣṭakalāsthitiḥ //
                <span class="ref">AgMsv_1.883</span></p>
            
            
            <p id="AgMsv_1.884">
               anuttarā sthitiḥ pūrvam ānandeccheśanāny ataḥ /<br />
               udayaś conatāveśa iti ṣaṭkaṃ vyavasthitam //
                <span class="ref">AgMsv_1.884</span></p>
            
            
            <p id="AgMsv_1.885">
               anuttarāt samārabhya jñānaśaktyantam īdṛśam /<br />
               icchaiva tu kriyāśaktim īśanena samāsthitā //
                <span class="ref">AgMsv_1.885</span></p>
            
            
            <p id="AgMsv_1.886">
               prakāśasthitileśāṃśaṃ gṛhṇatī ṣaṇṭhatāṃ gatā ṝü /<br />
               icchādi yac ca tatpūrvānuttarānandasaṃgateḥ //
                <span class="ref">AgMsv_1.886</span></p>
            
            
            <p id="AgMsv_1.887">
               tadādiśleṣayogena saṃdhyakṣaracatuṣṭayam ṝü /<br />
               tataḥ svarūpasaṃvittilābhād bindvādikā sthitiḥ //
                <span class="ref">AgMsv_1.887</span></p>
            
            
            <p id="AgMsv_1.888">
               tataḥ samagrasaṃdarbhabharitākārarūpiṇi /<br />
               visargaḥ kila śākto 'sau vikṣepa iti yaḥ smṛtaḥ //
                <span class="ref">AgMsv_1.888</span></p>
            
            
            <p id="AgMsv_1.889">
               visargasyaiva viśleṣa iti saptadaśī kalā /<br />
               kvacid aṣṭādaśī saiva punaḥ prakṣobhayogataḥ //
                <span class="ref">AgMsv_1.889</span></p>
            
            
            <p id="AgMsv_1.890">
               anuttarasyākārasya parabhairavarūpiṇaḥ /<br />
               akulasya parā yeyaṃ kaulikī śāktir uttamā //
                <span class="ref">AgMsv_1.890</span></p>
            
            
            <p id="AgMsv_1.891">
               sa evāyaṃ visargas tu tasmāj jātam idaṃ jagat ṝü /<br />
               tasya prakṣobhayogyatvaṃ prakṣobhakalanodayaḥ //
                <span class="ref">AgMsv_1.891</span></p>
            
            
            <p id="AgMsv_1.892">
               prakṣobhapūrṇatābhāvāt tadakulakramonatā /<br />
               iti ṣaṭkasvarūpātmavimarśāndolanoditam //
                <span class="ref">AgMsv_1.892</span></p>
            
            
            <p id="AgMsv_1.893">
               anuttarasvabhāvatvād ādyasyaiva vijṛmbhitam ṝü /<br />
               sa eva bhagavān antar nityaṃ prasphuradātmakaḥ //
                <span class="ref">AgMsv_1.893</span></p>
            
            
            <p id="AgMsv_1.894">
               antaḥsthasarvabhāvaughapūrṇamadhyamaśaktikaḥ /<br />
               svecchākṣobhasvabhāvodyajjagadānandasundaraḥ //
                <span class="ref">AgMsv_1.894</span></p>
            
            
            <p id="AgMsv_1.895">
               nityaṃ sphurati saṃpūrṇavisargarasasundaraḥ ṝü /<br />
               śivaśaktyoḥ sa saṃghaṭṭaḥ sneha ity abhidhīyate //
                <span class="ref">AgMsv_1.895</span></p>
            
            
            <p id="AgMsv_1.896">
               atraiva pūrṇavaisargapade labdhuṃ praveśanam /<br />
               lehanāmanthanetyādisaṃpradāyam upāsate //
                <span class="ref">AgMsv_1.896</span></p>
            
            
            <p id="AgMsv_1.897">
               tathā hi madhyamāṃ nāḍīm adhiṣṭhāyākhilaṃ vapuḥ /<br />
               prāṇayat paramaṃ tejaḥ prakṣubdhāmṛtamadhyataḥ //
                <span class="ref">AgMsv_1.897</span></p>
            
            
            <p id="AgMsv_1.898">
               visṛṣṭirūpatāṃ gacched yāty ānandacamatkriyām /<br />
               apūrṇā kevalaṃ sā tu pūrṇā tu bhagavanmayī //
                <span class="ref">AgMsv_1.898</span></p>
            
            
            <p id="AgMsv_1.899">
               tena vaisargikī śaktir ekaiveyaṃ prajṛmbhate /<br />
               visarga eva prakṣubdhaḥ prayatnadviguṇatvataḥ //
                <span class="ref">AgMsv_1.899</span></p>
            
            
            <p id="AgMsv_1.900">
               hakāro nāma viśveṣāṃ vyañjanānāṃ prasūtikṛt ṝü /<br />
               sa eva ca punarbinduyogāt svām eva bhūmikām //
                <span class="ref">AgMsv_1.900</span></p>
            
            
            <p id="AgMsv_1.901">
               anuttarām āśrayate so 'haṃbhāva iheṣyate ṝü /<br />
               atraivāvarṇajaḥ kākhyas tadanyaś ca ivarṇajaḥ //
                <span class="ref">AgMsv_1.901</span></p>
            
            
            <p id="AgMsv_1.902">
               tata eva hi rephāṃśacchāyopādher ṛvarṇataḥ /<br />
               ṭavargas tata evātha dharāc chāyopadhikramāt //
                <span class="ref">AgMsv_1.902</span></p>
            
            
            <p id="AgMsv_1.903">
               tavargas tatparaḥ paścād uvarṇādyaralāś ca vaḥ /<br />
               ivarṇavargāc covarṇāt krameṇety ata eva hi //
                <span class="ref">AgMsv_1.903</span></p>
            
            
            <p id="AgMsv_1.904">
               antaḥsthā ity aśītāś ca ivarṇād dviprabhedaśaḥ /<br />
               śaṣasānāṃ samudbhūtiḥ śuddhopādhikalāyujaḥ //
                <span class="ref">AgMsv_1.904</span></p>
            
            
            <p id="AgMsv_1.905">
               icchāyā eva viśvo hi prasavo bahudhā sthitaḥ ṝü /<br />
               ata eva hi sasthānabhāvo yuktatvam arhati //
                <span class="ref">AgMsv_1.905</span></p>
            
            
            <p id="AgMsv_1.906">
               jīvasyaiveyam āśyānasthitir yonyatmikā yataḥ /<br />
               saivānuttaradevasya śaktir atra nirucyate //
                <span class="ref">AgMsv_1.906</span></p>
            
            
            <p id="AgMsv_1.907">
               tatraivantaḥsthatattvāni parāvāgbhūmikākramāt /<br />
               avarge śivatattvaṃ tu kādau hānte śivāntakam //
                <span class="ref">AgMsv_1.907</span></p>
            
            
            <p id="AgMsv_1.908">
               iti saṃpuṭayogo 'yaṃ triṃśakārtho nirūpitaḥ ṝü /<br />
               evaṃ pūrṇānavacchinnā ciddevī syād yadi sphuṭam //
                <span class="ref">AgMsv_1.908</span></p>
            
            
            <p id="AgMsv_1.909">
               sarvam asyāṃ bhaved eṣā sarvatra ca tathā bhavet ṝü /<br />
               yo māṃ paśyati sarvatra sarvaṃ ca mayi paśyati //
                <span class="ref">AgMsv_1.909</span></p>
            
            
            <p id="AgMsv_1.910">
               tasyāhaṃ na praṇaśyāmi sa mametyapi tan muniḥ /<br />
               abhāṣatārjunācāryavacasā tatra tatra ca //
                <span class="ref">AgMsv_1.910</span></p>
            
            
            <p id="AgMsv_1.911">
               saṃvidātmā hi vicchinno yadi syāt sarvabhāvataḥ /<br />
               bhāva eva bhaved eṣa svalakṣaṇaghaṭādivat //
                <span class="ref">AgMsv_1.911</span></p>
            
            
            <p id="AgMsv_1.912">
               ataś ca saṃvitsaṃvittvahāner eṣā praṇaśyati /<br />
               palāyate hi cit sā ced vyavacicchedayiṣyate //
                <span class="ref">AgMsv_1.912</span></p>
            
            
            <p id="AgMsv_1.913">
               nijottamāṅgcchāyeva svapadākramaṇakrame /<br />
               yac ca sarvaṃ mayi proktaṃ na paśyati mahājanaḥ //
                <span class="ref">AgMsv_1.913</span></p>
            
            
            <p id="AgMsv_1.914">
               sa sarvamadhyavartitvān mayi tāvat pratiṣṭhitaḥ /<br />
               evaṃ prakāśāniṣṭhatvād asyāsatsamatājuṣaḥ //
                <span class="ref">AgMsv_1.914</span></p>
            
            
            <p id="AgMsv_1.915">
               praṇāśa eveti muniḥ provācobhayavartmanā /<br />
               eṣa vastukramas tāvad yo 'yaṃ saṃpuṭa ucyate //
                <span class="ref">AgMsv_1.915</span></p>
            
            
            <p id="AgMsv_1.916">
               tata eva samastādhvakalitāsanasadmani /<br />
               saṃvid ādheyatāṃ prāptā punar ādhāratāṃ gatā //
                <span class="ref">AgMsv_1.916</span></p>
            
            
            <p>uktaṃ cānuttare yāge punar evāsanaṃ /</p>
            
            
            <p id="AgMsv_1.917">
               \hspace{3cm} tataḥ /<br />
               atra tu pravivikṣūṇāṃ jñaptikramavaśān muniḥ //
                <span class="ref">AgMsv_1.917</span></p>
            
            
            <p id="AgMsv_1.918">
               ūcivān bhagavān eva viśvaṃ tan nānyatheti yat /<br />
               abhinnasaṃvitsvātantryaṃ bhāsate bhedavartmani //
                <span class="ref">AgMsv_1.918</span></p>
            
            
            <p id="AgMsv_1.919">
               upadeśyopadeṣṭṛtvavyavastheyaṃ pratāyate /<br />
               svātmaiva hi gurur devaḥ para ity abhimanyate //
                <span class="ref">AgMsv_1.919</span></p>
            
            
            <p id="AgMsv_1.920">
               svodīritāni vākyāni paroktānīti manyate /<br />
               pratipādyaṃ ca yad vastu yena ca pratipādyate //
                <span class="ref">AgMsv_1.920</span></p>
            
            
            <p id="AgMsv_1.921">
               tat sarvam ātmarūpaṃ hi bhedenaivābhimanyate /<br />
               yathā svapnapadāvasthām upadeśaparamparām //
                <span class="ref">AgMsv_1.921</span></p>
            
            
            <p id="AgMsv_1.922">
               ākarṇayaj jaḍo jantur anyoktam abhimanyate /<br />
               tathaiva jāgradgarbho 'yaṃ vyavahāraḥ samastakaḥ //
                <span class="ref">AgMsv_1.922</span></p>
            
            
            <p id="AgMsv_1.923">
               ko bhedaḥ svapnajāgratsu tarhi syād iti cet punaḥ /<br />
               bhaṇiṣyate 'tha vā nāthe svatantre kin na bhāṣitam //
                <span class="ref">AgMsv_1.923</span></p>
            
            
            <p id="AgMsv_1.924">
               evaṃ jñaptikrameṇaiva bhedo vidhyanuvādayoḥ /<br />
               sarvaṃ devo 'tha vā devaḥ sarvam ity ekam eva hi //
                <span class="ref">AgMsv_1.924</span></p>
            
            
            <p id="AgMsv_1.925">
               vastutaḥ kumbhaghaṭavad viśvaṃ paryāyamātrakam /<br />
               vācya eṣāṃ tvam eveti tac chrīnārāyaṇo 'bhyadhāt //
                <span class="ref">AgMsv_1.925</span></p>
            
            
            <p id="AgMsv_1.926">
               nanv abhede kathaṃkāraṃ kḷptir vidhyanuvādayoḥ /<br />
               yo danturaḥ sa caitro 'yam iti danturam āditaḥ //
                <span class="ref">AgMsv_1.926</span></p>
            
            
            <p id="AgMsv_1.927">
               anūdya caitra ityaṃśo yadi nāma vidhīyate /<br />
               tad danturo 'nyaś caitrāc caitraś cānyas tataḥ katham //
                <span class="ref">AgMsv_1.927</span></p>
            
            
            <p id="AgMsv_1.928">
               ghaṭaś caitra itīdṛkṣā na syād vidhyanuvādatā /<br />
               tasmād ya eva caitro 'sau sa dantura iti sthitiḥ //
                <span class="ref">AgMsv_1.928</span></p>
            
            
            <p>vāstavī jñaptimātrottho vidhir vidhyanuvādayoḥ /</p>
            
            
            <p id="AgMsv_1.929">
               ajñātaparyāyapadasthitīn prati <br />prayujyate pādapa eṣa bhūruhaḥ /<br />
               kumbho ghaṭaś ceti tathaiva bhaṇyate <br />maheśvaraḥ sarvam idaṃ jagat tv iti //
                <span class="ref">AgMsv_1.929</span></p>
            
            
            <p id="AgMsv_1.930">
               itthaṃ saṃpuṭayogena paripūrṇā hi yā sthitiḥ /<br />
               yasyāṃ saṃhārasṛṣṭyaṃśaśatāny antaḥsthitāny api //
                <span class="ref">AgMsv_1.930</span></p>
            
            
            <p id="AgMsv_1.931">
               tām eva bhāgaśaḥ ke cid upāsitumanas tayā /<br />
               ekādidviguṇatvotthacatuḥṣaḍdvādaśādibhiḥ //
                <span class="ref">AgMsv_1.931</span></p>
            
            
            <p id="AgMsv_1.932">
               saṃviccakramayair bhedair bhindate vividhaiḥ kramaiḥ /<br />
               ekā saṃvid dvidhā saiva dṛkkriyātmā tridhātha sā //
                <span class="ref">AgMsv_1.932</span></p>
            
            
            <p id="AgMsv_1.933">
               pronmeṣaśaktisācivyāc caturdhāpy atha gīyate /<br />
               cicchaktyānandarūḍhyā tu pañcadhāsau prabhāṣyate //
                <span class="ref">AgMsv_1.933</span></p>
            
            
            <p id="AgMsv_1.934">
               ṣoḍhā tu svaraṣaṭkoktasaṃviccarcāvicāraṇāt /<br />
               yāvad dvādaśadhā saṃvitsṛṣṭyādau tulyagocare //
                <span class="ref">AgMsv_1.934</span></p>
            
            
            <p id="AgMsv_1.935">
               ekaikaśas tryātmakatvāt traye vā cāturātmyataḥ /<br />
               sṛṣṭiṃ kalayate saṃvit tatrābhyeti ca raktatām //
                <span class="ref">AgMsv_1.935</span></p>
            
            
            <p id="AgMsv_1.936">
               sthitināśaṃ kalayate kvāpi śaṅkāṃ prakalpayet /<br />
               tāṃ saṃhṛtya ca bhāvāṃśaṃ saṃhārāt svātmanaḥ punaḥ //
                <span class="ref">AgMsv_1.936</span></p>
            
            
            <p id="AgMsv_1.937">
               saṃhartrītvaṃ carcayate tadantaḥ puṇyapāpayoḥ /<br />
               na drutaṃ na nirodhaṃ vā svasvātantryeṇa vāñchati //
                <span class="ref">AgMsv_1.937</span></p>
            
            
            <p id="AgMsv_1.938">
               evaṃ bodhāṃśakaraṇamarīcīcakram ātmani /<br />
               grasamānā saṃharate pramāṇāṃśasthitān ravīn //
                <span class="ref">AgMsv_1.938</span></p>
            
            
            <p id="AgMsv_1.939">
               tataḥ kalpitamātraṃśaṃ saṃhṛtyākalpite hṛdi /<br />
               tatsarvātītam apy antar anavacchinnadhāmani //
                <span class="ref">AgMsv_1.939</span></p>
            
            
            <p id="AgMsv_1.940">
               nayet tan nayanadvārād viśvaṃ yāvat tathā nayet /<br />
               tataḥ sṛṣṭiṃ ca kalayed ityādikramayogataḥ //
                <span class="ref">AgMsv_1.940</span></p>
            
            
            <p id="AgMsv_1.941">
               dvādaśāram idaṃ cakraṃ sarvadā parivartate /<br />
               yasyaitāḥ sthūlamātratvaṃ māsarāśyādisaṃpadaḥ //
                <span class="ref">AgMsv_1.941</span></p>
            
            
            <p id="AgMsv_1.942">
               akramakramavaśād dviśas triśo <br />bhūriśo 'tha vividhaiḥ kramākramaiḥ /<br />
               cakram etad uditaṃ vijṛmbhate <br />meyamānamitimātṛbhakṣakam //
                <span class="ref">AgMsv_1.942</span></p>
            
            
            <p id="AgMsv_1.943">
               etaccakragatānantakiraṇārāsamāśrayāt /<br />
               cakrabhedo na saṃkhyātuṃ kadācid api śakyate //
                <span class="ref">AgMsv_1.943</span></p>
            
            
            <p id="AgMsv_1.944">
               yathā hi varhiṇaḥ patre sitapītāruṇādikam /<br />
               pronmiṣan nimiṣac cātra bhāsate 'py atathātmakam //
                <span class="ref">AgMsv_1.944</span></p>
            
            
            <p id="AgMsv_1.945">
               tathānunmiṣitālīnasūkṣmasaṃvitsunirbharaḥ /<br />
               cakreśo bhāti nimiṣatpronmiṣadvṛtticitritaḥ //
                <span class="ref">AgMsv_1.945</span></p>
            
            
            <p id="AgMsv_1.946">
               tat kasyāpi nimeṣeṇa kasyāpy unmeṣayogataḥ /<br />
               ekāracakrāt prabhṛti sahasrāraṃ vivartate //
                <span class="ref">AgMsv_1.946</span></p>
            
            
            <p id="AgMsv_1.947">
               tad asaṃkhyānam atha vāpy anyonyāśritagarbhakam /<br />
               na vā tac cakram atha kiṃ vyomaivaikaṃ vijṛmbhate //
                <span class="ref">AgMsv_1.947</span></p>
            
            
            <p id="AgMsv_1.948">
               tad apy anantasaccakragarbhaṃ vāpi vibhāsate /<br />
               anantavyomagarbhaṃ vā mahāvyomaikam ucyate //
                <span class="ref">AgMsv_1.948</span></p>
            
            
            <p id="AgMsv_1.949">
               yathā vyomaivaikaṃ kacati sitanīlāruṇatayā <br />yathā caite meghāḥ punar atha tathā bhānti bahudhā /<br />
               tathā saṃvittattvaṃ kalanaparisaṃkhyāvirahitaiḥ <br />svatantraṃ svākāraiḥ sphurati na ca te ke cana tataḥ //
                <span class="ref">AgMsv_1.949</span></p>
            
            
            <p id="AgMsv_1.950">
               iti tattvam idaṃ nyarūpayan <br />mama nātho hṛdayasthitaḥ svayam /<br />
               pratipadya vicitrarūpakam <br />gurusaṃtānaparamparāyitam //
                <span class="ref">AgMsv_1.950</span></p>
            
            
            <p id="AgMsv_1.951">
               tad amutra naye na ye prarūḍhiṃ <br />pratipattuṃ kṣamatām upāśrayante /<br />
               nanu tatpratibodhanāya devo <br />vividhāṃ maṇḍalakalpanām avocat //
                <span class="ref">AgMsv_1.951</span></p>
            
            
            <p id="AgMsv_1.952">
               bālo yadvat rekhayā varṇajāte <br />svaiḥ saṃketair yojyate tatkrameṇa /<br />
               tadvanmudrāmaṇḍalair mantratantraiḥ <br />pūrṇe svasmin yojyate dhāmny anarghe //
                <span class="ref">AgMsv_1.952</span></p>
            
            
            <p id="AgMsv_1.953">
               atrāpi kiñcana vibhāti tadicchayaiva <br />dūraṃ tathā savidham āśritatāratamyam /<br />
               asaṃspṛg apy atha niraṃśapadapratiṣṭham <br />itthaṃ kriyāpaṭalago bahudhaiva bhedaḥ //
                <span class="ref">AgMsv_1.953</span></p>
            
            
            <p id="AgMsv_1.954">
               itthaṃ pramāṇatābhāgi yat tattvaṃ hi nyarūpyata /<br />
               parāparā bhagavatī seyaṃ bhāti tathā tathā //
                <span class="ref">AgMsv_1.954</span></p>
            
            
            <p id="AgMsv_1.955">
               tad atraiva parāṃśo yaḥ sa mātraṃśo 'paraḥ punaḥ /<br />
               meyāṃśa iti tat pūrvam evāsmābhiḥ prakāśitam //
                <span class="ref">AgMsv_1.955</span></p>
            
            
            <p id="AgMsv_1.956">
               mātraṃśo 'pi pare bhāge bahudhā yat sthitas tataḥ /<br />
               parāparatayodriktaḥ paro mantreśarūpakaḥ //
                <span class="ref">AgMsv_1.956</span></p>
            
            
            <p id="AgMsv_1.957">
               udriktāparabhāvas tu mantra ity abhidhīyate /<br />
               parāparas tu yo mātā samudriktaparāparaḥ //
                <span class="ref">AgMsv_1.957</span></p>
            
            
            <p id="AgMsv_1.958">
               sa vijñānākalaḥ proktaḥ prabuddhaparabhāvakaḥ /<br />
               aparodrekayogena sa eva pralayākalaḥ //
                <span class="ref">AgMsv_1.958</span></p>
            
            
            <p id="AgMsv_1.959">
               aparaḥ kila yo mātā sakalaḥ sa tu bhāṣyate /<br />
               parāparādibhedena tasyāpi bahudhā sthitiḥ //
                <span class="ref">AgMsv_1.959</span></p>
            
            
            <p id="AgMsv_1.960">
               vicāryamāṇā niḥsaṃkhyān mātṛbhedāṃs tanoty alam /<br />
               mukhyatvena tu saptaiva mātṛbhedāḥ prakīrtitāḥ //
                <span class="ref">AgMsv_1.960</span></p>
            
            
            <p id="AgMsv_1.961">
               pramāṇāṃśe patanty eva teṣām eva svaśaktayaḥ /<br />
               vyāpārayogitaivaiṣā śaktitvam iti manmahe //
                <span class="ref">AgMsv_1.961</span></p>
            
            
            <p id="AgMsv_1.962">
               yac ca vyāpriyamāṇatvaṃ karaṇatvaṃ tad eva hi /<br />
               evaṃ ca śaktimacchakktibhedān mātṛpramāṇajāḥ //
                <span class="ref">AgMsv_1.962</span></p>
            
            
            <p id="AgMsv_1.963">
               caturdaśasvarūpaṃ ca prameyam iti bhāṣyate /<br />
               mātā mānaṃ ca meyaṃ ca yata ekaṃ prakīrtitam //
                <span class="ref">AgMsv_1.963</span></p>
            
            
            <p id="AgMsv_1.964">
               tataḥ pañcadaśātmaikam ekaṃ prakṛtipañcitam /<br />
               tatrāpy ekaikaśo bhede nijatattvasvarūpiṇi //
                <span class="ref">AgMsv_1.964</span></p>
            
            
            <p id="AgMsv_1.965">
               saṃkṣepavistarakṛtaṃ bhedānantyaṃ pratāyate /<br />
               punar jalādimūlāntabhedasaṃkalanakramāt //
                <span class="ref">AgMsv_1.965</span></p>
            
            
            <p>bhūyān bhedaprabhedottho vaicitryavisarodayaḥ</p>
            
            
            <p id="AgMsv_1.966">
               evaṃ dharātaḥ prabhṛti pradhāna-<br />tattvāntam uktaṃ daśapañcadhaiva /<br />
               puṃsaḥ kalāntaṃ sakalaḥ svarūpa-<br />bhūto na mātā na ca mānarūpaḥ //
                <span class="ref">AgMsv_1.966</span></p>
            
            
            <p id="AgMsv_1.967">
               trayodaśātmatvam ato 'tra niṣṭhitaṃ <br />niśi svarūpaṃ tu bhavel layākalaḥ /<br />
               madhye tu vijñānakalasvarūpatā <br />vidyāpade mantragatasvarūpatā //
                <span class="ref">AgMsv_1.967</span></p>
            
            
            <p id="AgMsv_1.968">
               aiśe mantreśavargasthitir atha suśive dhāmni tannāthaniṣṭhā <br />pūrvaṃ pūrvaṃ ca tatra prakaṭayati nijāṃ mātṛmānavyavasthām /<br />
               tenānanyapramātṛ sphurati śivapadaṃ svaprakāśaṃ sadaikaṃ <br />mantreśeśānatas tu triśaramuninavatryakṣasaṃkhyāvibhedāḥ //
                <span class="ref">AgMsv_1.968</span></p>
            
            
            <p id="AgMsv_1.969">
               śaktiś ca no śaktimato vibhinnā <br />tenaiti no bhedam iyaṃ pṛthaktvam /<br />
               amātṛtāyāṃ na ca śaktir asti <br />tena svarūpaṃ na hi śaktiyuktam //
                <span class="ref">AgMsv_1.969</span></p>
            
            
            <p id="AgMsv_1.970">
               dharātattvāvibhedena yaḥ prakāśaḥ prakāśate /<br />
               sa eva śivanātho 'tra pṛthivī brahma tatparam //
                <span class="ref">AgMsv_1.970</span></p>
            
            
            <p id="AgMsv_1.971">
               dharātattvagatāḥ siddhīr vitarītuṃ samudyatān /<br />
               prerayanti śivecchāto ye te mantramaheśvarāḥ //
                <span class="ref">AgMsv_1.971</span></p>
            
            
            <p id="AgMsv_1.972">
               preryamāṇās tu mantreśā mantrās tadvācakāḥ sphuṭam /<br />
               dharātattvagataṃ yogam abhyasya śivavidyayā //
                <span class="ref">AgMsv_1.972</span></p>
            
            
            <p id="AgMsv_1.973">
               na tu pāśavasāṃkhyīyavaiṣṇavādidvitādṛśā /<br />
               aprāptadhruvadhāmāno vijñānakalatājuṣaḥ //
                <span class="ref">AgMsv_1.973</span></p>
            
            
            <p id="AgMsv_1.974">
               tāvattattvopabhogena ye kalpānte layaṃ gatāḥ /<br />
               sauṣuptāvasthitau yadvat te 'tra pralayakevalāḥ //
                <span class="ref">AgMsv_1.974</span></p>
            
            
            <p id="AgMsv_1.975">
               sauṣupte tattvalīnatvaṃ sphuṭam eva hi lakṣyate /<br />
               anyathā niyatasvapnasaṃsṛṣṭir iyatī kutaḥ //
                <span class="ref">AgMsv_1.975</span></p>
            
            
            <p id="AgMsv_1.976">
               sauṣuptam api citraṃ ca svacchāsvacchādi bhāsate /<br />
               asvāpsaṃ sukham ityādismṛtivaicitryadarśanāt //
                <span class="ref">AgMsv_1.976</span></p>
            
            
            <p id="AgMsv_1.977">
               māyākarmasamullāsasaṃmiśritamalābilāḥ /<br />
               dharādhirohiṇo jñeyāḥ sakalā iha pudgalāḥ //
                <span class="ref">AgMsv_1.977</span></p>
            
            
            <p id="AgMsv_1.978">
               asyaiva saptakasya svasvavyāpāraprakalpane /<br />
               prakṣobho yas tad evoktaṃ śaktīnāṃ saptakaṃ tataḥ //
                <span class="ref">AgMsv_1.978</span></p>
            
            
            <p id="AgMsv_1.979">
               śivo 'vicyutacidrūpas tisras tacchaktayas tu yāḥ /<br />
               tāḥ svātantryavaśopāttagrahītṛgrāhyarūpikāḥ //
                <span class="ref">AgMsv_1.979</span></p>
            
            
            <p id="AgMsv_1.980">
               grahītṛbhāgodrekeṇa grāhyabhāgocchalatvataḥ /<br />
               sapta sapteti yat tv ekaṃ jaḍamātraṃ narātmakam //
                <span class="ref">AgMsv_1.980</span></p>
            
            
            <p id="AgMsv_1.981">
               tatsvarūpaṃ tatas traidhaṃ pratitattvaṃ vyavasthitam /<br />
               kiṃ cārthe khalu nirgrāhye tuṭayaḥ ṣoḍaśa kṣaṇāḥ //
                <span class="ref">AgMsv_1.981</span></p>
            
            
            <p id="AgMsv_1.982">
               sapādadvyaṅgulāveśāt pratyekaṃ parikalpitāḥ /<br />
               tatrādyaḥ paramādvaitanirvibhāgarasātmakaḥ //
                <span class="ref">AgMsv_1.982</span></p>
            
            
            <p id="AgMsv_1.983">
               antyas tu grāhyatādātmyān na pṛthak pravibhāvyate /<br />
               upāntyas tatsvarūpasya grāhakaḥ paribhāvvyate //
                <span class="ref">AgMsv_1.983</span></p>
            
            
            <p id="AgMsv_1.984">
               ādyaṃ ca saptakaṃ tatra nirvikalpakatāṃ gatam /<br />
               kramonmiṣadvikalpāṃśacchāyācchādanakovidam //
                <span class="ref">AgMsv_1.984</span></p>
            
            
            <p id="AgMsv_1.985">
               tad eva śivarūpaṃ hi paraśaktyātmakaṃ viduḥ /<br />
               dvitīyaṃ saptakaṃ tatra parāparapadātmakam //
                <span class="ref">AgMsv_1.985</span></p>
            
            
            <p id="AgMsv_1.986">
               vikalpa iti saṃgītam iti bhedo 'vabhāsyate /<br />
               tad asyāṃ sūkṣmasaṃvittau kalanāya samudyatāḥ //
                <span class="ref">AgMsv_1.986</span></p>
            
            
            <p id="AgMsv_1.987">
               saṃvedayante yadrūpaṃ tatra kiṃ vā vikatthanaiḥ /<br />
               kramāt tu bhedanyūnatve tuṭīnām api yo mataḥ //
                <span class="ref">AgMsv_1.987</span></p>
            
            
            <p id="AgMsv_1.988">
               vikalpasya ca nirhrāso nirvikalpopalakṣaṇam /<br />
               yathā hi ciraduḥkhārtaḥ paścād āttasukhasthitiḥ //
                <span class="ref">AgMsv_1.988</span></p>
            
            
            <p id="AgMsv_1.989">
               vismaraty eva tadduḥkhaṃ sukhaviśrāntivartmanā /<br />
               tathā gatavikalpe 'pi rūḍhāḥ saṃvedane janāḥ //
                <span class="ref">AgMsv_1.989</span></p>
            
            
            <p>vikalpaviśrāntibalāt tāṃ vṛttiṃ nābhimanvate /</p>
            
            
            <p id="AgMsv_1.990">
               vikalpanirhrāsavaśena yāti <br />vikalpavandhyā paramārthasatyā /<br />
               saṃvitsvarūpaprakaṭatvam itthaṃ <br />tatrāvadhāne yatatāṃ subuddhiḥ //
                <span class="ref">AgMsv_1.990</span></p>
            
            
            <p id="AgMsv_1.991">
               grāhyagrāhakasaṃvittau saṃbandhe sāvadhānatā /<br />
               iyaṃ sā bhaṇyate tatra yatheṣṭaphalayogataḥ //
                <span class="ref">AgMsv_1.991</span></p>
            
            
            <p id="AgMsv_1.992">
               ata eva hi tadbhedabāhulyād bhuvanāny api /<br />
               vicitratvaṃ prayāntīti na cātikrama iṣyate //
                <span class="ref">AgMsv_1.992</span></p>
            
            
            <p id="AgMsv_1.993">
               sakramākramam evedaṃ kālasya prākpradūsaṇāt /<br />
               diśaś ca paramārthatvaṃ naiva yuktyopapadyate //
                <span class="ref">AgMsv_1.993</span></p>
            
            
            <p id="AgMsv_1.994">
               pūrvāparapratītiṃ hi naikā sā kurute tathā /<br />
               upādhibhedo no vastu tat kathaṃ sā prakalpyatām //
                <span class="ref">AgMsv_1.994</span></p>
            
            
            <p id="AgMsv_1.995">
               yo hi yasmādguṇotkṛṣṭa ity ataḥ parameśvaraḥ /<br />
               abhāṣata nijānandakḷptadikkālamaṇḍalaḥ //
                <span class="ref">AgMsv_1.995</span></p>
            
            
            <p id="AgMsv_1.996">
               tad evaṃ tattvarūpe 'smin vicitre pravivikṣatām /<br />
               upāyabhedāt traividhyaṃ samāveśeṣu varṇitam //
                <span class="ref">AgMsv_1.996</span></p>
            
            
            <p id="AgMsv_1.997">
               anupāyaḥ śāṃbhavo 'sau cidupāyas tataḥ param /<br />
               jaḍopāyas tv āṇavaḥ syāt sa cāpi bahudhā mataḥ //
                <span class="ref">AgMsv_1.997</span></p>
            
            
            <p id="AgMsv_1.998">
               ajaḍe 'pi jaḍābhāsaḥ pārameśvaryayogataḥ /<br />
               nāḍīkaraṇabāhyādes tena saṃvidupāyatā //
                <span class="ref">AgMsv_1.998</span></p>
            
            
            <p id="AgMsv_1.999">
               tatrākṣavṛttim āśritya bāhyākāragraho hi yaḥ /<br />
               tajjāgratsphuṭam āsīnam anubandhi punaḥ punaḥ //
                <span class="ref">AgMsv_1.999</span></p>
            
            
            <p id="AgMsv_1.1000">
               ātmasaṃkalpanirmāṇaṃ svapno jāgradviparyayaḥ /<br />
               layākalasya yo bhogaḥ layakarmavaśān na tu //
                <span class="ref">AgMsv_1.1000</span></p>
            
            
            <p id="AgMsv_1.1001">
               sthiro bhaven niśābhāvāt suptaṃ saukhyādyavedane /<br />
               jñānākalasya malataḥ kevalād bhogamātrataḥ //
                <span class="ref">AgMsv_1.1001</span></p>
            
            
            <p id="AgMsv_1.1002">
               bhedavantaḥ svato bhinnāś cikīrṣyante jaḍājaḍāḥ /<br />
               turye tatra sthitā mantratannāthādhīśvarās trayaḥ //
                <span class="ref">AgMsv_1.1002</span></p>
            
            
            <p id="AgMsv_1.1003">
               yāvad bhairavabodhāṃśapraveśanasahiṣṇavaḥ /<br />
               bhāvā vigaladātmīyasārāḥ svayam abhedinaḥ //
                <span class="ref">AgMsv_1.1003</span></p>
            
            
            <p id="AgMsv_1.1004">
               turyātītapade saṃsyur iti pañcadaśātmake /<br />
               yasya yad yad sphuṭaṃ rūpaṃ taj jāgrad iti manyatām //
                <span class="ref">AgMsv_1.1004</span></p>
            
            
            <p id="AgMsv_1.1005">
               tad evāsthiram ābhāti svarūpaṃ svapna īdṛśaḥ /<br />
               asphuṭaṃ tu yad ābhāti suptaṃ tat tat puro 'pi yat //
                <span class="ref">AgMsv_1.1005</span></p>
            
            
            <p id="AgMsv_1.1006">
               tritayasyānusaṃdhis tu yadvaśād upajāyate /<br />
               sraksūtratulyaṃ tatturyaṃ sarvabhedeṣu gṛhyatām //
                <span class="ref">AgMsv_1.1006</span></p>
            
            
            <p id="AgMsv_1.1007">
               yat tv advaitabharollāsi drāvitāśeṣabhedakam /<br />
               turyātītaṃ tu tat prāhur itthaṃ sarvatra yojayet //
                <span class="ref">AgMsv_1.1007</span></p>
            
            
            <p id="AgMsv_1.1008">
               layākale hi svaṃ rūpaṃ jāgrattatpūrvavṛtti tu /<br />
               svapnādīti kramaṃ sarvaṃ sarvatrānusared budhaḥ //
                <span class="ref">AgMsv_1.1008</span></p>
            
            
            <p id="AgMsv_1.1009">
               ekatrāpi prabhau pūrṇe citturyātītam ucyate /<br />
               ānandas turyam icchaiva bījabhūmiḥ suṣuptatā //
                <span class="ref">AgMsv_1.1009</span></p>
            
            
            <p id="AgMsv_1.1010">
               jñānaṃ tu svapnavṛttitvaṃ kriyā jāgrad iti smṛtā /<br />
               atraiva yogabhūmyutthāḥ saṃjñāḥ piṇḍasthatādayaḥ //
                <span class="ref">AgMsv_1.1010</span></p>
            
            
            <p id="AgMsv_1.1011">
               sarvatobhadratādyās tu prasaṃkhyājñāninirmitāḥ /<br />
               ekaikatra catūrūpasadbhāvād vitate tataḥ //
                <span class="ref">AgMsv_1.1011</span></p>
            
            
            <p id="AgMsv_1.1012">
               catūrūpatvam ekatra tritvaṃ paścād athaikatā /<br />
               ekas tu bhairavo nāthaḥ prollasadviśvarūpakaḥ //
                <span class="ref">AgMsv_1.1012</span></p>
            
            
            <p id="AgMsv_1.1013">
               ekaḥ śivādisakalaparyantasthitisaṃgataḥ /<br />
               so 'yaṃ samasta evādhvā bhairavābhedavṛttimān //
                <span class="ref">AgMsv_1.1013</span></p>
            
            
            <p id="AgMsv_1.1014">
               tatsvātantryāt svatantratvam aśnuvāno 'vabhāsate /<br />
               so 'yaṃ mātṛsvarūpastho mantrādhveti vibhāvyate //
                <span class="ref">AgMsv_1.1014</span></p>
            
            
            <p id="AgMsv_1.1015">
               pramārūpatayā so 'yaṃ varṇādhveti nirucyate /<br />
               pramāṇarūpatām etya prayāty eṣa padādhvatām //
                <span class="ref">AgMsv_1.1015</span></p>
            
            
            <p id="AgMsv_1.1016">
               pramāṇarūpatāveśam aparityajya meyatām /<br />
               gacchan saṃkalpanayogāt kalādhvā mātṛsaṃgataḥ //
                <span class="ref">AgMsv_1.1016</span></p>
            
            
            <p id="AgMsv_1.1017">
               śuddhe prameyatāyoge sa tattvādhveti gṛhyatām /<br />
               tatsthaulyādhāratāyogād bhuvanādhveti varṇitaḥ //
                <span class="ref">AgMsv_1.1017</span></p>
            
            
            <p id="AgMsv_1.1018">
               tathā hi cidvimarśena grastā vācyadaśā yadā /<br />
               śivajñānakriyāyattamananatrāṇatatparā //
                <span class="ref">AgMsv_1.1018</span></p>
            
            
            <p id="AgMsv_1.1019">
               aśeṣaśaktipaṭalīlīlālāmpaṭyapāṭavāt /<br />
               mantrādhvā rabhasena drāk prāg udbhūtaḥ śivātmakaḥ //
                <span class="ref">AgMsv_1.1019</span></p>
            
            
            <p id="AgMsv_1.1020">
               ucchalatsaṃvidāmātraviśrāntyāsvādayoginaḥ /<br />
               sarvābhidhānasāmarthyād aniyantritaśaktayaḥ //
                <span class="ref">AgMsv_1.1020</span></p>
            
            
            <p id="AgMsv_1.1021">
               sṛṣṭāḥ svātmasahotthārthadharāparyantavṛttayaḥ /<br />
               svātmīye cidvilasite tāvato 'rthān nijātmani //
                <span class="ref">AgMsv_1.1021</span></p>
            
            
            <p id="AgMsv_1.1022">
               āmṛśantaḥ pramārūpāṃ satyāṃ bibhrati saṃvidam /<br />
               bālās tiryakpramātāro ye 'py asaṃketabhāginaḥ //
                <span class="ref">AgMsv_1.1022</span></p>
            
            
            <p id="AgMsv_1.1023">
               te 'py akṛtrimasaṃskārasārām enāṃ svasaṃvidam /<br />
               bhinnabhinnām upāśritya yānti citrāṃ pramātṛtām //
                <span class="ref">AgMsv_1.1023</span></p>
            
            
            <p id="AgMsv_1.1024">
               asyām akṛtrimānantavarṇasaṃvidi rūḍhatām /<br />
               saṃketā yānti cet te 'pi yānty asaṃketavṛttitām //
                <span class="ref">AgMsv_1.1024</span></p>
            
            
            <p id="AgMsv_1.1025">
               anayā tu vinā sarve saṃketā bahuśaḥ kṛtāḥ /<br />
               naiva cetasi viśrāntiṃ saṃketāntarayogataḥ //
                <span class="ref">AgMsv_1.1025</span></p>
            
            
            <p id="AgMsv_1.1026">
               vrajeyur anavasthānān mūlakṣatikaratvataḥ /<br />
               tatrāpi khalu saṃkete bālo vyutpādyatāṃ kutaḥ //
                <span class="ref">AgMsv_1.1026</span></p>
            
            
            <p id="AgMsv_1.1027">
               tenānantas tv amāyīyo yo varṇagrāma īdṛśaḥ /<br />
               sa cidvimarśasacivaḥ sadaiva pravijṛmbhate //
                <span class="ref">AgMsv_1.1027</span></p>
            
            
            <p id="AgMsv_1.1028">
               tata eva ca māyīyā varṇāḥ sūtiṃ vitenire /<br />
               teṣāṃ te khalv amāyīyā vīryam ity avadhāryate //
                <span class="ref">AgMsv_1.1028</span></p>
            
            
            <p id="AgMsv_1.1029">
               tathā hi paravākyeṣu śruteṣv āvṛṇute nijā /<br />
               pramā yasya jaḍo nāsau tatrārthe yāti mātṛtām //
                <span class="ref">AgMsv_1.1029</span></p>
            
            
            <p id="AgMsv_1.1030">
               yasya tu svapramā bodhe praviśed bhedagarbhagā /<br />
               māyīyavarṇapuñje sve sa pramātṛtvam ṛcchati //
                <span class="ref">AgMsv_1.1030</span></p>
            
            
            <p id="AgMsv_1.1031">
               yathā yathā cākṛtakaṃ tadrūpam atiricyate /<br />
               tathā tathā camatkāratāratamyaṃ prakalpyate //
                <span class="ref">AgMsv_1.1031</span></p>
            
            
            <p id="AgMsv_1.1032">
               tadudrekamahattve tu pratibhātmani niṣṭhitāḥ /<br />
               dhruvaṃ kavitvavaktṛtvaśālitāṃ yānti sarvataḥ //
                <span class="ref">AgMsv_1.1032</span></p>
            
            
            <p id="AgMsv_1.1033">
               ata eva hi vāksiddhau varṇānāṃ samupāsyatā /<br />
               teṣām eva tatas tena guptā guptena bhāṣitāḥ //
                <span class="ref">AgMsv_1.1033</span></p>
            
            
            <p id="AgMsv_1.1034">
               tato yāvadvibhoḥ śaśvadviśrāntir yugapadbahūn /<br />
               varṇān udṛṅkya bhogāṃśaparipūraṇasusthitān //
                <span class="ref">AgMsv_1.1034</span></p>
            
            
            <p id="AgMsv_1.1035">
               tāvad eva padādhvāsau meyabhūmim upāśritaḥ /<br />
               saṃsāramṛtasaṃketasaṃghāte prathamāṅkuraḥ //
                <span class="ref">AgMsv_1.1035</span></p>
            
            
            <p id="AgMsv_1.1036">
               evaṃ prameyatā mātṛbhāvo mānatvam apy atha /<br />
               ṣaṭtriṃśadātmanas tattvakalāpasyeti niścitam //
                <span class="ref">AgMsv_1.1036</span></p>
            
            
            <p id="AgMsv_1.1037">
               tatra sarvaṃ vibhāty etat parameśitari dhruve /<br />
               pratibimbasvarūpeṇa na tu bāhyatayā yataḥ //
                <span class="ref">AgMsv_1.1037</span></p>
            
            
            <p id="AgMsv_1.1038">
               cidvyomny eva śive tattaddehādimatir īdṛśī /<br />
               bhinnā saṃsāriṇāṃ bhāti rajjau sarpādikā yathā //
                <span class="ref">AgMsv_1.1038</span></p>
            
            
            <p id="AgMsv_1.1039">
               yataḥ prāgdehamaraṇasiddhāntaḥ svapnagocaraḥ /<br />
               dehāntarādir maraṇāt kīdṛg vā dehasaṃbhavaḥ //
                <span class="ref">AgMsv_1.1039</span></p>
            
            
            <p id="AgMsv_1.1040">
               svapne tu pratibhāmātrasāmānyaprathanād balāt /<br />
               viśeṣāḥ pratibhāsante na bhāvyante 'pi te tathā //
                <span class="ref">AgMsv_1.1040</span></p>
            
            
            <p id="AgMsv_1.1041">
               sāligrāmopalāḥ kecic citrākṛtihṛdo yathā /<br />
               tathā māyādibhūmyantalekhāś citrahṛdayaś citaḥ //
                <span class="ref">AgMsv_1.1041</span></p>
            
            
            <p id="AgMsv_1.1042">
               nagarārṇavaśailādyās tadicchānuvidhāyinaḥ /<br />
               na svayaṃ sadasadrūpakāraṇākaraṇātmakāḥ //
                <span class="ref">AgMsv_1.1042</span></p>
            
            
            <p id="AgMsv_1.1043">
               ciraprarūḍhe niyame samucchedāt pravartanāt /<br />
               arūḍhe 'pi svatantro 'yaṃ sthitaś cidvyomabhairavaḥ //
                <span class="ref">AgMsv_1.1043</span></p>
            
            
            <p id="AgMsv_1.1044">
               ekacinmātrasaṃpūrṇabhairavābhedabhāgini /<br />
               evam asmīty anāmarśo bhedako bhāvamaṇḍale //
                <span class="ref">AgMsv_1.1044</span></p>
            
            
            <p id="AgMsv_1.1045">
               sarvapramāṇair no siddhaṃ svapne kartrantaraṃ yathā /<br />
               svasaṃvidaḥ svatantrāyās tathā sargo 'pi budhyatām //
                <span class="ref">AgMsv_1.1045</span></p>
            
            
            <p id="AgMsv_1.1046">
               cittacitrapurodyāne krīḍann evaṃ hi vetti yaḥ /<br />
               aham eva sthito bhāvair bhūtaiś cinmātrakair iti //
                <span class="ref">AgMsv_1.1046</span></p>
            
            
            <p id="AgMsv_1.1047">
               evaṃ jāto mṛto 'smīti janmamṛtyuvicitratāḥ /<br />
               ajanmany amṛtau bhānti cittabhittau svakalpināḥ //
                <span class="ref">AgMsv_1.1047</span></p>
            
            
            <p id="AgMsv_1.1048">
               parehasaṃvidāmātraṃ paralokehalokatā /<br />
               kiṃtv akālakalāsaṃviddeśabhede 'py abhedinī //
                <span class="ref">AgMsv_1.1048</span></p>
            
            
            <p id="AgMsv_1.1049">
               abhaviṣyad ayaṃ sargo mūrtaś cen na tu cinmayaḥ /<br />
               tad avekṣyata tanmadhyāt kenaiko 'pi dharādharaḥ //
                <span class="ref">AgMsv_1.1049</span></p>
            
            
            <p id="AgMsv_1.1050">
               bhūtatanmātravargāder ādhārādheyacarcane /<br />
               ante saṃvinmayī śaktiḥ śivarūpaiva dhāriṇī //
                <span class="ref">AgMsv_1.1050</span></p>
            
            
            <p id="AgMsv_1.1051">
               tasmāt pratītir evetthaṃ kartrī sā pratibhā śivaḥ /<br />
               atra svātmani te tena śaktiḥ sādhārasaṃjñitā //
                <span class="ref">AgMsv_1.1051</span></p>
            
            
            <p id="AgMsv_1.1052">
               sāṃkalpikaṃ nirādhāram api naiva pataty adhaḥ /<br />
               svādhāraśaktau viśrānter viśvam itthaṃ vimṛśyatām //
                <span class="ref">AgMsv_1.1052</span></p>
            
            
            <p id="AgMsv_1.1053">
               asyā ghanāham ityādirūḍher eva dharāditā /<br />
               yāvad ante cidasmīti nirvṛttā bhairavātmatā //
                <span class="ref">AgMsv_1.1053</span></p>
            
            
            <p id="AgMsv_1.1054">
               maṇāv indrāyudhe bhāsa iva nīlādayaḥ śive /<br />
               paramārthata eṣāṃ tu nodayavyayayogitā //
                <span class="ref">AgMsv_1.1054</span></p>
            
            
            <p id="AgMsv_1.1055">
               deśe kāle 'tra vā sṛṣṭir ity etad asamañjasam /<br />
               cidātmano hi devasya sṛṣṭir dikkālayor api //
                <span class="ref">AgMsv_1.1055</span></p>
            
            
            <p id="AgMsv_1.1056">
               jāgarābhimate sārdhahastatritayagocare /<br />
               prahare ca pṛthaksvapnāś citradikkālamāninaḥ //
                <span class="ref">AgMsv_1.1056</span></p>
            
            
            <p id="AgMsv_1.1057">
               ata eva kṣaṇaṃ nāma na kiṃcid api manmahe /<br />
               kriyākṣaṇe 'pi hy ekasmin bahvyaḥ santi drutāḥ kriyāḥ //
                <span class="ref">AgMsv_1.1057</span></p>
            
            
            <p id="AgMsv_1.1058">
               tena ye bhāvasaṃkocaṃ kṣaṇāntaṃ pratipedire /<br />
               te nūnam anayā nālyā śūnyadṛṣṭyavalambinaḥ //
                <span class="ref">AgMsv_1.1058</span></p>
            
            
            <p id="AgMsv_1.1059">
               tad ya eva sato bhāvāñ śūnyīkatuṃ tahtāsataḥ /<br />
               sphuṭīkartuṃ svatantratvād īśaḥ sa parameśvaraḥ //
                <span class="ref">AgMsv_1.1059</span></p>
            
            
            <p id="AgMsv_1.1060">
               tad itthaṃ parameśāno viśvarūpaḥ pragīyate /<br />
               na tu bhinnasya kasyāpi dharāder upapannatā //
                <span class="ref">AgMsv_1.1060</span></p>
            
            
            <p id="AgMsv_1.1061">
               uktaṃ caitat puraiveti na bhūyaḥ pravivicyate /<br />
               bahubhiś cāpi bāhyārthadūṣaṇā pravyaracyata //
                <span class="ref">AgMsv_1.1061</span></p>
            
            
            <p id="AgMsv_1.1062">
               nanv itthaṃ janmamaraṇe karmaṇaḥ phalayogitā /<br />
               kathaṃ syāt kin nu pūrvoktaṃ citsvātantryaṃ suvisṛmtam //
                <span class="ref">AgMsv_1.1062</span></p>
            
            
            <p id="AgMsv_1.1063">
               tathā hi citsvatantreyaṃ yathā bhāsayate tathā /<br />
               satyaṃ bhāty akhilākāragarbhā sā ceti niścitam //
                <span class="ref">AgMsv_1.1063</span></p>
            
            
            <p id="AgMsv_1.1064">
               ikṣau pratyaṇu mādhuryaṃ yathā sarvātmanā tathā /<br />
               pratyekaparamāṇau hi sarvasṛṣṭimayī sthitiḥ //
                <span class="ref">AgMsv_1.1064</span></p>
            
            
            <p id="AgMsv_1.1065">
               ajñātatattvamūlās tu vivadante 'tra ye budhāḥ /<br />
               nūnaṃ nijamanorājyarakṣāyai te samudyatāḥ //
                <span class="ref">AgMsv_1.1065</span></p>
            
            
            <p id="AgMsv_1.1066">
               prāṇe khe citi bāhye vā kutrāpīdam iti bhramaḥ /<br />
               ajñatvāt tanniyatyutthasvātantryābhāvajṛmbhitaḥ //
                <span class="ref">AgMsv_1.1066</span></p>
            
            
            <p id="AgMsv_1.1067">
               ataḥ svasaṃvidāmarśo janmatveneha bhāsate /<br />
               purastāt tu na saṃvittiḥ svātantryocitarūpiṇī //
                <span class="ref">AgMsv_1.1067</span></p>
            
            
            <p id="AgMsv_1.1068">
               prāktanī saṃvid eveha pūrvakarmeti bhāṣyate /<br />
               tatsaṃvidbādhikā saṃvitkarmakṣayakarī tataḥ //
                <span class="ref">AgMsv_1.1068</span></p>
            
            
            <p id="AgMsv_1.1069">
               akṛtaṃ ca yathā svapne mayā kṛtam iti sphuret /<br />
               phaladā dṛśyate saiva vārtā jāgrati karmaṇaḥ //
                <span class="ref">AgMsv_1.1069</span></p>
            
            
            <p id="AgMsv_1.1070">
               tathā ca prācyakarmaughaphalasaṃploṣaṇātmikā /<br />
               yasyaikāpy uttarodeti saṃvit sa phalabhāṅ na hi //
                <span class="ref">AgMsv_1.1070</span></p>
            
            
            <p id="AgMsv_1.1071">
               kiṃ cānyadbahusaṃvitsusphurattvādayaśo yaśaḥ /<br />
               bhūyaḥphalavadākāśanadyambhaḥsiktabījavat //
                <span class="ref">AgMsv_1.1071</span></p>
            
            
            <p id="AgMsv_1.1072">
               evam alpaphalaṃ karma svalpasaṃvedane sphurat /<br />
               asphuran niṣphalaṃ tv eva nyāyaḥ so 'yaṃ svasaṃvidam //
                <span class="ref">AgMsv_1.1072</span></p>
            
            
            <p id="AgMsv_1.1073">
               tatrāpy alpatvabhūyastve saṃvidāṃ ye prakalpite /<br />
               te karmakartuḥ saṃvittirūḍhyā tadrūpabhāginī //
                <span class="ref">AgMsv_1.1073</span></p>
            
            
            <p id="AgMsv_1.1074">
               yā ca (yasya) saṃvit svayaṃ tādṛkphalagarbhā na jāyate /<br />
               nāpy anyaphalanirgrāhimātṛsaṃgatitas tathā //
                <span class="ref">AgMsv_1.1074</span></p>
            
            
            <p id="AgMsv_1.1075">
               phalaveditur anyasya pramātur api saṃvidi /<br />
               anyapramātṛsaṃkalpād yāvadante sa ko 'py alam //
                <span class="ref">AgMsv_1.1075</span></p>
            
            
            <p id="AgMsv_1.1076">
               prabuddhaḥ sṛṣṭir akṣāyai sthitiśaktivijṛmbhakaḥ /<br />
               vidāḥ sma saṃkocayati phalālambanakalpanāḥ //
                <span class="ref">AgMsv_1.1076</span></p>
            
            
            <p id="AgMsv_1.1077">
               matsyād amatsyadṛṣṭyeyaṃ sṛṣṭir ity āśayena te /<br />
               paropakāraṃ kartavyam upādikṣan purātanāḥ //
                <span class="ref">AgMsv_1.1077</span></p>
            
            
            <p id="AgMsv_1.1078">
               evaṃ nāmopakāro 'yaṃ mṛtasyāpi pratanyate /<br />
               piṇḍadānādinā bhūyo dīyate dehasaṃgamaḥ //
                <span class="ref">AgMsv_1.1078</span></p>
            
            
            <p id="AgMsv_1.1079">
               varaṃ svātmani saṃkleśāḥ paraṃ mā pīḍayan tv iti /<br />
               iti kalpitam etasya kṛcchrādes tapasaḥ phalam //
                <span class="ref">AgMsv_1.1079</span></p>
            
            
            <p id="AgMsv_1.1080">
               laśunādāvabhakṣyatvam uktam ājñeya īdṛśī /<br />
               akāraṇakam eveti gṛhṇantu kila jantavaḥ //
                <span class="ref">AgMsv_1.1080</span></p>
            
            
            <p id="AgMsv_1.1081">
               tad evaṃ haṃsapakṣyādibhakṣyābhakṣyatvanirṇaye /<br />
               yujyeta bhinnabuddhitvam anyathā nna kathaṃ cana //
                <span class="ref">AgMsv_1.1081</span></p>
            
            
            <p id="AgMsv_1.1082">
               evaṃ dṛṣṭe 'py adṛṣṭe 'tha kalpitāṃśāṃśikākramāt /<br />
               phalayogaḥ sa evādya rūḍhaḥ saṃvidbhuvi sthitaḥ //
                <span class="ref">AgMsv_1.1082</span></p>
            
            
            <p id="AgMsv_1.1083">
               dehaḥ piṇḍāt pare loke nānyatheti sthitiḥ kṛtā /<br />
               anyonyānanuṣaktatvaṃ jantūnāṃ dehabhṛd iti ? //
                <span class="ref">AgMsv_1.1083</span></p>
            
            
            <p id="AgMsv_1.1084">
               tatsarvaśāstrapūgaiś ca śaṅkāśaṅkuḥ praropitāḥ /<br />
               ajñacittadharārūḍhaḥ phalaparyantatāṃ gataḥ //
                <span class="ref">AgMsv_1.1084</span></p>
            
            
            <p id="AgMsv_1.1085">
               asti me piṇḍado 'dyāhaṃ piṇḍadānakkramāt tathā /<br />
               prapnobh/m(?)yavayavābhogaṃ pūrṇadeho 'smi susthitaḥ //
                <span class="ref">AgMsv_1.1085</span></p>
            
            
            <p id="AgMsv_1.1086">
               adṛṣṭakriyayā putraśiṣyasvātmādikḷptayā /<br />
               svargabhāgahamatyantamāttasaṃbhogasusthitaḥ //
                <span class="ref">AgMsv_1.1086</span></p>
            
            
            <p id="AgMsv_1.1087">
               nāsti me piṇḍadaḥ kaś cit svayaṃ cāsmy atiduṣkṛtī /<br />
               na me trātāsti kutrāpi patāmi narakārṇave //
                <span class="ref">AgMsv_1.1087</span></p>
            
            
            <p id="AgMsv_1.1088">
               bhaviṣyati mama trātā kvāpi kāle kathaṃ cana /<br />
               ityādiḥ saṃvidāṃ sphāras tathaiva phalati svayam //
                <span class="ref">AgMsv_1.1088</span></p>
            
            
            <p id="AgMsv_1.1089">
               tasyās tu piṇḍakartrādir mābhūd atha yathā sphuret /<br />
               sa tāvat tatphalaṃ bhuṅkte svasaṃkalpena kalpitam //
                <span class="ref">AgMsv_1.1089</span></p>
            
            
            <p id="AgMsv_1.1090">
               śaṅkāvajrapralepāntardṛḍhabaddhāṃ tv imāṃ matim /<br />
               bhairavānala evaikaḥ samūlaṃ pluṣyati kṣaṇāt //
                <span class="ref">AgMsv_1.1090</span></p>
            
            
            <p id="AgMsv_1.1091">
               aśeṣacitracidgarbhasaṃsārasvapnasadmanaḥ /<br />
               ploṣakaḥ śiva evāham ityullāsī hutāśanaḥ //
                <span class="ref">AgMsv_1.1091</span></p>
            
            
            <p id="AgMsv_1.1092">
               tanmūḍhaḥ karmasaṃvitticitrībhūtacitis tathā /<br />
               saṃkalpam eva saṃsāraṃ vicitram abhimanyate //
                <span class="ref">AgMsv_1.1092</span></p>
            
            
            <p id="AgMsv_1.1093">
               ata eva mṛto bālo vāsanāntaravarjitaḥ /<br />
               śiśur eva bhavet suptadṛḍhasaṃsāravāsanaḥ //
                <span class="ref">AgMsv_1.1093</span></p>
            
            
            <p id="AgMsv_1.1094">
               tānyau tathā (?) /<br />
               yāvadyauvanam abhyeti punas tadvāsanakramāt //
                <span class="ref">AgMsv_1.1094</span></p>
            
            
            <p id="AgMsv_1.1095">
               saṃskārasaṃvidā tās tāḥ saṃsṛtīr abhimanyate /<br />
               kaścij jaḍatvasaṃskārāj jaḍībhūto 'pi khānilaiḥ //
                <span class="ref">AgMsv_1.1095</span></p>
            
            
            <p id="AgMsv_1.1096">
               saha bhūjalayogena yāti puṣpaphalātmatām /<br />
               bhakṣito vīryarūpeṇa punar āyāti garbhatām //
                <span class="ref">AgMsv_1.1096</span></p>
            
            
            <p id="AgMsv_1.1097">
               yāvad punaḥ punaś citrān saṃsārān abhimanyate /<br />
               ekatraiva svasaṃskāravāsanāvāsitaḥ śivaḥ //
                <span class="ref">AgMsv_1.1097</span></p>
            
            
            <p id="AgMsv_1.1098">
               bhuṅkte svarnarakādyāṃs tu bhogān svātantryakalpitān /<br />
               kvacid bhūmimayī kvāpi jalātmā kvāpi miśritā //
                <span class="ref">AgMsv_1.1098</span></p>
            
            
            <p id="AgMsv_1.1099">
               evaṃ bhuvanamayy eṣā saṃvid bhāti svarūpataḥ /<br />
               dhriyate yatra tatraiva svasaṃskārāt sukhādikam //
                <span class="ref">AgMsv_1.1099</span></p>
            
            
            <p id="AgMsv_1.1100">
               vetty anyena na dṛśyas tu sa tv anyān veda cānyathā /<br />
               na deśaḥ paramārthena na ca kālo 'sti kaś cana //
                <span class="ref">AgMsv_1.1100</span></p>
            
            
            <p id="AgMsv_1.1101">
               bhedavāde hi gaganadeśāt sarvaikadeśatā /<br />
               upādher eva deśād bhiddeśasyāpy upādher bhidā //
                <span class="ref">AgMsv_1.1101</span></p>
            
            
            <p id="AgMsv_1.1102">
               ity anyonyasamāśrityā deśabhedo na kaś cana /<br />
               svarūpabheda evāto bhedakatve susaṃgataḥ //
                <span class="ref">AgMsv_1.1102</span></p>
            
            
            <p id="AgMsv_1.1103">
               sa ca nāsti prakāśaikasvarūpeṣv iti sādhitam /<br />
               enayaiva parāmarśadṛśā ye parivarjitāḥ //
                <span class="ref">AgMsv_1.1103</span></p>
            
            
            <p id="AgMsv_1.1104">
               te śaṅkākāriśāstraughaśaṅkitās tanmayīkṛtāḥ /<br />
               svasvapnanirmitānantajaḍajantuvikalpitaiḥ //
                <span class="ref">AgMsv_1.1104</span></p>
            
            
            <p id="AgMsv_1.1105">
               śāstrābhāsair vṛthā śaṅkāṃ grāhyante bodhavarjitāḥ /<br />
               yathā prabuddhyante saṃvin nibhṛtāpi ciraṃ sthitā //
                <span class="ref">AgMsv_1.1105</span></p>
            
            
            <p id="AgMsv_1.1106">
               tathāpi phalatīty evaṃ prāyaś cittādikalpitaiḥ /<br />
               evam ābhāsanānātvasvātantryaiśvaryaśālinā //
                <span class="ref">AgMsv_1.1106</span></p>
            
            
            <p id="AgMsv_1.1107">
               kḷptaṃ yad eva tat tasya yāti tanvādirūpatām /<br />
               viparyayābhāsayoge śītādyābhāsadūṣite //
                <span class="ref">AgMsv_1.1107</span></p>
            
            
            <p id="AgMsv_1.1108">
               nāḍyādāv atha saṃkocasphoṭaghātādipīḍite /<br />
               dehabhastrāmahāyantravātacakre 'nyathāgate //
                <span class="ref">AgMsv_1.1108</span></p>
            
            
            <p id="AgMsv_1.1109">
               prāṇo vighaṭate tena jaḍābhāsaṃ kalevaram /<br />
               yasmin yāty adhikāre vā jāte prāg vāsanākramāt //
                <span class="ref">AgMsv_1.1109</span></p>
            
            
            <p id="AgMsv_1.1110">
               tatraiva kalpayed bhogaṃ paralokābhidhānakam /<br />
               pāṣāṇatāṃ vā vetty eṣa punar vā pratibudhyate //
                <span class="ref">AgMsv_1.1110</span></p>
            
            
            <p id="AgMsv_1.1111">
               paro 'yaṃ loka iti ca rūḍhyāsya paralokitā /<br />
               svargamokṣādi yasyeha yathārūḍhaṃ ca cetasi //
                <span class="ref">AgMsv_1.1111</span></p>
            
            
            <p id="AgMsv_1.1112">
               tathaivāsya bahir bhāti tatas tatrāpi citratā /<br />
               bandho mokṣaḥ sukhaṃ svargo duḥkhaṃ jaḍamayī sthitiḥ //
                <span class="ref">AgMsv_1.1112</span></p>
            
            
            <p id="AgMsv_1.1113">
               saṃvid eva svatantretthaṃ śivarūpatā virājate /<br />
               bhūyo 'vayavayuktasya yathā tāvaty ahaṃsthitiḥ //
                <span class="ref">AgMsv_1.1113</span></p>
            
            
            <p id="AgMsv_1.1114">
               tathā viśvātmake rūpe bhairavasyāpy ahaṃsthitiḥ /<br />
               śiśuḥ śūnye 'pi vetālaṃ vetti satyārthakāriṇam //
                <span class="ref">AgMsv_1.1114</span></p>
            
            
            <p id="AgMsv_1.1115">
               dhyeyapūjyādivaicitryam ittham arthakriyākaram /<br />
               mūrto bhinnaḥ samāhūto hitvā bhogān nijān kṣaṇāt //
                <span class="ref">AgMsv_1.1115</span></p>
            
            
            <p id="AgMsv_1.1116">
               deva etīti vārtaiṣā vacaneṣv eva śobhate /<br />
               amūrtādisvarūpatvaṃ sarvam etat tu yujyate //
                <span class="ref">AgMsv_1.1116</span></p>
            
            
            <p id="AgMsv_1.1117">
               ātmaiva hi tathābhūtas tathā bhāty eva bhedataḥ /<br />
               evaṃ svabhāva evaiṣa saṃvido yaḥ sa eva tu //
                <span class="ref">AgMsv_1.1117</span></p>
            
            
            <p id="AgMsv_1.1118">
               bhedagrastatayā kārmo malaḥ śāstre nirūpyate /<br />
               dīkṣādikarmayoge tu na malatvaṃ pratāyate //
                <span class="ref">AgMsv_1.1118</span></p>
            
            
            <p id="AgMsv_1.1119">
               sa hi bhedamayāśeṣasaṃsāradahanavrataḥ /<br />
               dīkṣā ca vastutas tādṛksatyasaṃvitsvarūpiṇī //
                <span class="ref">AgMsv_1.1119</span></p>
            
            
            <p id="AgMsv_1.1120">
               evaṃ yo veda tattvenety uktaṃ cānuttare naye /<br />
               evaṃ vijñānayoge hi śamite bhedagocare //
                <span class="ref">AgMsv_1.1120</span></p>
            
            
            <p id="AgMsv_1.1121">
               ātmaiva śiva evaikaḥ ko bandhaḥ kā ca muktatā /<br />
               etaddīkṣāmahāsaṃvidpraveśāya tu bhaṇyate //
                <span class="ref">AgMsv_1.1121</span></p>
            
            
            <p id="AgMsv_1.1122">
               kriyāsvabhāvadīkṣāsau karmādimalahānaye /<br />
               svabhāvakḷptaniyatibalākṣipteṣu karmasu //
                <span class="ref">AgMsv_1.1122</span></p>
            
            
            <p id="AgMsv_1.1123">
               bhogo 'sya yugapadyasmāt kriyate mantraśaktitaḥ /<br />
               tathā hi prāṇagā deśakalākālādhvaniścayāḥ //
                <span class="ref">AgMsv_1.1123</span></p>
            
            
            <p id="AgMsv_1.1124">
               jātayo 'sya pratāyante dharaṇyādiśivāntataḥ /<br />
               tatraiva janmasaṃbhogādhikāralayabhājanam //
                <span class="ref">AgMsv_1.1124</span></p>
            
            
            <p>vidhāyotkṛṣyate tasmād anyatra ca vidhīyate /</p>
            
            
            <p id="AgMsv_1.1125">
               itthaṃ guror niścitasaṃvidātma-<br />rūḍheś ca śiṣyasya paraspareṇa /<br />
               niṣkarmacetor acitaiva dīkṣā <br />prākkarmaśaktīr akhilā ruṇaddhi //
                <span class="ref">AgMsv_1.1125</span></p>
            
            
            <p id="AgMsv_1.1126">
               tatrāpi taṇḍulatilājyacaruprabandha <br />ityādi śaivaniyatipratibhārakḷptam /<br />
               tāvaty api sphuṭapade na niśāprapañco <br />nirmūlatām upagato 'pi vibhedavṛtteḥ //
                <span class="ref">AgMsv_1.1126</span></p>
            
            
            <p id="AgMsv_1.1127">
               bhede 'pi kiṃtv eṣa punar bhaviṣya-<br />saṃsārakārisukṛtādivighātahetuḥ /<br />
               śuddhas tatas tad ata eva hi tattvajālaṃ <br />śuddhetarasthititayā nikhilaṃ dvidhaiva //
                <span class="ref">AgMsv_1.1127</span></p>
            
            
            <p id="AgMsv_1.1128">
               śuddhaṃ triśaktikhacitaṃ nanu yāmalaṃ ca <br />bhāty eva tena bahudhaiṣa kṛtaḥ kriyāyāḥ /<br />
               vyāpārakalpanāvaśān niyatiprapañcaḥ <br />svalpetaratvakṛtatādṛśabhogayogaḥ //
                <span class="ref">AgMsv_1.1128</span></p>
            
            
            <p id="AgMsv_1.1129">
               mudrāmaṇḍalasaṃghātaḥ samantratantracarcitaḥ /<br />
               yatra yogādikaṃ sarvaṃ phaladānāya kalpate //
                <span class="ref">AgMsv_1.1129</span></p>
            
            
            <p id="AgMsv_1.1130">
               nirvṛtiphalasaṃprāptikāṅkṣāsaṃkocasusthitāḥ /<br />
               anavacchinnatām eva phalatvenātra manvate //
                <span class="ref">AgMsv_1.1130</span></p>
            
            
            <p>na hy anantānav/yacchede kāpi yāgādikalpanā anavacchinnavāñchā // 1.1131 //</p>
            
            
            <p id="AgMsv_1.1132">
               tatsarvottīrṇadṛṣṭayaḥ /<br />
               tathāpi vidite hy arthe paramādvayasundare //
                <span class="ref">AgMsv_1.1132</span></p>
            
            
            <p id="AgMsv_1.1133">
               saṃvitsvabhāvasvātantryāt keṣāṃcit phalakāmatā /<br />
               tāny evoddiśya tat sarvaṃ pūraṇāya dharāditaḥ //
                <span class="ref">AgMsv_1.1133</span></p>
            
            
            <p>śivāntaṃ bahudhā bhedair dhāraṇāgrantha ucyate</p>
            
            
            <p id="AgMsv_1.1134">
               iha hi nānyanayeṣv iva kiñcana <br />sphuritam asti na yat kila satyataḥ /<br />
               tad iha satyapade sthitibhāgināṃ <br />kim iva heyapade nipatiṣyati //
                <span class="ref">AgMsv_1.1134</span></p>
            
            
            <p id="AgMsv_1.1135">
               itthaṃ saptadaśādhikāracaramaṃ tattvaṃ yad ābhāsate <br />tan nirṇītam anuttaraṃ śivapadaṃ saṃprāptikāmān prati /<br />
               etat sarvam ihoditaṃ ca jagadānande vipakṣātmakaṃ <br />bhedaprāṇatayā yato 'tra nikhilo 'py eṣa prapañcaḥ sthitaḥ //
                <span class="ref">AgMsv_1.1135</span></p>
            
            </div>
         
         <div id="d1e8600">
            
            <p>dvitīyaḥ kāṇḍaḥ</p>
            
            
            <p id="AgMsv_2.1">
               evaṃ maheśvaro devo viśvātmatvena saṃsthitaḥ /<br />
               kramikajñānayogābhyāṃ dhāraṇābhir upāsyate //
                <span class="ref">AgMsv_2.1</span></p>
            
            
            <p id="AgMsv_2.2">
               tattvakramaṃ gatadvaitamalamāyādijālakam /<br />
               aṣṭādaśe tat paṭale tattvaṃ samyag vibhāvyate //
                <span class="ref">AgMsv_2.2</span></p>
            
            
            <p id="AgMsv_2.3">
               prāṇāyāmādikaṃ yatra heyam ity eva varṇyate /<br />
               na hi tasya parāṃ vittiṃ prati kācid upāyatā //
                <span class="ref">AgMsv_2.3</span></p>
            
            
            <p id="AgMsv_2.4">
               antaḥ saṃvidi yan nirūḍham abhitas tat prāṇadhīvigrahe <br />saṃcāryeta kathaṃ tatheti ghaṭatām abhyāsayogakramaḥ /<br />
               ye tv abhyāsapathena saṃvidam imāṃ saṃskartum abhyudyatās <br />te kiṃ kutra kutaḥ kathaṃ vidadhatām ity atra saṃdihmahe //
                <span class="ref">AgMsv_2.4</span></p>
            
            
            <p id="AgMsv_2.5">
               abhyāso hi punaḥ punar arthaḥ so 'pi ca dikkālapratibhedāt /<br />
               ābhāsetarayogasamuttho dehamanaḥprāṇākṣapathe syāt //
                <span class="ref">AgMsv_2.5</span></p>
            
            
            <p id="AgMsv_2.6">
               prakāśaikaghane rūpe bhairavīye vivikṣavaḥ /<br />
               sakṛdvibhātavijñānaviśrāntyaiva susaṃsthitāḥ //
                <span class="ref">AgMsv_2.6</span></p>
            
            
            <p id="AgMsv_2.7">
               atraivātaḥ paraṃ proktam aṅgaṃ sarvopakāri yat /<br />
               dhāraṇā api taddvāraniścitāḥ syus tathātmikāḥ //
                <span class="ref">AgMsv_2.7</span></p>
            
            
            <p id="AgMsv_2.8">
               nanv apratiṣṭhe kas tarke samāśvāsaḥ prakalpyatām /<br />
               kiṃ vā na bhavatāṃ tādṛg apratiṣṭhāhataṃ vacaḥ //
                <span class="ref">AgMsv_2.8</span></p>
            
            
            <p id="AgMsv_2.9">
               tathā hy āgama evaikaṃ pramāṇam iti niścitaiḥ /<br />
               tadviruddhāgamavrāte sati niścīyatāṃ katham //
                <span class="ref">AgMsv_2.9</span></p>
            
            
            <p id="AgMsv_2.10">
               mahājanaprasiddhis tu tatra prāmāṇyakāraṇam /<br />
               apratiṣṭhā tadviruddhamahājanasusaṃbhavāt //
                <span class="ref">AgMsv_2.10</span></p>
            
            
            <p id="AgMsv_2.11">
               pratyakṣam api rucyādau dṛṣṭabādhakasaṃvidam /<br />
               uttarottaravijñānānavasthābhājanaṃ nanu //
                <span class="ref">AgMsv_2.11</span></p>
            
            
            <p id="AgMsv_2.12">
               svasaṃvid api tatraiva bādhiteti kathaṃ kila /<br />
               vyavahāram ayaṃ kuryād bhedasaṃdhānapaṇḍitaḥ //
                <span class="ref">AgMsv_2.12</span></p>
            
            
            <p id="AgMsv_2.13">
               asmākaṃ tv apratiṣṭhānaṃ na kadācit kvacid bhavet /<br />
               yeṣāṃ sarvatra saṃpūrṇaḥ paro bhairavasāgaraḥ //
                <span class="ref">AgMsv_2.13</span></p>
            
            
            <p id="AgMsv_2.14">
               viśeṣatas tu tarkasya tān praty evāpratiṣṭhatā /<br />
               ye tarkārṇavatārāttaparamāmṛtasaṃvidaḥ //
                <span class="ref">AgMsv_2.14</span></p>
            
            
            <p id="AgMsv_2.15">
               tathā hi sarve tarkāṃśā anāmṛṣṭasvasaṃvidaḥ /<br />
               sarvatra paryantaphalaṃ na śivaṃ pratipedire //
                <span class="ref">AgMsv_2.15</span></p>
            
            
            <p id="AgMsv_2.16">
               abhedasāraḥ sarvo hi śāstrārthas tatprapattaye /<br />
               yas tatrodbhāvito bhedas tatra mūḍhadhiyo ratāḥ //
                <span class="ref">AgMsv_2.16</span></p>
            
            
            <p id="AgMsv_2.17">
               tarkaś ca bhedavādāṃśayukticchedaikapaṇḍitaḥ /<br />
               nanv abhede 'pi tarkasya kā cid asty upayogitā //
                <span class="ref">AgMsv_2.17</span></p>
            
            
            <p id="AgMsv_2.18">
               paramādvayadṛṣṭau ca so 'pi naiva na saṃgataḥ /<br />
               ata eva parādvaitaṃ yad viśvānugrahātmakam /<br />
               tasyopāyaṃ paraṃ brūte hṛdayaṃ spandanātmakam //
                <span class="ref">AgMsv_2.18</span></p>
            
            
            <p id="AgMsv_2.19">
               hṛdaye bodhamaye yaḥ svavimarśaḥ pūrṇaciccamatkāraḥ /<br />
               yugapad drāgiti haṭhato līnīkṛtaviśvataḥsphuraṇaḥ //
                <span class="ref">AgMsv_2.19</span></p>
            
            
            <p id="AgMsv_2.20">
               bhāvagrahādyacaramadaśāyor ullāsinirvṛtisupūrṇaḥ /<br />
               jagadānandamayo 'sau sāmānyaspanda ity uktaḥ //
                <span class="ref">AgMsv_2.20</span></p>
            
            
            <p id="AgMsv_2.21">
               sphuraṇaṃ hṛdayasya yat kila prakaṭam idaṃ visargadhāmnaḥ /<br />
               sad iti pratibhāti yāvatā trikaśaktau viśatīha tāvatā //
                <span class="ref">AgMsv_2.21</span></p>
            
            
            <p id="AgMsv_2.22">
               tad idaṃ hṛdayaṃ nirucyate paramaṃ bhairavasaṃvidāmṛtam /<br />
               iṣidṛkkṛtiśaktiśūlagaṃ parame dhāmni visṛjyate tataḥ //
                <span class="ref">AgMsv_2.22</span></p>
            
            
            <p id="AgMsv_2.23">
               parame bhagavatparātmani sphuritaṃ viśvam idaṃ cidātmakam /<br />
               śaktitrayaśūlagaṃ tataḥ śāmbhavabhūmivisargavartmanā //
                <span class="ref">AgMsv_2.23</span></p>
            
            
            <p id="AgMsv_2.24">
               tad atho sad iti pragīyate tad idaṃ pūrṇam ihāhamātmakaṃ /<br />
               hṛdayaṃ śivaśaktisaṃgamasphuraṇātmaiva sadāvabhāsate //
                <span class="ref">AgMsv_2.24</span></p>
            
            
            <p id="AgMsv_2.25">
               iha sṛṣṭilayasthitikramāḥ śataśo vāpi sahasrakoṭiśaḥ /<br />
               pravibhānti sadātanātmanā haraviṣṇvambujahetusaṃcitāḥ //
                <span class="ref">AgMsv_2.25</span></p>
            
            
            <p id="AgMsv_2.26">
               iha tu puroktād yuktikalāpād yaḥ praviśet sadyo nāśaktaḥ /<br />
               taṃ prati śāktopāyapathena prakaṭīkriyate hṛdayaspandaḥ //
                <span class="ref">AgMsv_2.26</span></p>
            
            
            <p id="AgMsv_2.27">
               triśūlaprāntagaprāṇapreraṇāvāptahṛtpathaḥ /<br />
               tadantarvarticiccandrakalāviśrāntitatparaḥ //
                <span class="ref">AgMsv_2.27</span></p>
            
            
            <p id="AgMsv_2.28">
               jhaṭity evātha tadbhūmityāgena projjhya tā daśāḥ /<br />
               nirānandādikāḥ pañcabhūtamadhyavyavasthitāḥ //
                <span class="ref">AgMsv_2.28</span></p>
            
            
            <p id="AgMsv_2.29">
               tyajet pūrvāṃ parāṃ krāmet samyagviśrāntitatparaḥ /<br />
               yato nijānandamayī bhūmiḥ śāntapadānugā //
                <span class="ref">AgMsv_2.29</span></p>
            
            
            <p id="AgMsv_2.30">
               nirānandaparānandau puruṣājātasaṃgatau /<br />
               abhedabhinnabhogyaughajanitānandajṛmbhaṇāt //
                <span class="ref">AgMsv_2.30</span></p>
            
            
            <p id="AgMsv_2.31">
               mahānandasthitiḥ kāpi vāmācārā samullaset /<br />
               bhairavīyamahādhāmni svīkṛtāśeṣasaṃvidi //
                <span class="ref">AgMsv_2.31</span></p>
            
            
            <p id="AgMsv_2.32">
               mahānandaś cidānandībhūya bhūyaḥ pravartate /<br />
               asmiṃs tu svīkṛtāśeṣadakṣavāmordhvagatrike //
                <span class="ref">AgMsv_2.32</span></p>
            
            
            <p id="AgMsv_2.33">
               trike sarvātmanā dvaitādvaitasaṃgrahaṇātmani /<br />
               abhinnā vātha bhinnā vā bhinnābhinnā athāpi vā //
                <span class="ref">AgMsv_2.33</span></p>
            
            
            <p id="AgMsv_2.34">
               bhāvā nijādikānandadaśāpañcakayojitāḥ /<br />
               jāyante jagadānandasamuddāmadaśājuṣaḥ //
                <span class="ref">AgMsv_2.34</span></p>
            
            
            <p id="AgMsv_2.35">
               nijānandaḥ pramātraṃśamātraniṣṭhanibandhanaḥ /<br />
               śūnyatāmātraviśrānter nirānandātmikā sthitiḥ //
                <span class="ref">AgMsv_2.35</span></p>
            
            
            <p id="AgMsv_2.36">
               prameyapadaviśrānteḥ parānando 'py udety alam /<br />
               anantameyasaṃghaṭṭapūrṇe meye tu sarvataḥ //
                <span class="ref">AgMsv_2.36</span></p>
            
            
            <p id="AgMsv_2.37">
               pramāṇāc carvaṇāyogān mahānanda iti sthitiḥ /<br />
               samastamānameyaughakalanāgrāsakovidaḥ //
                <span class="ref">AgMsv_2.37</span></p>
            
            
            <p id="AgMsv_2.38">
               yadā viśrāntim abhyeti nirupādhisunirbharām /<br />
               tadā khalu cidānando yo jaḍānupabṛṃhitaḥ //
                <span class="ref">AgMsv_2.38</span></p>
            
            
            <p id="AgMsv_2.39">
               na ca yatra sthitiḥ kāpi vibhaktā jaḍarūpiṇī /<br />
               yatra ko 'pi vyavacchedo nāsti yad viśvataḥ sphurat //
                <span class="ref">AgMsv_2.39</span></p>
            
            
            <p id="AgMsv_2.40">
               yad anāhṛtasaṃvitti paramāmṛtabṛṃhitam /<br />
               tad eva jagadānandadhāmāsmākaṃ gurur jagau //
                <span class="ref">AgMsv_2.40</span></p>
            
            
            <p id="AgMsv_2.41">
               yatrāsti bhāvanādīnāṃ na mukhyā kāpi saṃgatiḥ /<br />
               tatra viśrāntir ādheyā hṛdayoccārayogataḥ //
                <span class="ref">AgMsv_2.41</span></p>
            
            
            <p id="AgMsv_2.42">
               yā tatra samyag viśrāntis tat parādvaitam ucyate /<br />
               prāṇadaṇḍaprayogena pūrvāparasamīkṛteḥ //
                <span class="ref">AgMsv_2.42</span></p>
            
            
            <p id="AgMsv_2.43">
               catuṣkikāmbujālambilambikāsaudhasiktabhūḥ /<br />
               bandhamokṣavibhāgena narād anyatra yoginā //
                <span class="ref">AgMsv_2.43</span></p>
            
            
            <p id="AgMsv_2.44">
               anuttarasvabhāvena vāgvyāpārābhivartinā /<br />
               cidvimarśaparāhaṃkṛtpralayollāsayoginā //
                <span class="ref">AgMsv_2.44</span></p>
            
            
            <p id="AgMsv_2.45">
               udyogavaśariktena saddvādaśakalātmanā /<br />
               sūryeṇābhāsite bhāve pūrite paricarcite //
                <span class="ref">AgMsv_2.45</span></p>
            
            
            <p id="AgMsv_2.46">
               tadgrāsamantharavaśāḥ ṣoḍaśākhyakalājuṣā /<br />
               praviṣṭeṇa vibodhāgnau samyag visṛjatā kalāḥ //
                <span class="ref">AgMsv_2.46</span></p>
            
            
            <p id="AgMsv_2.47">
               catasro jīvanīḥ prāptavisargāvikṛtasthiteḥ /<br />
               antaḥkṛtānantatattvakādikṣāntena sarvataḥ //
                <span class="ref">AgMsv_2.47</span></p>
            
            
            <p id="AgMsv_2.48">
               bhāvānāṃ bhāvatāsāravimarśābhāvahṛdyujā /<br />
               bahiḥprasavasadyogikulanetryadhiśāyinā //
                <span class="ref">AgMsv_2.48</span></p>
            
            
            <p id="AgMsv_2.49">
               rudrayāmalabhāvena nityaṃ yā niṣṭhitaiva tām /<br />
               citprāṇaguṇadehāntaśaktisopānamālikām //
                <span class="ref">AgMsv_2.49</span></p>
            
            
            <p id="AgMsv_2.50">
               visargena visṛjyātha spandanodaravartinā /<br />
               visargabhūmim āśliṣya matsyodaradaśājuṣam //
                <span class="ref">AgMsv_2.50</span></p>
            
            
            <p id="AgMsv_2.51">
               sarvasarvagatāṃ sarvajīvanīṃ paramāṃ kalām /<br />
               triśūlabhuvam ākramya nāḍītritayasaṃgatām //
                <span class="ref">AgMsv_2.51</span></p>
            
            
            <p id="AgMsv_2.52">
               vikasvarāṃ saṃkucitāṃ krameṇaikātmyam āśritām /<br />
               bhrūkuṭībindunādāntaśaktisopānamālikām //
                <span class="ref">AgMsv_2.52</span></p>
            
            
            <p id="AgMsv_2.53">
               rāsabhīvaḍavāsrāvasasaṃkocavikāsikām /<br />
               muhur muhur līyamānasṛṣṭabhāvaughanirbharām //
                <span class="ref">AgMsv_2.53</span></p>
            
            
            <p id="AgMsv_2.54">
               ekīkṛtamahāmūlaśūlavaisargikāspadām /<br />
               samagrabhāvabharaṇabhairavīyahṛdāśritām //
                <span class="ref">AgMsv_2.54</span></p>
            
            
            <p id="AgMsv_2.55">
               sarvāpūraṇahevākasamarjitaparābhidhām /<br />
               ādyantarahitām enāṃ viśvapravaṇaśālinīm //
                <span class="ref">AgMsv_2.55</span></p>
            
            
            <p id="AgMsv_2.56">
               hṛdbodhākāśaciccandracandrikāṃ tritayeśikām /<br />
               devīṃ prāpya na kiṃ nāma labhate lambhyaty api //
                <span class="ref">AgMsv_2.56</span></p>
            
            
            <p id="AgMsv_2.57">
               tad atra bhāvanādehagatopāyaiḥ pare sati /<br />
               yadaiṣa pravivikṣuḥ syād yogī tāvad prakampate //
                <span class="ref">AgMsv_2.57</span></p>
            
            
            <p id="AgMsv_2.58">
               pūrvajanmaśatābhyastadehatādātmyaniścayaḥ /<br />
               jalapāṃsuvad ekatvaṃ manvānaś ciccharīrayoḥ //
                <span class="ref">AgMsv_2.58</span></p>
            
            
            <p id="AgMsv_2.59">
               bhedākhyamāyārahite paripūrṇacidātmani /<br />
               praviśet prathamaṃ yāvat svabalākramaṇakramāt //
                <span class="ref">AgMsv_2.59</span></p>
            
            
            <p id="AgMsv_2.60">
               bhaven nidrāsya sā dehāveśaśaithilyadāyinī /<br />
               kamprarūpaiva yāvan no rūḍhir jātā parātmani //
                <span class="ref">AgMsv_2.60</span></p>
            
            
            <p id="AgMsv_2.61">
               etad avyaktaliṅgaṃ tannaraśaktiśivātmakam /<br />
               yatra viśvam idaṃ līnaṃ yad antaḥsthaṃ ca gamyate //
                <span class="ref">AgMsv_2.61</span></p>
            
            
            <p id="AgMsv_2.62">
               kiṃ cādhvajātam etad dehasthatayaiva pūrvanirṇītam /<br />
               tasyonmeṣavaśena sphuṭatāṃ yāyāt samāveśaḥ //
                <span class="ref">AgMsv_2.62</span></p>
            
            
            <p id="AgMsv_2.63">
               cittattvasya viśeṣaspandadaśāśālinaś cidānandaḥ /<br />
               śāktasamullāsabharād antaḥkṛtamantravīryaparasāraḥ //
                <span class="ref">AgMsv_2.63</span></p>
            
            
            <p id="AgMsv_2.64">
               naraśaktimayam idaṃ tadvyaktāvyaktaṃ bhavel liṅgaṃ /<br />
               siddhiphalaprasavarasaprasūnam iti kathyate śāstre //
                <span class="ref">AgMsv_2.64</span></p>
            
            
            <p id="AgMsv_2.65">
               vyaktaliṅgaṃ tad uktaṃ tu yat kevalanarātmakam /<br />
               ekasya spandanasyeyaṃ tridhā bhedavyavasthitiḥ //
                <span class="ref">AgMsv_2.65</span></p>
            
            
            <p id="AgMsv_2.66">
               etalliṅgajñānapraviyuktahṛdā vṛthaiva hi bhajante /<br />
               bāhyasthaliṅgapūjāṃ prayāsamātraṃ phalāya na hi tat syāt //
                <span class="ref">AgMsv_2.66</span></p>
            
            
            <p id="AgMsv_2.67">
               yad vyaktam ātmaliṅgākhyaṃ nararūpasamāśrayi /<br />
               dehābhedamaye bāhye viśvasmin bharite sati //
                <span class="ref">AgMsv_2.67</span></p>
            
            
            <p id="AgMsv_2.68">
               samudeti mahānandabhūmau līnasya yoginaḥ /<br />
               tenādyaṃ liṅgam abhyeti saṃmukhīnatvam añjasā //
                <span class="ref">AgMsv_2.68</span></p>
            
            
            <p id="AgMsv_2.69">
               atra liṅge sadā tiṣṭhet pūjāviśrāntitatparaḥ /<br />
               yadyoginīnāṃ hṛdayaṃ paramānandamandiram //
                <span class="ref">AgMsv_2.69</span></p>
            
            
            <p id="AgMsv_2.70">
               pūrvoktabījayonyaṃśavisargānandamandirāḥ /<br />
               yatra kāmapi tādātmyasampattiṃ cinvate budhāḥ //
                <span class="ref">AgMsv_2.70</span></p>
            
            
            <p id="AgMsv_2.71">
               yatra prayāsavirahāt sarvo 'sau devatāgaṇaḥ /<br />
               ānandapūrṇe dhāmny āste nityoditacidātmakaḥ //
                <span class="ref">AgMsv_2.71</span></p>
            
            
            <p id="AgMsv_2.71">
               yattadbhairavanāthasya saṃkocetarabhāsanam /<br />
               avidyamānasaṃkocavikāsasyāpi bhāsate //
                <span class="ref">AgMsv_2.71</span></p>
            
            
            <p id="AgMsv_2.72">
               yattatsamāptisaṃghaṭṭasamutthānandadhārayā /<br />
               avasiktam idaṃ viśvam apojjhati purāṇatām //
                <span class="ref">AgMsv_2.72</span></p>
            
            
            <p id="AgMsv_2.73">
               tatra praveśane yatnaḥ kāryatvena prayāsakṛt /<br />
               yataḥ sadodito bhānuḥ kiṃ dīpena vicāryate //
                <span class="ref">AgMsv_2.73</span></p>
            
            
            <p id="AgMsv_2.74">
               yadi svātmasthito yogī śivacitspandabhūmigaḥ /<br />
               yadi vā bāhyabhāvaughaviśeṣayoginīkulanandanaḥ //
                <span class="ref">AgMsv_2.74</span></p>
            
            
            <p id="AgMsv_2.77">
               ghaṭābhāve 'pi sāmānyaspandābhāsamayīṃ sthitim /<br />
               parabhairavamudrāṃ tām antarlakṣabahirdṛśam //
                <span class="ref">AgMsv_2.77</span></p>
            
            
            <p id="AgMsv_2.78">
               yad āśrayati śaivī sā parā devī tataḥ punaḥ /<br />
               svātantryahelānirmeye tattadarthakriyāmaye //
                <span class="ref">AgMsv_2.78</span></p>
            
            
            <p id="AgMsv_2.79">
               bhāvaughe sotsukaunmukhyavimarśarasayogataḥ /<br />
               viśeṣaspandasadbhūmiṃ śaktiṃ saṃspṛśya vartate //
                <span class="ref">AgMsv_2.79</span></p>
            
            
            <p id="AgMsv_2.80">
               etenādhiṣṭhitā dhāmnā svamantrāstatprakāśane /<br />
               yānti svātantrayogitvaṃ vicitrāsvapi siddhiṣu //
                <span class="ref">AgMsv_2.80</span></p>
            
            
            <p id="AgMsv_2.81">
               hānādānatiraskāravṛttau rūḍhim upāgataḥ /<br />
               sarvabhāsanayogena bhāsamānaṃ cidātmanā //
                <span class="ref">AgMsv_2.81</span></p>
            
            
            <p id="AgMsv_2.82">
               abhedavṛttitaḥ paśyan dṛśyaṃ citicamatkṛteḥ /<br />
               arthakriyārthitādainyakāritāṃ kātarāṃ sthitm //
                <span class="ref">AgMsv_2.82</span></p>
            
            
            <p id="AgMsv_2.83">
               vihāya yāvad āsīta tāvac chāṃbhavabhūmikām /<br />
               bhairavīm āviśaty eva parāṃ bhūmim ayatnataḥ //
                <span class="ref">AgMsv_2.83</span></p>
            
            
            <p id="AgMsv_2.84">
               etadāviṣṭasaṃvitti sarvam eva nirīkṣyate /<br />
               prakāśarūpatākrāntaṃ caitanyaṃ hi prakāśate //
                <span class="ref">AgMsv_2.84</span></p>
            
            
            <p id="AgMsv_2.85">
               na cāprakāśaṃ prākāśyayogād eti prakāśatām /<br />
               iti vistarataḥ pūrvaṃ prakāśitam idaṃ yataḥ //
                <span class="ref">AgMsv_2.85</span></p>
            
            
            <p id="AgMsv_2.86">
               mahāsāhasasaṃyogavilīnākhilavṛttikaḥ /<br />
               puñjībhūtasvaraśmyoghanirbharībhūtamānasaḥ //
                <span class="ref">AgMsv_2.86</span></p>
            
            
            <p id="AgMsv_2.87">
               akiṃciccintakaḥ spaṣṭadṛṣṭabhedojjhitasthitiḥ /<br />
               yāvad āsīta tāvat tu pūrvoktā eva bhūmayaḥ //
                <span class="ref">AgMsv_2.87</span></p>
            
            
            <p id="AgMsv_2.88">
               sāṃmukhyaṃ yānti saṃsārasadmadāhaikahetavaḥ /<br />
               yaś ca divyo 'kṣasaṃghāto bhedarūḍhitirohitaḥ //
                <span class="ref">AgMsv_2.88</span></p>
            
            
            <p id="AgMsv_2.89">
               svātantryapoṣakakrīḍāmātropakaraṇātmakaḥ /<br />
               yadā nimīlanāvandhyas tiṣṭhaty ekaṃ kṣaṇaṃ tadā //
                <span class="ref">AgMsv_2.89</span></p>
            
            
            <p id="AgMsv_2.90">
               taddvāroditasaṃbodhamahājvālāvilāpitam /<br />
               viśvam abhyeti paramānandasāgaraśāyitām //
                <span class="ref">AgMsv_2.90</span></p>
            
            
            <p id="AgMsv_2.91">
               tadrasāpānaviśrāntaḥ saṃviddevīḥ pratarpayan /<br />
               acirād eti maraṇajanmatrāsavihīnatām //
                <span class="ref">AgMsv_2.91</span></p>
            
            
            <p id="AgMsv_2.92">
               āśyānabhāvaṃ hi gatā svasaṃviddehendriyajñeyamayatvam āptā /<br />
               yuktyā tu sā prāptavilīnabhāvāt saṃvidghanaṃ svaṃ vapur eva yāti //
                <span class="ref">AgMsv_2.92</span></p>
            
            
            <p id="AgMsv_2.93">
               yuktyā yayaiva bāhyārthavivaśīkṛtacetasām /<br />
               vyutthitir jāyate saiva bhairavānandasaṃvidaḥ //
                <span class="ref">AgMsv_2.93</span></p>
            
            
            <p id="AgMsv_2.94">
               tayaiva yoginīvaktrasaṃpradāyakramāptayā /<br />
               vidhūtakalmaṣāveśā tiṣṭhate cinmayī sthitiḥ //
                <span class="ref">AgMsv_2.94</span></p>
            
            
            <p id="AgMsv_2.95">
               vaktram īṣad yadā yogī vikāsayati saṃvidaḥ /<br />
               sarvā indriyanāḍyantaścakrākramaṇasaṃśrayāḥ //
                <span class="ref">AgMsv_2.95</span></p>
            
            
            <p id="AgMsv_2.96">
               tadā vikāsaṃ grāhyārthabhedābhāvamayaṃ haṭhāt /<br />
               prayānti cidunmukhatvāt nīlapītādibhedavān //
                <span class="ref">AgMsv_2.96</span></p>
            
            
            <p id="AgMsv_2.97">
               grāhyagrāhakasaṃbandhabhedaḥ sapadi bhidyate /<br />
               yoginīvaktrasaṃrūḍhasaṃpradāyakramāptayā //
                <span class="ref">AgMsv_2.97</span></p>
            
            
            <p id="AgMsv_2.98">
               sadyo 'nubhavadāyinyā mudrayā mudritākhilaḥ /<br />
               sarvādhiṣṭhātṛcidrūpasākṣādbhairavatandritaḥ //
                <span class="ref">AgMsv_2.98</span></p>
            
            
            <p id="AgMsv_2.99">
               sa yogī vismayāviṣṭo labhate svātmasaṃvidam /<br />
               tattaddṛśyodayāpāyayoge 'py anapayatsthiti //
                <span class="ref">AgMsv_2.99</span></p>
            
            
            <p id="AgMsv_2.100">
               taḍāgavartinimnāmbu tannānyatra pravartate /<br />
               prayatnenāpi tanmātrapūraṇāya yad akṣamam //
                <span class="ref">AgMsv_2.100</span></p>
            
            
            <p id="AgMsv_2.101">
               yadā tvantaḥdvāravāridhārasaṃpūritaṃ rasāt /<br />
               bhaved bhaveyustatpūrṇāḥ pravāhāḥ sarvatomukhāḥ //
                <span class="ref">AgMsv_2.101</span></p>
            
            
            <p id="AgMsv_2.102">
               evaṃ svollāsarabhasāc caitanyaṃ pronmiṣatsvayaṃ /<br />
               avibhāgena bhāvāṃśān svātmābhedena bhāsayan //
                <span class="ref">AgMsv_2.102</span></p>
            
            
            <p id="AgMsv_2.103">
               mīlanāviṣayībhāvaṃ śrayed yadi muhūrtakaṃ /<br />
               māyāvigalanād bhūmir bhairavīyā virājate //
                <span class="ref">AgMsv_2.103</span></p>
            
            
            <p id="AgMsv_2.104">
               vaikalpiko 'hyavacchedaḥ paścād yāṃ darśayed bhidām /<br />
               saiva māyā svatantrasya bhedadṛṣṭiprakāśinī //
                <span class="ref">AgMsv_2.104</span></p>
            
            
            <p id="AgMsv_2.105">
               unmeṣamātrarūḍhasya sā nirmūlā na saṃbhavet /<br />
               itthaṃ kiṃ bahunoktena naye 'nuttarātmani //
                <span class="ref">AgMsv_2.105</span></p>
            
            
            <p id="AgMsv_2.106">
               vastuto 'sti na kasyāpi yogāṅgasyābhyupāyatā /<br />
               svarūpaṃ hyasya nīrūpam avacchedavivarjanāt //
                <span class="ref">AgMsv_2.106</span></p>
            
            
            <p id="AgMsv_2.107">
               upāya 'pyanupāyo 'syāyāgavṛttinirodhataḥ /<br />
               recanapūraṇair eṣā rahitā tanuvātanauḥ //
                <span class="ref">AgMsv_2.107</span></p>
            
            
            <p id="AgMsv_2.108">
               tārayaty evam ātmānaṃ bhedasāgaragocarāt /<br />
               nimajjamānam apy etan mano vaiṣayike rase //
                <span class="ref">AgMsv_2.108</span></p>
            
            
            <p id="AgMsv_2.109">
               nāntarārdratvam abhyeti niśchidraṃ tumbakaṃ yathā /<br />
               svaṃ panthānaṃ hayasyeva manaso ye nirundhate //
                <span class="ref">AgMsv_2.109</span></p>
            
            
            <p id="AgMsv_2.110">
               teṣāṃ tatkhaṇḍanayogād dhavaty unmārgakoṭibhiḥ /<br />
               kiṃsvid etad iti prāyo duḥkhe 'py utkaṇṭhate manaḥ //
                <span class="ref">AgMsv_2.110</span></p>
            
            
            <p id="AgMsv_2.111">
               sukhād api virajyeta jñānād etad idaṃ [tv iti] /<br />
               tathāhi gurur ādikṣad bahudhā svakaśāsane //
                <span class="ref">AgMsv_2.111</span></p>
            
            
            <p id="AgMsv_2.112">
               anādaraviraktyaiva galantīndriyavṛttayaḥ /<br />
               yāvat tu viniyamyante tāvat tāvad vikurvate //
                <span class="ref">AgMsv_2.112</span></p>
            
            
            <p id="AgMsv_2.113">
               pratyāhāro 'pi nāmāyaṃ yo 'kṣajāle pravartyate /<br />
               bandhasyārūḍhavṛttes tad vajralepena bandhanam //
                <span class="ref">AgMsv_2.113</span></p>
            
            
            <p id="AgMsv_2.114">
               artheṣu tadbhogavidhau tadutthe  <br />\ \ duḥkhe sukhe vā galitābhiśaṅkam /<br />
               anāviśanto 'pi nimagnacittā  <br />\ \ jānanti vṛttikṣayasaukhyam antaḥ //
                <span class="ref">AgMsv_2.114</span></p>
            
            
            <p id="AgMsv_2.115">
               saty evātmani citsvabhāvamahasi svānte tathopakriyāṃ  <br />tasmai kurvati tatpracāracature saty akṣavarge 'pi ca /<br />
               satsv artheṣu rasādiṣu sphuṭataraṃ yad bhedavandhyodayaṃ <br />yogī tiṣṭhati pūrṇaraśmikhacitas tat tattvam ādīyatām //
                <span class="ref">AgMsv_2.115</span></p>
            
            
            <p id="AgMsv_2.116">
               aviveka eva param iha saṃsāra iti pravādamātram /<br />
               aviveka eva hi paraṃ niḥśreyasalābhasopānam //
                <span class="ref">AgMsv_2.116</span></p>
            
            
            <p id="AgMsv_2.117">
               tyajāvadhānāni nanu kva nāma <br />dhatse 'vadhānaṃ vicinu svayaṃ tat /<br />
               pūrṇe 'vadhānaṃ nahi nāma yuktaṃ <br />nāpūrṇam abhyeti ca satyabhāvam //
                <span class="ref">AgMsv_2.117</span></p>
            
            
            <p id="AgMsv_2.118">
               yatraivānandayogaḥ kvacana nanu bhavet tatra pūrṇaḥ svabhāvaḥ <br />--- --- te veti tatra praśamapadam iyād yady ayaṃ bhedamohaḥ /<br />
               tajjñāne jāgradādāv api nikhilapade cinmahācakranātho <br />yogī jāyeta nānāvyavahṛtapathago 'pyullasan mantravīryaḥ //
                <span class="ref">AgMsv_2.118</span></p>
            
            
            <p id="AgMsv_2.119">
               yathā hi kūpaṃ pracikīrṣur eva <br />prāpte jale yāti kṛtitvam ekaḥ /<br />
               kaścit punar hastagatādi[vāri]mātrād <br />itthaṃ paraprāptividhir vicitraḥ //
                <span class="ref">AgMsv_2.119</span></p>
            
            
            <p id="AgMsv_2.120">
               anupāyam idaṃ tasmād upāyopeyayogataḥ /<br />
               bhedabandhād vimucyeta kathaṃ vetarathā janaḥ //
                <span class="ref">AgMsv_2.120</span></p>
            
            
            <p id="AgMsv_2.121">
               anupāye 'pi caitasmin kiṃcit sāṃbandhyavṛttitaḥ /<br />
               upāyasyopadeśo 'yaṃ śāstre 'tra bahudhā kṛtaḥ //
                <span class="ref">AgMsv_2.121</span></p>
            
            
            <p id="AgMsv_2.122">
               yathā lipyakṣarair bālāḥ satye varṇātmani sphuṭam /<br />
               praveśyante tathā mūḍhais tair aupāyikaiḥ kramāt //
                <span class="ref">AgMsv_2.122</span></p>
            
            
            <p id="AgMsv_2.123">
               tadartham eva cādvaite paratattve 'pi sādaram /<br />
               pūjādhyānādi śāstre 'sminn ucitaṃ kiṃcid ucyate //
                <span class="ref">AgMsv_2.123</span></p>
            
            
            <p id="AgMsv_2.124">
               yat kiṃcin manasāhlādi yatra kvāpīndriyasthitau /<br />
               yojyate bodhasadbrahmadhāmni brahmabilātmani //
                <span class="ref">AgMsv_2.124</span></p>
            
            
            <p>ātmānusārisadbhāvasamāveśadaśāśrayāt</p>
            
            <p id="AgMsv_2.125">
               tattatparakuleśānaśakticakrārcanākrame /<br />
               prayāty evāprayatnena karaṇatvaṃ svabhāvataḥ //
                <span class="ref">AgMsv_2.125</span></p>
            
            
            <p id="AgMsv_2.126">
               kṛtvādhāradharāṃ camatkṛtirasaprokṣākṣaṇakṣālitām <br />āttair mānasataḥ svabhāvakusumaiḥ svāmodasaṃdohibhiḥ /<br />
               ānandāmṛtanirbharasvahṛdayānarghārghapātrakramāt <br />tvāṃ devyā saha dehadevasadane devārcaye 'harniśam //
                <span class="ref">AgMsv_2.126</span></p>
            
            
            <p id="AgMsv_2.127">
               evaṃ yatra kvacit tiṣṭhet svavimarśasvabhāvataḥ /<br />
               tatra śaktitrayāveśas tridhā tāvat prakāśate //
                <span class="ref">AgMsv_2.127</span></p>
            
            
            <p id="AgMsv_2.128">
               navadhā bhāsamānasya proktadvādaśacakrataḥ /<br />
               viśrāntir ekakṣaṇagā sāṣṭottaraśatasthitiḥ //
                <span class="ref">AgMsv_2.128</span></p>
            
            
            <p id="AgMsv_2.129">
               ekaiva śatasaṃkhyā ca sā sthitiḥ pravibhāvyate /<br />
               itthaṃ yat kiṃcanaitasya vacanaṃ yogino bhavet //
                <span class="ref">AgMsv_2.129</span></p>
            
            
            <p id="AgMsv_2.130">
               tad eva japayogāya jāyate 'nuttare pathi /<br />
               antarindhanasadbhāvam anapekṣyaiva nityaśaḥ //
                <span class="ref">AgMsv_2.130</span></p>
            
            
            <p id="AgMsv_2.131">
               yo jvalaty akhilākṣaughaprasṛtāgraśikhāśataḥ /<br />
               tatraiva sarvabhāvānāṃ praveśaś ced vimṛśyate //
                <span class="ref">AgMsv_2.131</span></p>
            
            
            <p id="AgMsv_2.132">
               nūnaṃ jhaṭiti saṃpluṣṭasthūlarūpatayā haṭhāt /<br />
               yānti bodhamahājvālāprakāśaikyaṃ svarūpataḥ /<br />
               sa eṣa paramo homo bhairavīyakrame mataḥ //
                <span class="ref">AgMsv_2.132</span></p>
            
            
            <p id="AgMsv_2.133">
               nijabodhajaṭharahutabhuji bhāvāḥ samyagsamarpitā yuktyā /<br />
               jahati bhedavibhāgaṃ nijaśaktyā taṃ samindhate yasmāt //
                <span class="ref">AgMsv_2.133</span></p>
            
            
            <p id="AgMsv_2.134">
               yad eva svecchayā sṛṣṭisvābhāvyavaśataḥ puraḥ /<br />
               nirmimīte 'kṣaviṣayaṃ taddhyānāyāvakalpate //
                <span class="ref">AgMsv_2.134</span></p>
            
            
            <p id="AgMsv_2.135">
               nirākāre hi ciddhāmni viśvākṛtimaye sati /<br />
               phalārthināṃ kācid eva dhyeyatvenākṛtiḥ sthitā //
                <span class="ref">AgMsv_2.135</span></p>
            
            
            <p id="AgMsv_2.136">
               yathā hy abhedasaṃpūrṇe bhāve 'py udakam āharan /<br />
               anyākṛtyapahānena ghaṭam arthayate rasāt //
                <span class="ref">AgMsv_2.136</span></p>
            
            
            <p id="AgMsv_2.137">
               tathaiva parameśānaniyatipravijṛmbhaṇāt /<br />
               kācid evākṛtiḥ kāṃcit sūte phalavikalpanam //
                <span class="ref">AgMsv_2.137</span></p>
            
            
            <p id="AgMsv_2.138">
               yas tu saṃpūrṇacidvṛttir na phalaṃ nāma vāñchati /<br />
               tasya viśvākṛti dhyānaṃ sarvadaiva vijṛmbhate //
                <span class="ref">AgMsv_2.138</span></p>
            
            
            <p id="AgMsv_2.139">
               kulayogina udriktabhairavīyarasāsavāt /<br />
               ghūrṇamānasya yaḥ kaścit ko 'py udeti yathā tathā //
                <span class="ref">AgMsv_2.139</span></p>
            
            
            <p id="AgMsv_2.140">
               śarīragaḥ samāveśo modanadrāvaṇātmakaḥ /<br />
               sā svīkṛtajaganmudrā mudrā nairuttare mate //
                <span class="ref">AgMsv_2.140</span></p>
            
            
            <p id="AgMsv_2.141">
               eṣa yogavidhiḥ ko 'pi kasyāpi hṛdi vartate /<br />
               yasya prasīdec ciccakraṃ drāg apaścimajanmanaḥ //
                <span class="ref">AgMsv_2.141</span></p>
            
            
            <p id="AgMsv_2.142">
               lokenālokyamāno 'pi dehabandhavidhau sthitaḥ /<br />
               abhyeti yoge rūḍhe na kṣaṇāt kām api saṃvidam //
                <span class="ref">AgMsv_2.142</span></p>
            
            
            <p id="AgMsv_2.143">
               atraiva tv asmatpūrvācāryāṇāṃ dhiṣaṇā bhṛśam /<br />
               abhyamaṃsta bhavābhogavibhramāṇām asaṃnidhim //
                <span class="ref">AgMsv_2.143</span></p>
            
            
            <p id="AgMsv_2.144">
               vedasāṃkhyabhavedvādanyāyasaugatalaukikaiḥ /<br />
               pañcarātrakriyāśāstrasiddhāntādibhir alam //
                <span class="ref">AgMsv_2.144</span></p>
            
            
            <p id="AgMsv_2.145">
               ucitocitavijñānakriyāṃśaparibhāvakaiḥ /<br />
               sarvaiḥ svaprakriyārūḍhais tais tair aucityayogataḥ //
                <span class="ref">AgMsv_2.145</span></p>
            
            
            <p id="AgMsv_2.146">
               yatra bījasamāvāpakhananādikriyākramaḥ /<br />
               akāri śāmbhavānekaśākhābhir yo 'tivistṛtaḥ //
                <span class="ref">AgMsv_2.146</span></p>
            
            
            <p id="AgMsv_2.147">
               tasya cidbhairavataroḥ phalam etad anuttaram /<br />
               āśramasthitacaryādyair jaṭājālāñjanāntakaiḥ //
                <span class="ref">AgMsv_2.147</span></p>
            
            
            <p id="AgMsv_2.148">
               kṛtair apy akṛtair vāpi yatra no labhyate bhidā /<br />
               tatraiva yoge viśrāntiṃ kurvatāṃ bhavaḍambaraḥ //
                <span class="ref">AgMsv_2.148</span></p>
            
            
            <p id="AgMsv_2.149">
               himānīva mahāgrīṣme svayam eva pralīyate /<br />
               alaṃ hi carvyamāṇe 'smin sarase saṃvidāsave //
                <span class="ref">AgMsv_2.149</span></p>
            
            
            <p id="AgMsv_2.150">
               nissaranti mahollāsāḥ saṃkhyā yeṣu na vidyate /<br />
               teṣāṃ ca prakaṭīkārāḥ kṛtāḥ prāg eva vistarāt /<br />
               atrābhinavagupte tu tattve ke 'py eva niścitāḥ //
                <span class="ref">AgMsv_2.150</span></p>
            
            
            <p id="AgMsv_2.151">
               ketakīkusumasaurabhe bhṛśaṃ <br />\ \ bhṛṅga eva rasiko na makṣikā /<br />
               bhairavīyaparamādvayārcane <br />\ \ ko 'pi rajyati na bhedamohitaḥ //
                <span class="ref">AgMsv_2.151</span></p>
            
            
            <p id="AgMsv_2.152">
               nātra rūḍhasya kāryā syāc chuddhiḥ kācana kutracit /<br />
               aśuddhaṃ hi jagaty eva bhairavātmani kiṃ bhavet //
                <span class="ref">AgMsv_2.152</span></p>
            
            
            <p id="AgMsv_2.153">
               aśuddhe 'pi ca bhūtaughe kena śuddhiḥ pratāyatām /<br />
               anavasthā bhaved itthaṃ vyarthānyonyāśritis tathā //
                <span class="ref">AgMsv_2.153</span></p>
            
            
            <p id="AgMsv_2.154">
               aśuddhasya tirodhāne śuddhaṃ nāma pralīyate /<br />
               pratiyogikṛtaṃ tad dhi na svabhāvena nīlavat //
                <span class="ref">AgMsv_2.154</span></p>
            
            
            <p id="AgMsv_2.155">
               ata eva na kaścid āgraho <br />\ \ viṣayāṇāṃ grahaṇe 'py apohane /<br />
               parabhairavasaṃvidātmanaḥ <br />\ \ svayam evocchalitā hi bhoktṛtā //
                <span class="ref">AgMsv_2.155</span></p>
            
            
            <p id="AgMsv_2.156">
               sarvam atra vihitaṃ yato 'munā <br />\ \ vartmanā sakalam eva yujyate /<br />
               mārgam evam apahastya kiṃcana <br />\ \ kāpi naiva nanu yāti yuktatām //
                <span class="ref">AgMsv_2.156</span></p>
            
            
            <p id="AgMsv_2.157">
               tathāhi dīkṣā nāmeyaṃ yā malānāṃ nikartanī /<br />
               sa bhedavādināṃ pakṣe kathaṃ nāmopapadyate //
                <span class="ref">AgMsv_2.157</span></p>
            
            
            <p id="AgMsv_2.158">
               tathāhi yo malo nāma sa kathaṃ citsvabhāvakam /<br />
               ātmānam āvṛṇīte kva vibhor āvaraṇakriyā //
                <span class="ref">AgMsv_2.158</span></p>
            
            
            <p id="AgMsv_2.159">
               na ca prakāśas tamasā jātu saṃvriyate yataḥ /<br />
               prakāśodaya evāyaṃ dhvāntadhvaṃsakriyātmakaḥ //
                <span class="ref">AgMsv_2.159</span></p>
            
            
            <p id="AgMsv_2.160">
               kiṃ cāvaraṇam uktaṃ hi raśmyāder gatidharmiṇaḥ /<br />
               pratīghātātmakaṃ tat kiṃ vibhor agatidharmiṇaḥ //
                <span class="ref">AgMsv_2.160</span></p>
            
            
            <p id="AgMsv_2.161">
               api vā jñeyatāmātratirodhānaṃ hi saṃvṛteḥ /<br />
               paṭādinā ghaṭādeḥ syān na svarūpānyathāsthitiḥ //
                <span class="ref">AgMsv_2.161</span></p>
            
            
            <p id="AgMsv_2.162">
               na cātmānaś cidātmatvāj jñeyatvam adhiśerate /<br />
               tadāvaraṇam eṣāṃ tu śabdeṣv api na śobhate //
                <span class="ref">AgMsv_2.162</span></p>
            
            
            <p id="AgMsv_2.163">
               nanv īśvarasya te jñeyā aṇavaḥ katham īdṛśam /<br />
               cidātmakaṃ hi na jñeyaṃ cidātmatvatirohiteḥ //
                <span class="ref">AgMsv_2.163</span></p>
            
            
            <p id="AgMsv_2.164">
               saṃvij jñeyeti śabdo 'yaṃ vandhyā me jananītyadaḥ /<br />
               vākyaṃ smarayatīva svaṃ svātmasabrahmacāri yat //
                <span class="ref">AgMsv_2.164</span></p>
            
            
            <p id="AgMsv_2.165">
               kiṃceśvarasya sārvajñyaṃ tāvatā pratihanyate /<br />
               āvṛtān vetti nāṇūn yan na tv eṣāṃ kācana kṣatiḥ //
                <span class="ref">AgMsv_2.165</span></p>
            
            
            <p id="AgMsv_2.166">
               nanv anāvaraṇe nīle jñātur āvaraṇe sati /<br />
               na darśanaṃ tathā bādhā na sarvajño malāvṛtaḥ //
                <span class="ref">AgMsv_2.166</span></p>
            
            
            <p id="AgMsv_2.167">
               maivaṃ tatra hi dṛgraśmīn gacchataḥ pratihanti tat /<br />
               paṭādi na tu vijñātur asty āvaraṇasaṃbhavaḥ //
                <span class="ref">AgMsv_2.167</span></p>
            
            
            <p id="AgMsv_2.168">
               malaś cāvyāpako vyāptur āvāraka iti sphuṭam /<br />
               ghaṭe 'pi vyomni saṃdadhyād aśūnyatvaṃ svarūpataḥ //
                <span class="ref">AgMsv_2.168</span></p>
            
            
            <p id="AgMsv_2.169">
               ātmanaś cādhikāryatvān malaḥ kiṃcitkaro na cet /<br />
               katham āvaraṇāyaiṣa śakto nanu ca bhoḥ kimu //
                <span class="ref">AgMsv_2.169</span></p>
            
            
            <p id="AgMsv_2.170">
               malasadbhāvamātraṃ hi tasyāvaraṇam ucyate /<br />
               malena sadvitīyo 'ṇur āvṛtaḥ paribhāṣyate //
                <span class="ref">AgMsv_2.170</span></p>
            
            
            <p id="AgMsv_2.171">
               hantānena nayenaiṣa śivam uktātmanām api /<br />
               sthitam āvaraṇaṃ satyaṃ malasadbhāvamātrataḥ //
                <span class="ref">AgMsv_2.171</span></p>
            
            
            <p id="AgMsv_2.172">
               kiṃcāvṛto malenātmā malam eva na vetti kim /<br />
               tadasaṃvedane tasya kiṃ malāntaram ucyate //
                <span class="ref">AgMsv_2.172</span></p>
            
            
            <p id="AgMsv_2.173">
               nanv ataḥ kiṃ malaṃ vettu tarhi vidyākale vinā /<br />
               sarvajñatvaṃ bhavet tac ca malaṃ viditam eva sat //
                <span class="ref">AgMsv_2.173</span></p>
            
            
            <p id="AgMsv_2.174">
               jahātv ātmābhyupāyais tais tair vicitraiḥ prakalpitaiḥ /<br />
               kiṃcāvaraṇam etena yasyātmani bhavet tataḥ //
                <span class="ref">AgMsv_2.174</span></p>
            
            
            <p id="AgMsv_2.175">
               ghaṭādau jñātṛkartṛtve katham asya bhaviṣyataḥ /<br />
               nanu vidyākale kiṃcijjñatvakartṛtvapade smṛte //
                <span class="ref">AgMsv_2.175</span></p>
            
            
            <p id="AgMsv_2.176">
               itthaṃ vimūḍhamatayo vañcyante na tu paṇḍitāḥ /<br />
               jaḍasvabhāvā māyaiṣā tatsūtiś ca kalādikaḥ //
                <span class="ref">AgMsv_2.176</span></p>
            
            
            <p id="AgMsv_2.177">
               acidātmā kathaṃkāraṃ cidabhivyañjanakṣamaḥ /<br />
               abhivyaktā ca cidvibhvī kiṃcittvādiviśeṣaṇaiḥ //
                <span class="ref">AgMsv_2.177</span></p>
            
            
            <p id="AgMsv_2.178">
               viśeṣyatāṃ kathaṃ nāma sāṃśavastūcitaṃ hi tat /<br />
               nanu devaḥ kalāvidyākaraṇo vyañjayec citam //
                <span class="ref">AgMsv_2.178</span></p>
            
            
            <p id="AgMsv_2.179">
               vyanaktu sarvato hanta nāsyāśaktir athāgrahaḥ /<br />
               male sadātane cāsya kathaṃ muktir bhaviṣyati //
                <span class="ref">AgMsv_2.179</span></p>
            
            
            <p id="AgMsv_2.180">
               roddhrī śaktir malasyāsti sā ca kvāpi nivartate /<br />
               kvāpi pravartate ceti dhig idaṃ mūḍhabhāṣitam //
                <span class="ref">AgMsv_2.180</span></p>
            
            
            <p id="AgMsv_2.181">
               jaḍānāṃ ko 'nusandhiḥ syāt taṃ vinaitat kathaṃ bhavet /<br />
               atha tatrāpi devasya hetutābhyupagamyate //
                <span class="ref">AgMsv_2.181</span></p>
            
            
            <p id="AgMsv_2.182">
               kiṃ nimittam asau devas tāṃ śaktiṃ saṃpravartayet /<br />
               pravartitāṃ vā kiṃ nāma tāṃ nivartayate punaḥ //
                <span class="ref">AgMsv_2.182</span></p>
            
            
            <p id="AgMsv_2.183">
               svātantryād iti cet pūrṇaṃ tad evāśrīyate na kim /<br />
               malasya dhvāntarūpasya na ca pāko 'pi kaścana //
                <span class="ref">AgMsv_2.183</span></p>
            
            
            <p id="AgMsv_2.184">
               sa hy anyatādānayogād dhanty amuṣya dhruvātmatām /<br />
               etena malasaṃbandhād īśvarecchāpracoditaḥ //
                <span class="ref">AgMsv_2.184</span></p>
            
            
            <p id="AgMsv_2.185">
               bhogalobhakathāviṣṭaḥ paśuḥ sṛṣṭyānugṛhyate /<br />
               iti yad bhaṇyate mūlahataṃ taj, janitaṃ tataḥ //
                <span class="ref">AgMsv_2.185</span></p>
            
            
            <p id="AgMsv_2.186">
               svātmapracchādanakrīḍāmātram eva malaṃ viduḥ /<br />
               svatantro hi vibhuḥ kiṃcit kiṃ na svātmani bhāsayet //
                <span class="ref">AgMsv_2.186</span></p>
            
            
            <p id="AgMsv_2.187">
               yac ca karmāpi nāmeṣṭaṃ tattāvat pravicāryatām /<br />
               tathāhi karmasaṃbandhe sthite 'pi katham īdṛśaḥ //
                <span class="ref">AgMsv_2.187</span></p>
            
            
            <p id="AgMsv_2.188">
               mahāpralaya ucyate mahāsṛṣṭiś ca vā katham /<br />
               nanv īśvarecchayā tatra karmāyāti niruddhatām //
                <span class="ref">AgMsv_2.188</span></p>
            
            
            <p id="AgMsv_2.189">
               karmaudāsīnyayogena karmāntaram apekṣatām /<br />
               īśvaro 'tha navā pūrvapakṣe saṃbhava eva ca //
                <span class="ref">AgMsv_2.189</span></p>
            
            
            <p id="AgMsv_2.190">
               nasaṃbhave sa kutrāṃśe caiśvaryam adhigacchatu /<br />
               karmataḥ sarvam evedaṃ syāt sṛṣṭipralayādikam //
                <span class="ref">AgMsv_2.190</span></p>
            
            
            <p id="AgMsv_2.191">
               atha karmānapekṣo vā karmaṇāṃ rodhanaṃ tataḥ /<br />
               sadā niruddhāny eveśaḥ karmāṇi kurutāṃ vibhuḥ //
                <span class="ref">AgMsv_2.191</span></p>
            
            
            <p id="AgMsv_2.192">
               nanu teṣāṃ svabhāvo 'yaṃ yadbhogaprasavātmatā /<br />
               kathaṃ svabhāva eṣa syād yaḥ paropādhitāṃ gataḥ //
                <span class="ref">AgMsv_2.192</span></p>
            
            
            <p id="AgMsv_2.193">
               anapekṣo hi bhāvānāṃ svabhāvaḥ karmaṇāṃ tataḥ /<br />
               īśaiṣaṇānapekṣāṇāṃ yadrūpaṃ tatsvakaṃ vapuḥ //
                <span class="ref">AgMsv_2.193</span></p>
            
            
            <p id="AgMsv_2.194">
               kiṃ ca pralayalīnāni karmāṇi sthitibhāñjy api /<br />
               kiṃ prabodhayate devaḥ kiṃ nu dṛ[sṛ]ṣṭair hi taiḥ kṛtam //
                <span class="ref">AgMsv_2.194</span></p>
            
            
            <p id="AgMsv_2.195">
               malapākāya cet so 'pi sudūram apasāritaḥ /<br />
               kiṃ cātmā vibhur evaiṣa sa kiṃ nāma karoti hi //
                <span class="ref">AgMsv_2.195</span></p>
            
            
            <p id="AgMsv_2.196">
               iti pūrvaṃ vicāraś ca vistareṇa prapañcitaḥ /<br />
               mṛddaṇḍacakrasūtreṣu dhīmān karteśvaraḥ sthitaḥ //
                <span class="ref">AgMsv_2.196</span></p>
            
            
            <p id="AgMsv_2.197">
               kumbhakārasya kartṛtvaṃ kutrāṃśe nv avatiṣṭhatām /<br />
               akṛṣṭapacyabījeṣu prarohaprasavādike //
                <span class="ref">AgMsv_2.197</span></p>
            
            
            <p id="AgMsv_2.198">
               pūrvaṃ karotu hetutvaṃ na sasyeṣv iti ko nayaḥ /<br />
               idaṃ duṣkṛtam etac ca sukṛtaṃ phalabhedataḥ //
                <span class="ref">AgMsv_2.198</span></p>
            
            
            <p id="AgMsv_2.199">
               iti yat pravibhaktaṃ kiṃ tatrāsyecchaiva jṛmbhate /<br />
               svatantro yady asau kasmāt parapīḍākārīṃ nijām //
                <span class="ref">AgMsv_2.199</span></p>
            
            
            <p id="AgMsv_2.200">
               icchāṃ gṛhṇāti yo nityaṃ karuṇārasanirbharaḥ /<br />
               nanu svabhāvāttattādṛk karmātaḥ phaladāyakam //
                <span class="ref">AgMsv_2.200</span></p>
            
            
            <p id="AgMsv_2.201">
               prāyaścittādikaraṇāc chāmyec ceti vicārayan /<br />
               devas tathaiva tanute śāstraṃ citropadeśakam //
                <span class="ref">AgMsv_2.201</span></p>
            
            
            <p id="AgMsv_2.202">
               śaivaṃ, svabhāva edādṛk karmaṇām iti ko nayaḥ /<br />
               bījam aṅkurasaṃsūtisvabhāvam iti mādṛśaḥ //
                <span class="ref">AgMsv_2.202</span></p>
            
            
            <p id="AgMsv_2.203">
               pūrvavṛddhavyavahṛter vijñātuṃ prabhaviṣṇavaḥ /<br />
               īśvaras tu nijecchayā vinā na hi kadācana //
                <span class="ref">AgMsv_2.203</span></p>
            
            
            <p>avalokitavān karmaphalavaicitryacāturīm /</p>
            
            
            <p id="AgMsv_2.204">
               tasmād devaḥ sarvakartā yadi syāt <br />kartāraḥ syur nātmavargāḥ kathaṃcid /<br />
               no kartāras te 'pi cet karmavandhyān <br />uddiśyainān sarvakartā na devaḥ //
                <span class="ref">AgMsv_2.204</span></p>
            
            
            <p id="AgMsv_2.205">
               itthaṃ ca bhedadṛṣṭyedaṃ karma nāma na mu[yu]ktimat /<br />
               etāvān atra saṃkṣopo vyāso 'nyatra tu darśitaḥ //
                <span class="ref">AgMsv_2.205</span></p>
            
            
            <p id="AgMsv_2.206">
               saṃvedanātmako deva ekas tasmāt svataḥ khalu /<br />
               sarvakartā sa vaicitryāt karmayogīti bhaṇyate //
                <span class="ref">AgMsv_2.206</span></p>
            
            
            <p id="AgMsv_2.207">
               māyā ca nāma viśvasya yā kāraṇam iti sthitā /<br />
               sā dharaṇyantatattvāṃśagarbhā nityā yadi sphuṭam //
                <span class="ref">AgMsv_2.207</span></p>
            
            
            <p id="AgMsv_2.208">
               pralayo na kadācit syān nanu sa vyaktibhāvataḥ /<br />
               vyaktiṃ nāma na jānīmo vijñānaṃ grāhyatā yataḥ //
                <span class="ref">AgMsv_2.208</span></p>
            
            
            <p id="AgMsv_2.209">
               tadīśvaraparajñānagrāhyatāsti sadātanī /<br />
               tasyām avidyamānāyām īśvaraḥ kāraṇaṃ kutaḥ //
                <span class="ref">AgMsv_2.209</span></p>
            
            
            <p id="AgMsv_2.210">
               sphuṭaṃ prakurute kumbhaṃ tadvad īśe bhaviṣyati /<br />
               maivam antarbahīrūpakaraṇapravibhedataḥ //
                <span class="ref">AgMsv_2.210</span></p>
            
            
            <p id="AgMsv_2.211">
               sphuṭāsphuṭādivijñānaṃ yuktaṃ kumbhakṛti sphuṭam /<br />
               īśvarasya sphuṭodārapūrvavijñānaśālinaḥ //
                <span class="ref">AgMsv_2.211</span></p>
            
            
            <p id="AgMsv_2.212">
               ko na jñāto bhaved bhāgo yatrāpi vyaktyapekṣitā /<br />
               satkāryavādināṃ deśe kāraṇe 'pi sphuṭaṃ sthitam //
                <span class="ref">AgMsv_2.212</span></p>
            
            
            <p id="AgMsv_2.213">
               viśvam ityapi māyāyāṃ sphuṭaṃ syād asamañjasam /<br />
               vyāpakāś ca śivātmānas tattvaiḥ sākaṃ parasparam //
                <span class="ref">AgMsv_2.213</span></p>
            
            
            <p id="AgMsv_2.214">
               kathaṃ ca nāma vidyantāṃ vyāpakatvatirohiteḥ /<br />
               vikāsaḥ paramo vyāptiḥ saṃvido bheda ucyate //
                <span class="ref">AgMsv_2.214</span></p>
            
            
            <p id="AgMsv_2.215">
               māyīyaṃ kañcukavrātaṃ yathā karaṇasaṃcayaḥ /<br />
               vicāritaḥ pūrvam eva kāryavargaś ca carcitaḥ //
                <span class="ref">AgMsv_2.215</span></p>
            
            
            <p id="AgMsv_2.216">
               yāvac chivapadādhyāsavandhyaṃ viśvaṃ na visphuret /<br />
               tatsvātantryakathāmātram etad ity avadhāryatām //
                <span class="ref">AgMsv_2.216</span></p>
            
            
            <p id="AgMsv_2.217">
               evaṃ malādyabhāve hi kā dīkṣā ko hi dīkṣakaḥ /<br />
               dīkṣāpātraṃ ca ko vā syād iti kiṃcin na yujyate //
                <span class="ref">AgMsv_2.217</span></p>
            
            
            <p id="AgMsv_2.218">
               śiṣye 'dhvany anale kumbhe maṇḍale srukkarādike /<br />
               samastādhvakṛto nyāsaḥ kathaṃ vāpy upapadyatām //
                <span class="ref">AgMsv_2.218</span></p>
            
            
            <p id="AgMsv_2.219">
               nahi tāvanta eva syur nanu saṃkalpanāvaśāt /<br />
               śodhyaśodhakabhāvo 'yaṃ sarva evodito nanu //
                <span class="ref">AgMsv_2.219</span></p>
            
            
            <p id="AgMsv_2.220">
               kalpitaṃ cet phalet satyaṃ manorājyārjitaśriyaḥ /<br />
               jayanti nākasāmrājyalābhaviśrāntiyogataḥ //
                <span class="ref">AgMsv_2.220</span></p>
            
            
            <p id="AgMsv_2.221">
               kiṃ nāma balavadrūpasaṃkalpapathavartinaḥ /<br />
               phalanti na tathā bhāvā dhyānādiviṣanāśavat //
                <span class="ref">AgMsv_2.221</span></p>
            
            
            <p id="AgMsv_2.222">
               saṃkalpadārḍhyam ity eva dhyānaṃ saṃśayarūṣitam /<br />
               dhyānaṃ ca na phaled eva svayaṃ pakṣadvayāgrahāt //
                <span class="ref">AgMsv_2.222</span></p>
            
            
            <p id="AgMsv_2.223">
               hanta saṃkalpanāyogād yadi jāyeta tatphalam /<br />
               kim asaṃvinmayān bhāvān bāhyān kāṃścit abhīpsasi //
                <span class="ref">AgMsv_2.223</span></p>
            
            
            <p id="AgMsv_2.224">
               saṃkalpenaiva saṃskāraḥ kuṇḍāgniguruśiṣyagaḥ /<br />
               sa eva ca phalābhāsī tatsaṃvid avaśiṣyate //
                <span class="ref">AgMsv_2.224</span></p>
            
            
            <p id="AgMsv_2.225">
               saṃvidaś ca svatantrāyās tathārūpāvabhāsanam /<br />
               dīkṣeti kila mantavyaṃ muñcyante jantavo yayā //
                <span class="ref">AgMsv_2.225</span></p>
            
            
            <p id="AgMsv_2.226">
               ata eva tilājyādeḥ svarūpe grahaṇe mitau /<br />
               kramo vā niyamo neha kaścic chāstre nirūpitaḥ //
                <span class="ref">AgMsv_2.226</span></p>
            
            
            <p id="AgMsv_2.227">
               nanu mantreṣu kiṃ nāma niyamaḥ sarvavarṇabhāk /<br />
               rūpaṃ paraṃ hi kathitaṃ dīkṣāpi na tathā katham //
                <span class="ref">AgMsv_2.227</span></p>
            
            
            <p id="AgMsv_2.228">
               evam evārṇadāhasya yadbhavatsaṃmataṃ hitam /<br />
               kiṃ tu tāvati ye rūḍhiṃ na prāptās tān prati dhruvam //
                <span class="ref">AgMsv_2.228</span></p>
            
            
            <p id="AgMsv_2.229">
               māntro 'yaṃ niyamaḥ prokta upayogaṃ ca gacchati /<br />
               pratibuddhā hi te mantrā vimarśapathavartinaḥ //
                <span class="ref">AgMsv_2.229</span></p>
            
            
            <p id="AgMsv_2.230">
               svatantrasyaiva ciddhāmna svātantryāt kartṛtāmayāḥ /<br />
               mantrā viśanty evācāryaṃ taṃ tādātmyaniyogataḥ //
                <span class="ref">AgMsv_2.230</span></p>
            
            
            <p id="AgMsv_2.231">
               svatantrīkurvate yānti karaṇāny api kartṛtām /<br />
               itthaṃ dīkṣādividhaye ye 'py anye vidhayo matāḥ //
                <span class="ref">AgMsv_2.231</span></p>
            
            
            <p id="AgMsv_2.232">
               kiṃ nāma kurvatāṃ kṛtyaṃ niṣedhaṃ tv api vā katham /<br />
               te 'py atraivopapadyante tat sarvaṃ vihitaṃ tv iha //
                <span class="ref">AgMsv_2.232</span></p>
            
            
            <p id="AgMsv_2.233">
               sarvaṃ caitad amutraiva pratiṣiddhaṃ yataḥ sphuṭam /<br />
               pratiṣedhe darśite 'sya kiṃ cādvaitapathāśritaḥ //
                <span class="ref">AgMsv_2.233</span></p>
            
            
            <p id="AgMsv_2.234">
               pratiṣedho 'pi vihitaḥ so 'pi ca pratiṣidhyate /<br />
               itthaṃ svasaṃvidambhodhiḥ svātmani procchalaty alam //
                <span class="ref">AgMsv_2.234</span></p>
            
            
            <p id="AgMsv_2.235">
               itthaṃ ca viśvam evedaṃ jagadānandasundaram /<br />
               tadvipakṣaṃ ca bhedāṃśam itthaṃ kṣapayatetarām //
                <span class="ref">AgMsv_2.235</span></p>
            
            
            <p id="AgMsv_2.236">
               parameśamukhodbhūtajñānacandrasya sarvataḥ /<br />
               tāvatā svaprabhābhārabhāsvarāḥ sumarīcayaḥ //
                <span class="ref">AgMsv_2.236</span></p>
            
            
            <p id="AgMsv_2.237">
               śivacandrāṃśusaṃghātapātamātravilāpitaḥ /<br />
               samastabhāvaśītāṃśukālakūṭo rasāyate //
                <span class="ref">AgMsv_2.237</span></p>
            
            
            <p id="AgMsv_2.238">
               tatrāniśaṃ nimajjantas tadrasāpānaghūrṇitāḥ /<br />
               tadrasībhūya tiṣṭhāmaḥ śuddhās tāpatrayojjhitāḥ //
                <span class="ref">AgMsv_2.238</span></p>
            
            
            <p id="AgMsv_2.239">
               parameśamukhaṃ tu śaktir uktā bhavatīcchā nanu sodbhavaṃ gatā /<br />
               pratipadyata īśvarādibhinnasthitivijñānaśaśāṅkaśaktivṛttam //
                <span class="ref">AgMsv_2.239</span></p>
            
            
            <p id="AgMsv_2.240">
               śaśinaḥ kila tasya sarvato yaḥ paripūrṇaḥ prasṛto marīcipuñjaḥ /<br />
               iyam eva hi sā kriyātmikoktā parameśasya jaganmayī svaśaktiḥ //
                <span class="ref">AgMsv_2.240</span></p>
            
            
            <p id="AgMsv_2.241">
               tad idaṃ trikaśaktinirbharaṃ paramaṃ bhairavam eva jṛmbhate /<br />
               na tu tadvyatireki saṃbhavet svavijṛmbhā vijayo 'sya kīrtitaḥ //
                <span class="ref">AgMsv_2.241</span></p>
            
            
            <p id="AgMsv_2.242">
               tata eva jagaj jayanty amī sphuṭam arthaḥ prakaṭo 'pi yujyate naḥ /<br />
               bahuvācakayoga īdṛśaṃ tat paripūrṇatvam amuṣya vākyabhedam //
                <span class="ref">AgMsv_2.242</span></p>
            
            
            <p id="AgMsv_2.243">
               ity eka eva śloko 'yaṃ cidātmā bhairavaḥ svayam /<br />
               samastabhāvasaṃdarbhanirbharo vyākṛtaḥ sphuṭam //
                <span class="ref">AgMsv_2.243</span></p>
            
            
            <p id="AgMsv_2.244">
               saṃsāragaranāśāya tārkṣyādhiṣṭhitadṛṣṭayaḥ /<br />
               viṣam evopayuñjānāḥ prāpnuvanty amṛtīṃ sthitim //
                <span class="ref">AgMsv_2.244</span></p>
            
            
            <p id="AgMsv_2.245">
               iti darśitam etāvat svaprakāśasvasaṃvidā /<br />
               siddhaṃ tadvyatirekeṇa na kiṃcid eva kalpate //
                <span class="ref">AgMsv_2.245</span></p>
            
            
            <p id="AgMsv_2.246">
               yāvatsvasaṃvidviśrāntaṃ yat tāvat tat sad eva hi /<br />
               kālāntaravyapekṣe hi satyatvaṃ syān na kutracit //
                <span class="ref">AgMsv_2.246</span></p>
            
            
            <p id="AgMsv_2.247">
               saṃvidaḥ kālayogaś ca vistareṇa nivāritaḥ /<br />
               tat svasaṃvid yathā deśaṃ vitared vartate tathā //
                <span class="ref">AgMsv_2.247</span></p>
            
            
            <p id="AgMsv_2.248">
               tathā saṃvidy akṣamayyāṃ nikaṣāśmani ropitam /<br />
               na yat tat saṃśayāyaiva śāstre 'py uktam avastu tat //
                <span class="ref">AgMsv_2.248</span></p>
            
            
            <p id="AgMsv_2.249">
               svasaṃvid anupārohi pralāpān na viśiṣyate /<br />
               tac cchāstraṃ prakriyā sā ca yat saṃvidi vivartate //
                <span class="ref">AgMsv_2.249</span></p>
            
            
            <p id="AgMsv_2.250">
               hṛdayāj jagato jātāḥ sarvasyaite kṣayodayāḥ /<br />
               svapnasyeva suṣuptākhyāt svasaṃvicchāstracarcitāḥ //
                <span class="ref">AgMsv_2.250</span></p>
            
            
            <p id="AgMsv_2.251">
               rūpālokamanaskārasāmagrī saṃhṛtiḥ sthitiḥ /<br />
               sṛṣṭir nimeṣonmeṣau ca satāṃ saṃkocakalpanam //
                <span class="ref">AgMsv_2.251</span></p>
            
            
            <p id="AgMsv_2.252">
               ityādikā mātṛmeyamānarūpā sthitiḥ sadā /<br />
               svasaṃvidaḥ supūrṇāyāḥ prapañcaracanā svayam //
                <span class="ref">AgMsv_2.252</span></p>
            
            
            <p id="AgMsv_2.253">
               sarvasarvātmadigdeśakālākārā svayaṃ hi sā /<br />
               satyamithyātvanirṇītis tata eva hi jāyate //
                <span class="ref">AgMsv_2.253</span></p>
            
            
            <p id="AgMsv_2.254">
               ācāryotpaladevo 'pi tadetadupadiṣṭavān /<br />
               bahiḥ sadasadātmāpi svasaṃvidi madīyadṛk //
                <span class="ref">AgMsv_2.254</span></p>
            
            
            <p id="AgMsv_2.255">
               paśyatv iti svatantrasya niyatiḥ sendriyābhidhā /<br />
               saiva rūdhā śivād ā ca krimeḥ svāṃ saṃvidaṃ śritā //
                <span class="ref">AgMsv_2.255</span></p>
            
            
            <p id="AgMsv_2.256">
               tad eva deve saṃsāraḥ sa śivaḥ parameīŭvaraḥ /<br />
               tatra viśrāntim āpanno mukta ity abhidhīyate //
                <span class="ref">AgMsv_2.256</span></p>
            
            
            <p id="AgMsv_2.257">
               etatprasādāj jīvanti brahmādyāḥ sthāvarāntakāḥ /<br />
               aviluptā sadā seyaṃ saṃvittir iti gṛhyatām //
                <span class="ref">AgMsv_2.257</span></p>
            
            
            <p id="AgMsv_2.258">
               vibhānty api hi sā devī na tayā rahitaṃ kvacit /<br />
               ātmānaṃ sādhayet kvāpi kvāpi dūṣayate kvacit //
                <span class="ref">AgMsv_2.258</span></p>
            
            
            <p id="AgMsv_2.259">
               anyathaiva sthāpayate na ca yāti vikāritām /<br />
               sādhandūṣaṇānyatvavandhyāpi parameśvarī //
                <span class="ref">AgMsv_2.259</span></p>
            
            
            <p id="AgMsv_2.260">
               bhāsate ca tathātvena tat svatantrā sphuṭā hi sā /<br />
               śrīmān maheśvaro devaḥ pūrveṣām api yo guruḥ //
                <span class="ref">AgMsv_2.260</span></p>
            
            
            <p>sa etad eva provāca lokānugrahahetutaḥ /</p>
            
            
            <p id="AgMsv_2.261">
               mūḍhāḥ kiṃ niḥsāre vāyasaviraṭitakalpe <br />tiṣṭatha vacasi vṛthaivaṃ svāṃ saṃvidam āvarjya /<br />
               saṃviddevatayaiva yad ādiṣṭaṃ nikaṭe 'py atha <br />sarva ādriyamāṇās tattaddeśe jīvanmuktā bhavanti //
                <span class="ref">AgMsv_2.261</span></p>
            
            
            <p id="AgMsv_2.262">
               tad atra nītau saṃvittir evāsau gurur ucyate /<br />
               giraty eva yato viśvaṃ sṛṣṭisaṃhṛtiyogataḥ //
                <span class="ref">AgMsv_2.262</span></p>
            
            
            <p id="AgMsv_2.263">
               tad atra mukhyā yā rūḍhiḥ saṃbandhaḥ para ucyate /<br />
               enayā yad yad ādiṣṭaṃ jñānaṃ sāṃsiddhikaṃ tu tat //
                <span class="ref">AgMsv_2.263</span></p>
            
            
            <p id="AgMsv_2.264">
               yatrāsmadguruvargasya sthitā nityāvasthitiḥ /<br />
               traiyambakādisaṃtānabhedo yasmāt pravartate //
                <span class="ref">AgMsv_2.264</span></p>
            
            
            <p id="AgMsv_2.265">
               yatroktaṃ pūrvam ajñānatādātmyaṃ naśyatītyapi /<br />
               svasaṃvidas tu vaicitryaṃ gṛhṇatyā bhāty ayaṃ tataḥ //
                <span class="ref">AgMsv_2.265</span></p>
            
            
            <p id="AgMsv_2.266">
               antarālamahaddivyādivyādi śāstrasaṃgamaḥ /<br />
               tattvavannijavāgaṃśūn guror ātmavinirmitān //
                <span class="ref">AgMsv_2.266</span></p>
            
            
            <p id="AgMsv_2.267">
               prādhānyaṃ prakaṭaṃ svasaṃvidaḥ /<br />
               gurutaḥ kila śāstrataḥ svataḥ /<br />
               tad ayaṃ mukhyatayā kṛtaḥ śramaḥ //
                <span class="ref">AgMsv_2.267</span></p>
            
            
            <p id="AgMsv_2.268">
               śāstravṛttiparatantrito guruḥ <br />svātmasaṃvidi ca tatpratiṣṭhitam /<br />
               tena sarvam idam ātmasaṃvidā <br />siddhim eti nahi jātv asahyatām //
                <span class="ref">AgMsv_2.268</span></p>
            
            
            <p id="AgMsv_2.269">
               etac chāstraṃ prayatnena carcyatāṃ he mumukṣavaḥ /<br />
               mā vṛthaivāyur āyastam anyaśāstreṣu nīyatām //
                <span class="ref">AgMsv_2.269</span></p>
            
            
            <p id="AgMsv_2.270">
               abhedadṛṣṭir yā kācid bhedadṛṣṭir athāpi vā /<br />
               sātraivāyāti nirvāhaṃ tenaitat pravicāryatām //
                <span class="ref">AgMsv_2.270</span></p>
            
            
            <p id="AgMsv_2.271">
               svapnakālaparijñānavī[tanidro] yathā tathā /<br />
               etacchāstrasamabhyāsaprabuddhahṛdayaḥ sadā //
                <span class="ref">AgMsv_2.271</span></p>
            
            
            <p id="AgMsv_2.272">
               svasaṃvid eva tac chāstraṃ sā cāpekṣāvivarjitā /<br />
               tathā yady abhidhīyeta svataḥ prāmāṇyam ucyatām //
                <span class="ref">AgMsv_2.272</span></p>
            
            
            <p id="AgMsv_2.273">
               śāsanaṃ śāsitavyaṃ ca śāsakaṃ ceti yat kila /<br />
               tattatrākālakalitaṃ svātantryādvaitasundaram //
                <span class="ref">AgMsv_2.273</span></p>
            
            
            <p id="AgMsv_2.274">
               tām avasthitim ātmīyāṃ garbhīkṛtyānapāyinīm /<br />
               śrīkaṇṭhanāthaḥ provāca śrīmatkiraṇaśāsane //
                <span class="ref">AgMsv_2.274</span></p>
            
            
            <p id="AgMsv_2.275">
               sarvam etat pravṛttyarthaṃ śrot\rr ṇāṃ tu vibhedataḥ /<br />
               arthabhedāt tu bhedo 'yam upacārāt prakalpate //
                <span class="ref">AgMsv_2.275</span></p>
            
            
            <p id="AgMsv_2.276">
               phalabhedo na kalpyo 'tra kalpyaś ced ayathātatham /<br />
               daśakāṣṭādaśāṣṭāṣṭabhedabhinnam idaṃ vibhoḥ //
                <span class="ref">AgMsv_2.276</span></p>
            
            
            <p id="AgMsv_2.277">
               śivasadbhāvalābhaikaphalaṃ tallābhaprotsuke /<br />
               adhikāriṇy aṇau jātikulavarṇādyanādarāt //
                <span class="ref">AgMsv_2.277</span></p>
            
            
            <p id="AgMsv_2.278">
               pravṛttam ekavākyatvaṃ yāvad āsādya vartate /<br />
               aṅgāṅgivṛttavaicitryāt tāvad ekam idaṃ viduḥ //
                <span class="ref">AgMsv_2.278</span></p>
            
            
            <p id="AgMsv_2.279">
               trikaśāstraṃ tathābhūto gurur atrādvayātmakaḥ /<br />
               tadanantaravākyāṃśapuñjaḥ prakaraṇāni ca //
                <span class="ref">AgMsv_2.279</span></p>
            
            
            <p id="AgMsv_2.280">
               māyīyabhedavṛttāntasphuṭabhāve bhavanti ca /<br />
               tathāpi śivasaṃprāptir mukhyam ante phalaṃ sthitam //
                <span class="ref">AgMsv_2.280</span></p>
            
            
            <p id="AgMsv_2.281">
               adhikārī caika eva śivatāvāptibhājanam /<br />
               tathāpi tāvanmātre ca jāte prakaraṇātmani //
                <span class="ref">AgMsv_2.281</span></p>
            
            
            <p id="AgMsv_2.282">
               yādṛk phalaṃ sphutaṃ mukhyaṃ paryantaphalam aṅgi vā /<br />
               tadaṅgaṃ vā tadvipakṣe parapakṣe paraṃ ca vā //
                <span class="ref">AgMsv_2.282</span></p>
            
            
            <p id="AgMsv_2.283">
               api tattadvipakṣāṃśasamudbhāvanabhājanam /<br />
               tathocitaśarīrādes tathā saṃskārabhāginaḥ //
                <span class="ref">AgMsv_2.283</span></p>
            
            
            <p id="AgMsv_2.284">
               guroḥ śiṣyasya cāpy uktas tādṛśo 'dhikriyākramaḥ /<br />
               tathā ca mṛtyuvidhvaṃsirasāyanavidhiṃ śritaḥ //
                <span class="ref">AgMsv_2.284</span></p>
            
            
            <p id="AgMsv_2.285">
               pūrvaṃ saṃskāralābhāya kvāthavāntivirecanaiḥ /<br />
               dīkṣayā yā ca vikṛtiḥ nottaratra kriyāvidhau //
                <span class="ref">AgMsv_2.285</span></p>
            
            
            <p id="AgMsv_2.286">
               tenādhikāriniyamas taddehavidaśādijaḥ /<br />
               tenocyate vaiṣṇavādyāḥ paśuśāsanasaṃśritāḥ //
                <span class="ref">AgMsv_2.286</span></p>
            
            
            <p id="AgMsv_2.287">
               na śaive 'dhikṛtās tantre na śaivā vāmagocare /<br />
               te 'pi no dakṣiṇe te 'pi na syuḥ kulamate trike //
                <span class="ref">AgMsv_2.287</span></p>
            
            
            <p id="AgMsv_2.288">
               uktaṃ śrībhairavakule pañcadīkṣākriyocitaḥ /<br />
               gurur ullaṅghitādhastyasrotā vā trikaśāstragaḥ //
                <span class="ref">AgMsv_2.288</span></p>
            
            
            <p id="AgMsv_2.289">
               ittham ekādhikāritvam ātmatattvasamāśrayāt /<br />
               saṃskārāśraya .... bhedād bhinnādhikāritā //
                <span class="ref">AgMsv_2.289</span></p>
            
            
            <p id="AgMsv_2.290">
               svacchandatantre tenoktaṃ sarvaśāstre śivaḥ phalam /<br />
               yataḥ śivodbhavāḥ sarve śivadhāmaphalā iti //
                <span class="ref">AgMsv_2.290</span></p>
            
            
            <p id="AgMsv_2.291">
               tatraiva ca punaḥ proktam ūrdhvatattvavivecane /<br />
               yan na sāṃkhyair na yogīndrair na priye pāñcarātrikaiḥ //
                <span class="ref">AgMsv_2.291</span></p>
            
            
            <p id="AgMsv_2.292">
               iyādi yāvad ākṣiptaṃ vādināṃ tu śatatrayam /<br />
               triṣaṣṭyā cādhikaṃ te hi tāvanmātravivecakāḥ //
                <span class="ref">AgMsv_2.292</span></p>
            
            
            <p id="AgMsv_2.293">
               kathaṃ syur aparicchinnaśivatattvavidātmakāḥ /<br />
               atha tatrāṃśamātre 'pi śivasadbhāvam eva te //
                <span class="ref">AgMsv_2.293</span></p>
            
            
            <p id="AgMsv_2.294">
               āropayeyus tat tāvan naiva suspaṣṭasaṃgati /<br />
               devadattādivākye hi sarvataḥ pūrṇavigrahe //
                <span class="ref">AgMsv_2.294</span></p>
            
            
            <p id="AgMsv_2.295">
               devadattapadaśrotā tāvanmātrapade katham /<br />
               samagrapūrvavākyānāṃ samāropaṃ kariṣyati //
                <span class="ref">AgMsv_2.295</span></p>
            
            
            <p id="AgMsv_2.296">
               kathaṃ cādhigamas tasya tāvato 'rthasya vākyataḥ /<br />
               tasmād eveti cet tarhi na padaśrotṛtā na ca //
                <span class="ref">AgMsv_2.296</span></p>
            
            
            <p id="AgMsv_2.297">
               tāvanmātrasya so 'sty artha itthaṃ prakṛtigocare /<br />
               samagraśivaśāstrārthajñaptyā saṃpūrṇarūpayā //
                <span class="ref">AgMsv_2.297</span></p>
            
            
            <p id="AgMsv_2.298">
               yogasāṃkhyārhatanyāyapāñcarātraśrutismṛtīḥ /<br />
               yady eva śivatattvena saṃpūrṇaṃ parikalpayet //
                <span class="ref">AgMsv_2.298</span></p>
            
            
            <p id="AgMsv_2.299">
               tāvad astu na tu sphāras tāvāṃs tatreti carcitam /<br />
               jñaptiś ca śivatattvasya tatsaṃskārapuraḥsarā //
                <span class="ref">AgMsv_2.299</span></p>
            
            
            <p id="AgMsv_2.300">
               anyathā pratyavāyaḥ syād upadeṣṭrupadeśyayoḥ /<br />
               tatsaṃskāragrahaś cet syāt kāmaṃ śāstrārtha īdṛśaḥ //
                <span class="ref">AgMsv_2.300</span></p>
            
            
            <p id="AgMsv_2.301">
               na tu vaiṣṇavatā tasya sāṃkhyatā śrautatāpi vā /<br />
               anyasaṃskāram ūrdhvordhaṃ gṛhītvāpy anutiṣṭhati //
                <span class="ref">AgMsv_2.301</span></p>
            
            
            <p id="AgMsv_2.302">
               vaiṣṇavādy eva tarhy asya pratyavāyo mahattaraḥ /<br />
               nanv advayapade 'muṣmin keyaṃ mukhyā prakalpanā //
                <span class="ref">AgMsv_2.302</span></p>
            
            
            <p id="AgMsv_2.303">
               kiṃ brūṣe svayam eva tvaṃ bhedopahatavṛttikaḥ /<br />
               etad eva paraṃ dvaitaṃ bhavān eva saṃśritaḥ //
                <span class="ref">AgMsv_2.303</span></p>
            
            
            <p id="AgMsv_2.304">
               yad ahaṃ vaiṣṇavo bhūṣṇuḥ śaive kiṃ nādhikāravān /<br />
               tat svayaṃ bhedamūḍhas tvaṃ bhede ca niyater balāt //
                <span class="ref">AgMsv_2.304</span></p>
            
            
            <p id="AgMsv_2.305">
               tatas taiḥ pratyavāyaḥ syād yoga ity upapāditam /<br />
               kiṃ ca tādātmyayogena devatā pūjyate tataḥ //
                <span class="ref">AgMsv_2.305</span></p>
            
            
            <p id="AgMsv_2.306">
               viṣṇutādātmyam āpannaḥ kathaṃ rudraṃ prapūjayet /<br />
               gītāsu ca tato gītaṃ yo yac chraddhaḥ sa eva saḥ //
                <span class="ref">AgMsv_2.306</span></p>
            
            
            <p id="AgMsv_2.307">
               tādātmyabhāvanā yogāḥ phalaṃ mantrāḥ sva }} /<br />
               dadyus tadbhāvitātmātaḥ phalakāmasya siddhidaḥ //
                <span class="ref">AgMsv_2.307</span></p>
            
            
            <p id="AgMsv_2.308">
               mokṣakāmasya tac chāstramokṣalipsor api sphuṭam /<br />
               taddoṣabhāvanākrāntaḥ kṣamas tāvati yojane //
                <span class="ref">AgMsv_2.308</span></p>
            
            
            <p id="AgMsv_2.309">
               mukhyas tāvad ayaṃ kalpo yo yatraiva pratiṣṭhitaḥ /<br />
               nityaṃ tādātmyam āpannaḥ sa tatrādhikṛtas tv iti //
                <span class="ref">AgMsv_2.309</span></p>
            
            
            <p id="AgMsv_2.310">
               ata eva tato grāhyaṃ jñānam ity abhidhīyate /<br />
               sa hi tādātmyam āpannas tadbhāvanavidhikramāt //
                <span class="ref">AgMsv_2.310</span></p>
            
            
            <p id="AgMsv_2.311">
               śiṣyas tadaiva śāstraṃ tu gṛhṇan pūrvāparakramāt /<br />
               kathaṃ svabuddhyā saṃdhattāṃ tāvad yat tena saṃhitam //
                <span class="ref">AgMsv_2.311</span></p>
            
            
            <p id="AgMsv_2.312">
               yas tu saṃdhātum īheta sa sākṣāt parameśvaraḥ /<br />
               tasya kiṃ vā guruḥ kuryāt so 'nyeṣāṃ gurur ucyate //
                <span class="ref">AgMsv_2.312</span></p>
            
            
            <p id="AgMsv_2.313">
               nānyato vedavidbhyaś cetyata eva hi manvate /<br />
               tasmāt tādātmyam āpanno gurur ity abhidhīyate //
                <span class="ref">AgMsv_2.313</span></p>
            
            
            <p id="AgMsv_2.314">
               sa ca yāvati yatraiva tatra tāvati nānyathā /<br />
               nanu vaiṣṇavaśāstrārthas tatkālaṃ śivabhāvanāt //
                <span class="ref">AgMsv_2.314</span></p>
            
            
            <p id="AgMsv_2.315">
               tādātmyaṃ gurutāṃ hanti pūrṇadhīḥ pralapaty ayam /<br />
               rāmarāvaṇanāṭyeṣu nahy etā naṭabhūmikāḥ //
                <span class="ref">AgMsv_2.315</span></p>
            
            
            <p id="AgMsv_2.316">
               nepathyādiparāvṛttyā yenānyatvaṃ prapadyate /<br />
               vaiṣṇavo viṣṇur evāhaṃ taddāso veti carcayan //
                <span class="ref">AgMsv_2.316</span></p>
            
            
            <p id="AgMsv_2.317">
               idānīṃ na tathāsmīti kim etat susamañjasam /<br />
               atra hy ekatamā saṃvin mithyājñānatvam aśnute //
                <span class="ref">AgMsv_2.317</span></p>
            
            
            <p id="AgMsv_2.318">
               yayā sa eva patitaḥ śiṣyo vā patito bhavet /<br />
               tasmān mukhyo hy ayaṃ kalpaḥ pratiśāstraṃ gurur guruḥ //
                <span class="ref">AgMsv_2.318</span></p>
            
            
            <p id="AgMsv_2.319">
               uktaṃ svatantraśāstreṣu nāsau siddhiphalapradaḥ /<br />
               anyaśāstrarato yaḥ syāt tacchāstranirato 'pi vā //
                <span class="ref">AgMsv_2.319</span></p>
            
            
            <p>loke 'pi yāvad īdṛkṣaḥ pravādo jyotirādike /</p>
            
            
            <p id="AgMsv_2.320">
               viṣṇor bhāgavatā magāś ca savituḥ śāṃbhor jaṭābhasmino <br />māt-ṛṇām atha mātṛmaṇḍalavido viprās tv atha brahmaṇaḥ /<br />
               śākyāḥ sattvahitasya buddhavapuṣo nagnās tathaivārhato <br />yo yair deva upāsyate svavidhinā tais tasya kāryā kriyā //
                <span class="ref">AgMsv_2.320</span></p>
            
            
            <p id="AgMsv_2.321">
               ata evādhikajñānaśālī saṃnihito yadi /<br />
               deśe tatra bhaven nānā nādhikārasya bhājanam //
                <span class="ref">AgMsv_2.321</span></p>
            
            
            <p id="AgMsv_2.322">
               yas tv asmin pūrṇasaṃbodhe rūḍho vāstavaśāsane /<br />
               uttarottararūḍhyarthaṃ śiśoḥ karaṇamānasam (?) //
                <span class="ref">AgMsv_2.322</span></p>
            
            
            <p id="AgMsv_2.323">
               phalasaṃpattaye vāpi bhāvāṃśavaśaśālinaḥ /<br />
               anugrahaṃ sa vai kuryāt pūrṇatvād ūrdhvavṛttitaḥ //
                <span class="ref">AgMsv_2.323</span></p>
            
            
            <p id="AgMsv_2.324">
               nanv advaye kim ūrdhvaṃ syān na kiṃcid bhedamohitāḥ /<br />
               bhavatas tv adharāvasthā bheda evadharo yataḥ //
                <span class="ref">AgMsv_2.324</span></p>
            
            
            <p id="AgMsv_2.325">
               tasmād ye kecanānye syuḥ paśuśāsanavartinaḥ /<br />
               vaiṣṇavāḥ saugatāḥ śrautās tathā śrutyantavādinaḥ //
                <span class="ref">AgMsv_2.325</span></p>
            
            
            <p id="AgMsv_2.326">
               ityādayo nādhikṛtā jātucit patiśāsane /<br />
               uktavān yatra śāstreṣv apy adhikārivivecane //
                <span class="ref">AgMsv_2.326</span></p>
            
            
            <p id="AgMsv_2.327">
               yo vaiṣṇavo manuṃ dadyāc chaivaṃ mūḍhamatiḥ śiśoḥ /<br />
               taṃ pāpaṃ vañcakaṃ tyaktvā śiśur nyāyyaṃ samācaret //
                <span class="ref">AgMsv_2.327</span></p>
            
            
            <p id="AgMsv_2.328">
               ihāpy uktaṃ mokṣadaḥ syāt svabhyastajñānavān iti /<br />
               abhyastaṃ ca paraṃ jñānaṃ yato nāsty eva vicyutiḥ //
                <span class="ref">AgMsv_2.328</span></p>
            
            
            <p id="AgMsv_2.329">
               paramādvayavijñānān na khalv apy asti vicyutiḥ /<br />
               svātmapakṣasthitāśeṣajñānanirbharavṛttikaḥ //
                <span class="ref">AgMsv_2.329</span></p>
            
            
            <p id="AgMsv_2.330">
               kathaṃ ko vā kuto vāpi cyavatāṃ tiṣṭhatu kva vā /<br />
               itthaṃ ya eṣa śāstrārthaḥ sthitaḥ śaktiprabhāvataḥ //
                <span class="ref">AgMsv_2.330</span></p>
            
            
            <p id="AgMsv_2.331">
               antaḥkṛtāśeṣatattvavarṇādibharanirbharaḥ /<br />
               sarvābhidho bhairavātmā so 'yam eva svarūpabhāk //
                <span class="ref">AgMsv_2.331</span></p>
            
            
            <p>śāstre 'smin parameśena jñānacandrākhyayā kṛtaḥ /</p>
            
            
            <p id="AgMsv_2.332">
               tadvyākhyātam idaṃ prasannagahanaṃ vākyaṃ mayā svāgama-<br />prāmāṇyapratipādanakramavaśāt tattatprasaṅgād api /<br />
               atrārūḍhadhiyāṃ pramāṇamahimā viśvādvayoddāmito <br />bhātīti svayam eva satyahṛdayā jñāsyanti kiṃ ślāghitaiḥ //
                <span class="ref">AgMsv_2.332</span></p>
            
            
            <p id="AgMsv_2.333">
               ye samyak pravicāriṇo nanu śivāḥ kas tān prati prodyamaḥ <br />kiṃ tair ye pravimarśadūraśikharārohakrame paṅgavaḥ /<br />
               pāṣāṇāyitavṛttayaḥ punar amī ye śāstravandhyā narāḥ <br />saṃrambhaḥ pralayambudher iva tataḥ svātmany ayaṃ ghūrṇate //
                <span class="ref">AgMsv_2.333</span></p>
            
            
            <p id="AgMsv_2.334">
               saṃśāmya svayam ātmani tyaja javāj jvālājaṭāḍambarān <br />bhoḥ kalpānala dāhyam asti bhavato nādyāpi kiñcid yataḥ /<br />
               tvatprollāsavighūrṇanāghanaghuradghorasphuliṅgaśatair <br />viśvaṃ vyāpya vilīnatāṃ gatam idaṃ drāk tvatprakāśātmakam //
                <span class="ref">AgMsv_2.334</span></p>
            
            
            <p id="AgMsv_2.335">
               pravarapuranāmadheye pure pūrve kāśmīriko 'bhinavaguptaḥ /<br />
               mālinyādimavākye vārttikam etad racayati sma //
                <span class="ref">AgMsv_2.335</span></p>
            
            </div>
         
         </div>
   </body>
</html>