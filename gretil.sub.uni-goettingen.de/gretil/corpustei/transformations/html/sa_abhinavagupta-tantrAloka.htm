<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Abhinavagupta: Tantrāloka (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Abhinavagupta: Tantrāloka</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_abhinavagupta-tantrAloka.xml">sa_abhinavagupta-tantrAloka.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Jun Takashima</p>
      <p class="noindent"><b>Contribution: </b>Jun Takashima</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>The Tantraloka of Abhinavagupta With commentary of Rajanaka Jayaratha, Kashmir Series
            of Texts and Studies, No. 23, 28, 30, 36, 35, 29, 41, 47, 59, 52, 57, 58 (1918-1938).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/saiva/tantralu.htm">tantralu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Abhinavagupta: Tantraloka
            <br />
            <br />% database copyright (C) Jun TAKASHIMA 1996-2000
            <br />% Original text :
            <br />% The Tantraloka of Abhinavagupta With commentary of Rajanaka Jayaratha,
            <br />% Kashmir Series of Texts and Studies, No. 23,28,30,36,35,29,41,47,59,52,57,58(1918-1938)
            <br />% Read ``license.txt'' for terms of permission of use.
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>:T atha śrī tantrālokaḥ</p>
         
         
         <p>:C1 prathamamāhnikam</p>
         
         
         <p id="AbhT_1.1">
            vimalakalāśrayābhinavasṛṣṭimahā jananī bharitatanuśca pañcamukhaguptarucirjanakaḥ
            /<br />
            tadubhayayāmalasphuritabhāvavisargamayaṃ hṛdayamanuttarāmṛtakulaṃ mama sasphuratāt
            // 1
             <span class="ref">AbhT_1.1</span></p>
         
         <p id="AbhT_1.2">
            naumi citpratibhāṃ devīṃ parāṃ bhairavayoginīm /<br />
            mātṛmānaprameyāṃśaśūlāmbujakṛtāspadām // 2
             <span class="ref">AbhT_1.2</span></p>
         
         <p id="AbhT_1.3">
            naumi devīṃ śarīrasthāṃ nṛtyato bhairavākṛte /<br />
            prāvṛṇmeghaghanavyomavidyullekhāvilāsinīm // 3
             <span class="ref">AbhT_1.3</span></p>
         
         <p id="AbhT_1.4">
            dīptajyotiśchaṭāpluṣṭabhedabandhatrayaṃ sphurat /<br />
            stājjñānaśūlaṃ satpakṣavipakṣotkartanakṣamam // 4
             <span class="ref">AbhT_1.4</span></p>
         
         <p id="AbhT_1.5">
            svātantryaśaktiḥ kramasaṃsisṛkṣā kramātmatā ceti vibhorvibhūtiḥ /<br />
            tadeva devītrayamantarāstāmanuttaraṃ me prathayatsvarūpam // 5
             <span class="ref">AbhT_1.5</span></p>
         
         <p id="AbhT_1.6">
            taddevatāvibhavabhāvimahāmarīcicakreśvarāyitanijasthitireka eva /<br />
            devīsuto gaṇapatiḥ sphuradindukāntiḥ samyaksamucchalayatānmama saṃvidabdhim // 6
             <span class="ref">AbhT_1.6</span></p>
         
         <p id="AbhT_1.7">
            rāgāruṇāṃ granthibilāvakīrṇa yo jālamātānavitānavṛtti /<br />
            kalombhitaṃ bāhyapathe cakāra stānme sa macchandavibhuḥ prasannaḥ // 7
             <span class="ref">AbhT_1.7</span></p>
         
         <p id="AbhT_1.8">
            traiyambakābhihitasantatitāmraparṇīsanmauktikaprakarakāntiviśeṣabhājaḥ /<br />
            pūrve jayanti guravo guruśāstrasindhukallolakelikalanāmalakarṇadhārāḥ // 8
             <span class="ref">AbhT_1.8</span></p>
         
         <p id="AbhT_1.9">
            jayati gurureka eva śrīśrīkaṇṭho bhuvi prathitaḥ /<br />
            tadaparamūrtirbhagavān maheśvaro bhūtirājaśca // 9
             <span class="ref">AbhT_1.9</span></p>
         
         <p id="AbhT_1.10">
            śrīsomānandabodhaśrīmadutpalaviniḥsṛtāḥ /<br />
            jayanti saṃvidāmodasandarbhā dikprasarpiṇaḥ // 10
             <span class="ref">AbhT_1.10</span></p>
         
         <p id="AbhT_1.11">
            tadāsvādabharāveśabṛṃhitāṃ matiṣaṭpadīm /<br />
            gurorlakṣmaṇaguptasya nādasaṃmohinīṃ numaḥ // 11
             <span class="ref">AbhT_1.11</span></p>
         
         <p id="AbhT_1.12">
            yaḥ pūrṇānandaviśrāntasarvaśāstrārthapāragaḥ /<br />
            sa śrīcukhulako diśyādiṣṭaṃ me gururuttamaḥ // 12
             <span class="ref">AbhT_1.12</span></p>
         
         <p id="AbhT_1.13">
            jayatājjagaduddhṛtikṣamo@sau bhagavatyā saha śaṃbhunātha ekaḥ /<br />
            yadudīritaśāsanāṃśubhirme prakaṭo@yaṃ gahano@pi śāstramārgaḥ // 13
             <span class="ref">AbhT_1.13</span></p>
         
         <p id="AbhT_1.14">
            santi paddhatayaścitrāḥ srotobhedeṣu bhūyasā /<br />
            anuttaraṣaḍardhārthakrame tvekāpi nekṣyate // 14
             <span class="ref">AbhT_1.14</span></p>
         
         <p id="AbhT_1.15">
            ityahaṃ bahuśaḥ sadbhiḥ śiṣyasabrahmacāribhiḥ /<br />
            arthito racaye spaṣṭāṃ pūrṇārthā prakriyāmimām // 15
             <span class="ref">AbhT_1.15</span></p>
         
         <p id="AbhT_1.16">
            śrībhaṭṭanāthacaraṇābjayugāttathā śrībhaṭṭārikāṃghriyugalādgurusantatiryā /<br />
            bodhānyapāśaviṣanuttadupāsanotthabodhojjvalo@bhinavagupta idaṃ karoti // 16
             <span class="ref">AbhT_1.16</span></p>
         
         <p id="AbhT_1.17">
            na tadastīha yanna śrī-mālinīvijayottare /<br />
            devadevena nirdiṣṭaṃ svaśabdenātha liṅgataḥ // 17
             <span class="ref">AbhT_1.17</span></p>
         
         <p id="AbhT_1.18">
            daśāṣṭādaśavasvaṣṭabhinnaṃ yacchāsanaṃ vibhoḥ /<br />
            tatsāraṃ trikaśāstraṃ hi tatsāraṃ mālinīmatam // 18
             <span class="ref">AbhT_1.18</span></p>
         
         <p id="AbhT_1.19">
            ato@trāntargataṃ sarva saṃpradāyojjhitairbudhaiḥ /<br />
            adṛṣṭa prakaṭīkurmo gurunāthājñayā vayam // 19
             <span class="ref">AbhT_1.19</span></p>
         
         <p id="AbhT_1.20">
            abhinavaguptasya kṛtiḥ seyaṃ yasyoditā gurubhirākhyā /<br />
            trinayanacaraṇasaroruhacintanalabdhaprasiddhiriti // 20
             <span class="ref">AbhT_1.20</span></p>
         
         <p id="AbhT_1.21">
            śrīśambhunāthabhāskaracaraṇanipātaprabhāpagatasaṃkocam /<br />
            abhinavaguptahṛdambujametadvicinuta maheśapūjanahetoḥ // 21
             <span class="ref">AbhT_1.21</span></p>
         
         
         <p>ādivākyaṃ</p>
         
         
         <p id="AbhT_1.22">
            iha tāvatsamasteṣu śāstreṣu parigīyate /<br />
            ajñānaṃ saṃsṛterheturjñānaṃ mokṣaikakāraṇam // 22
             <span class="ref">AbhT_1.22</span></p>
         
         <p id="AbhT_1.23">
            malamajñānamicchanti saṃsārāṅkurakāraṇam /<br />
            iti proktaṃ tathā va śrīmalinīvijayottare // 23
             <span class="ref">AbhT_1.23</span></p>
         
         <p id="AbhT_1.24">
            viśeṣaṇena buddhisthe saṃsārottarakālike /<br />
            saṃbhāvanāṃ nirasyaitadabhāve mokṣamabravīt // 24
             <span class="ref">AbhT_1.24</span></p>
         
         <p id="AbhT_1.25">
            ajñānamiti na jñānābhāvaścātiprasaṅgataḥ /<br />
            sa hi loṣṭādike@pyasti na ca tasyāsti saṃsṛtiḥ // 25
             <span class="ref">AbhT_1.25</span></p>
         
         <p id="AbhT_1.26">
            ato jñeyasya tattvasya sāmastyenāprathātmakam /<br />
            jñānameva tadajñānaṃ śivasūtreṣu bhāṣitam // 26
             <span class="ref">AbhT_1.26</span></p>
         
         <p id="AbhT_1.27">
            caitanyamātmā jñānaṃ ca bandha ityatra sūtrayoḥ /<br />
            saṃśleṣetarayogāśyāmayamarthaḥ pradarśitaḥ // 27
             <span class="ref">AbhT_1.27</span></p>
         
         <p id="AbhT_1.28">
            caitanyamiti bhāvāntaḥ śabdaḥ svātantryamātrakam /<br />
            anākṣipraviśeṣaṃ sadāha sūtre purātane // 28
             <span class="ref">AbhT_1.28</span></p>
         
         <p id="AbhT_1.29">
            dvitīyena tu sūtreṇa kriyāṃ vā karaṇaṃ ca vā /<br />
            bruvatā tasya cinmātrarūpasya dvaitamucyate // 29
             <span class="ref">AbhT_1.29</span></p>
         
         <p id="AbhT_1.30">
            dvaitaprathā tadajñānaṃ tucchatvādbandha ucyate /<br />
            tata eva samucchedyamityāvṛttyānirūpitam // 30
             <span class="ref">AbhT_1.30</span></p>
         
         <p id="AbhT_1.31">
            svatantrātmātiriktastu tuccho@ tuccho@pi kaścana /<br />
            na mokṣo nāma tannāsya pṛthaṅnāmāpi gṛhyate // 31
             <span class="ref">AbhT_1.31</span></p>
         
         <p id="AbhT_1.32">
            yattu jñeyasatattvasya pūrṇapūrṇaprathātmakam /<br />
            taduttarottaraṃ jñānaṃ tattatsaṃsāraśāntidam // 32
             <span class="ref">AbhT_1.32</span></p>
         
         <p id="AbhT_1.33">
            rāgādyakaluṣo@smyantaḥśūnyo@haṃ kartṛtojjhitaḥ /<br />
            itthaṃ samāsavyāsābhyāṃ jñānaṃ muñcati tāvataḥ // 33
             <span class="ref">AbhT_1.33</span></p>
         
         <p id="AbhT_1.34">
            tasmānmukto@pyavacchedādavacchedāntarasthiteḥ /<br />
            amukta eva muktastu sarvāvacchedavarjitaḥ // 34
             <span class="ref">AbhT_1.34</span></p>
         
         <p id="AbhT_1.35">
            yattu jñeyasatattvasya jñānaṃ sarvātmanojjhitam /<br />
            avacchedairna tatkutrāpyajñānaṃ satyamuktidam // 35
             <span class="ref">AbhT_1.35</span></p>
         
         <p id="AbhT_1.36">
            jñānājñānasvarūpaṃ yaduktaṃ pratyekamapyadaḥ /<br />
            dvidhā pauruṣabauddhatvabhidoktaṃ śivaśāsane // 36
             <span class="ref">AbhT_1.36</span></p>
         
         <p id="AbhT_1.37">
            tatra puṃso yadajñānaṃ malākhyaṃ tajjamapyaya /<br />
            svapūrṇacitkriyārūpaśivatāvaraṇātmakam // 37
             <span class="ref">AbhT_1.37</span></p>
         
         <p id="AbhT_1.38">
            saṃkocidṛkkriyārūpaṃ tatpaśoravikalpitam /<br />
            tadajñānaṃ na budghyaṃśo@dhyavasāyādyabhāvataḥ // 38
             <span class="ref">AbhT_1.38</span></p>
         
         <p id="AbhT_1.39">
            ahamitthamidaṃ vedmītyevamadhyavasāyinī /<br />
            ṣaṭkañcukābilāṇūtthapratibimbanato yadā // 39
             <span class="ref">AbhT_1.39</span></p>
         
         <p id="AbhT_1.40">
            dhīrjāyate tadā tādṛgjñānamajñānaśabditam /<br />
            bauddhaṃ tasya ca tatpauṃsnaṃ poṣaṇīyaṃ ca poṣṭṛca // 40
             <span class="ref">AbhT_1.40</span></p>
         
         <p id="AbhT_1.41">
            kṣīṇe tu paśusaṃskāre puṃsaḥ prāptaparasthiteḥ /<br />
            vikasvaraṃ tadvijñānaṃ pauruṣaṃ nirvikalpakam // 41
             <span class="ref">AbhT_1.41</span></p>
         
         <p id="AbhT_1.42">
            vikasvarāvikalpātmajñānaucityena yāvasā /<br />
            tadbauddhaṃ yasya tatpauṃsnaṃ prāgvatpoṣyaṃ ca poṣṭṛ ca // 42
             <span class="ref">AbhT_1.42</span></p>
         
         <p id="AbhT_1.43">
            tatra dīkṣādinā pauṃsnamajñānaṃ dhvaṃsi yadyapi /<br />
            tathāpi taccharīrānte tajjñānaṃ vyajyate sphuṭam // 43
             <span class="ref">AbhT_1.43</span></p>
         
         <p id="AbhT_1.44">
            bauddhajñānena tu yadā bauddhamajñānajṛmbhitam /<br />
            vilīyate tadā jīvanmuktiḥ karatale sthitā // 44
             <span class="ref">AbhT_1.44</span></p>
         
         <p id="AbhT_1.45">
            dīkṣāpi bauddhavijñānapūrvā satyaṃ vimocikā /<br />
            tena tatrāpi bauddhasya jñānasyāsti pradhānatā // 45
             <span class="ref">AbhT_1.45</span></p>
         
         <p id="AbhT_1.46">
            jñānājñānāgataṃ caitaddvitvaṃ svāyambhuve rurau /<br />
            mataṅgādau kṛtaṃ śrīmatkheṭapālādidaiśikaiḥ // 46
             <span class="ref">AbhT_1.46</span></p>
         
         <p id="AbhT_1.47">
            tathāvidhāvasāyātmabauddhavijñānasampade /<br />
            śāstrameva pradhānaṃ yajjñeyatattvapradarśakam // 47
             <span class="ref">AbhT_1.47</span></p>
         
         <p id="AbhT_1.48">
            dīkṣayā galite@pyantarajñāne pauruṣātmani /<br />
            dhīgatasyānivṛttatvādvikalpo@pi hi saṃbhaveta // 48
             <span class="ref">AbhT_1.48</span></p>
         
         <p id="AbhT_1.49">
            dehasadbhāvaparyantamātmabhāvo yato dhiyi /<br />
            dehānte@pi na mokṣaḥ syātpauruṣājñānahānitaḥ // 49
             <span class="ref">AbhT_1.49</span></p>
         
         <p id="AbhT_1.50">
            bauddhājñānanivṛttau tu vikalponmūlanāddhruvam /<br />
            tadaiva mokṣa ityuktaṃ dhātrā śrīmanniśāṭane // 50
             <span class="ref">AbhT_1.50</span></p>
         
         <p id="AbhT_1.51">
            vikalpayuktacitastu piṇḍapātācchivaṃ brajet /<br />
            itarastu tadaiveti śāstrasyātra pradhānataḥ // 51
             <span class="ref">AbhT_1.51</span></p>
         
         <p id="AbhT_1.52">
            jñeyasya hi paraṃ tattvaṃ yaḥ prakāśātmakaḥ śivaḥ /<br />
            nahyaprakāśarūpasya prākāśyaṃ vastutāpi vā // 52
             <span class="ref">AbhT_1.52</span></p>
         
         <p id="AbhT_1.53">
            avastutāpi bhāvānāṃ camatkāraikagocarā /<br />
            yatkuḍyasadṛśī neyaṃ dhīravastvetadityapi // 53
             <span class="ref">AbhT_1.53</span></p>
         
         <p id="AbhT_1.54">
            prakāśo nāma yaścāyaṃ sarvatraiva prakāśate /<br />
            anapahnavanīyatvāt kiṃ tasminmānakalpanaiḥ // 54
             <span class="ref">AbhT_1.54</span></p>
         
         <p id="AbhT_1.55">
            pramāṇānyapi vastūnāṃ jīvitaṃ yāni tanvate /<br />
            teṣāmapi paro jīvaḥ sa eva parameśvaraḥ // 55
             <span class="ref">AbhT_1.55</span></p>
         
         <p id="AbhT_1.56">
            sarvāpahnavahevākadharmāpyevaṃ hi vartate /<br />
            jñānamātmārthamityetanneti māṃ prati bhāsate // 56
             <span class="ref">AbhT_1.56</span></p>
         
         <p id="AbhT_1.57">
            apahnutau sādhane vā vastūnāmādyamīdṛśam /<br />
            yattatra ke pramāṇānāmupapattyupayogite // 57
             <span class="ref">AbhT_1.57</span></p>
         
         <p id="AbhT_1.58">
            [58 missing]//
             <span class="ref">AbhT_1.58</span></p>
         
         <p id="AbhT_1.59">
            kāmike tata evoktaṃ hetuvādavivarjitam /<br />
            tasya devātidevasya parāpekṣā na vidyate // 59
             <span class="ref">AbhT_1.59</span></p>
         
         <p id="AbhT_1.60">
            parasya tadapekṣatvātsvatantro@yamataḥ sthitaḥ /<br />
            anapekṣasya vaśino deśakālākṛtikramāḥ // 60
             <span class="ref">AbhT_1.60</span></p>
         
         <p id="AbhT_1.61">
            niyatā neti sa vibhurnityo viśvākṛtiḥ śivaḥ /<br />
            vibhutvātsarvago nityabhāvādādyantavarjitaḥ // 61
             <span class="ref">AbhT_1.61</span></p>
         
         <p id="AbhT_1.62">
            viśvākṛtitvāccidacittadvaicitryāvabhāsakaḥ /<br />
            tato@sya bahurūpatvamuktaṃ dīkṣottarādike // 62
             <span class="ref">AbhT_1.62</span></p>
         
         <p id="AbhT_1.63">
            bhuvanaṃ vigraho jyotiḥ khaṃ śabdo mantra eva ca /<br />
            bindunādādisaṃbhinnaḥ ṣaḍvidhaḥ śiva ucyate // 63
             <span class="ref">AbhT_1.63</span></p>
         
         <p id="AbhT_1.64">
            yo yadātmakatāniṣṭhastadbhāvaṃ sa prapadyate /<br />
            vyomādiśabdavijñānātparo mokṣo na saṃśayaḥ // 64
             <span class="ref">AbhT_1.64</span></p>
         
         <p id="AbhT_1.65">
            viśvākṛtitve devasya tadetaccopalakṣaṇam /<br />
            anavacchinnatārūḍhāvavacchedalaye@sya ca // 65
             <span class="ref">AbhT_1.65</span></p>
         
         <p id="AbhT_1.66">
            uktaṃ ca kāmike devaḥ sarvākṛtirnirākṛtiḥ /<br />
            jaladarpaṇavattena sarvaṃ vyāptaṃ carācaram // 66
             <span class="ref">AbhT_1.66</span></p>
         
         <p id="AbhT_1.67">
            na cāsya vimutādyo@yaṃ dharmo@nyonyaṃ vibhidyate /<br />
            eka evāsya dharmo@sau sarvākṣepeṇa vartate // 67
             <span class="ref">AbhT_1.67</span></p>
         
         <p id="AbhT_1.68">
            tena svātantryaśaktyaiva yukta ityāñjaso vidhiḥ /<br />
            bahuśaktitvamapyasya tacchaktyaivāviyuktatā // 68
             <span class="ref">AbhT_1.68</span></p>
         
         <p id="AbhT_1.69">
            śaktiśca nāma bhāvasya svaṃ rūpaṃ mātṛkalpitam /<br />
            tenādvayaḥ sa evāpi śaktimatparikalpane // 69
             <span class="ref">AbhT_1.69</span></p>
         
         <p id="AbhT_1.70">
            mātṛklṛpte hi devasya tatra tatra vapuṣyalam /<br />
            ko bhedo vastuto vahnerdagdhṛpaktṛtvayoriva // 70
             <span class="ref">AbhT_1.70</span></p>
         
         <p id="AbhT_1.71">
            na vāsau paramārthena na kiṃcidbhāsanādṛte /<br />
            nahyasti kiṃcittacchaktitadvadbhedo@pi vāstavaḥ // 71
             <span class="ref">AbhT_1.71</span></p>
         
         <p id="AbhT_1.72">
            svaśaktyudrekajanakaṃ tādātmyādvastuno hi yat /<br />
            śaktistadapi devyevaṃ bhāntyapyanyasvarūpiṇī // 72
             <span class="ref">AbhT_1.72</span></p>
         
         <p id="AbhT_1.73">
            śivaścāluptavibhavastathā sṛṣṭo@vabhāsate /<br />
            svasaṃvinmātṛmakure svātantryādbhāvanādiṣu // 73
             <span class="ref">AbhT_1.73</span></p>
         
         <p id="AbhT_1.74">
            tasmādyena mukhenaiṣa bhātyanaṃśo@pi tattathā /<br />
            śaktirityeṣa vastveva śaktitadvatkramaḥ sphuṭaḥ // 74
             <span class="ref">AbhT_1.74</span></p>
         
         <p id="AbhT_1.75">
            śrīmatkiraṇaśāstre ca tatpraśnottarapūrvakam /<br />
            anubhāvo vikalpo@pi mānaso na manaḥ śive // 75
             <span class="ref">AbhT_1.75</span></p>
         
         <p id="AbhT_1.76">
            avijñāya śivaṃ dīkṣā kathamityatra cottaram /<br />
            kṣudhādyanubhavo naiva vikalpo nahi mānasaḥ // 76
             <span class="ref">AbhT_1.76</span></p>
         
         <p id="AbhT_1.77">
            rasādyanadhyakṣatve@pi rūpādeva yathā tarum /<br />
            vikalpo vetti tadvattu nādabindvādinā śivam // 77
             <span class="ref">AbhT_1.77</span></p>
         
         <p id="AbhT_1.78">
            bahuśaktitvamasyoktaṃ śivasya yadato mahān /<br />
            kalātattvapurārṇāṇupadādirbhedavistaraḥ // 78
             <span class="ref">AbhT_1.78</span></p>
         
         <p id="AbhT_1.79">
            sṛṣṭisthititirodhānasaṃhārānugrahādi ca /<br />
            turyamityapi devasya bahuśaktitvajṛmbhitam // 79
             <span class="ref">AbhT_1.79</span></p>
         
         <p id="AbhT_1.80">
            jāgratsvapnasuṣuptānyatadatītāni yānyapi /<br />
            tānyapyamuṣya nāthasya svātantryalaharībharaḥ // 80
             <span class="ref">AbhT_1.80</span></p>
         
         <p id="AbhT_1.81">
            mahāmantreśamantreśamantrāḥ śivapurogamāḥ /<br />
            akalau sakalaśceti śivasyaiva vibhūtayaḥ // 81
             <span class="ref">AbhT_1.81</span></p>
         
         <p id="AbhT_1.82">
            tattvagrāmasya sarvasya dharmaḥ syādanapāyavān /<br />
            ātmaiva hi svabhāvātmetyuktaṃ śrītriśiromate // 82
             <span class="ref">AbhT_1.82</span></p>
         
         <p id="AbhT_1.83">
            hṛdisthaṃ sarvadehasthaṃ svabhāvasthaṃ susūkṣmakam /<br />
            sāmūhyaṃ caiva tattvānāṃ grāmaśabdena kīrtitam // 83
             <span class="ref">AbhT_1.83</span></p>
         
         <p id="AbhT_1.84">
            ātmaiva dharma ityuktaḥ śivāmṛtapariplutaḥ /<br />
            prakāśāvasthitaṃ jñānaṃ bhāvābhāvādimadhyataḥ // 84
             <span class="ref">AbhT_1.84</span></p>
         
         <p id="AbhT_1.85">
            svasthāne vartanaṃ jñeyaṃ draṣṭṛtvaṃ vigatāvṛti /<br />
            viviktavastukathitaśuddhavijñānanirmalaḥ // 85
             <span class="ref">AbhT_1.85</span></p>
         
         <p id="AbhT_1.86">
            grāmadharmavṛttiruktastasya sarvaṃ prasiddhyati /<br />
            ūrdhva tyaktvādho viśetsa rāmastho madhyadeśagaḥ // 86
             <span class="ref">AbhT_1.86</span></p>
         
         <p id="AbhT_1.87">
            gatiḥ sthānaṃ svapnajāgradunmeṣaṇanimeṣaṇe /<br />
            dhāvanaṃ plavanaṃ caiva āyāsaḥ śaktivedanam // 87
             <span class="ref">AbhT_1.87</span></p>
         
         <p id="AbhT_1.88">
            buddhibhedāstathā bhāvāḥ saṃjñāḥ karmāṇyanekaśaḥ /<br />
            eṣa rāmo vyāpako@tra śivaḥ paramakāraṇam // 88
             <span class="ref">AbhT_1.88</span></p>
         
         <p id="AbhT_1.89">
            kalmaṣakṣīṇamanasā smṛtimātranirodhanāt /<br />
            dhyāyate paramaṃ dhyeyaṃ gamāgamapade sthitam // 89
             <span class="ref">AbhT_1.89</span></p>
         
         <p id="AbhT_1.90">
            paraṃ śivaṃ tu vrajati bhairavākhyaṃ japādapi /<br />
            tatsvarūpaṃ japaḥ prokto bhāvābhāvapadacyutaḥ // 90
             <span class="ref">AbhT_1.90</span></p>
         
         <p id="AbhT_1.91">
            tadatrāpi tadīyena svātantryeṇopakalpitaḥ /<br />
            dūrāsannādiko bhedaścitsvātantryavyapekṣayā // 91
             <span class="ref">AbhT_1.91</span></p>
         
         <p id="AbhT_1.92">
            evaṃ svātantryapūrṇatvādatidurghaṭakāryayam /<br />
            kena nāma na rūpeṇa bhāsate parameśvaraḥ // 92
             <span class="ref">AbhT_1.92</span></p>
         
         <p id="AbhT_1.93">
            nirāvaraṇamābhāti bhātyābṛtanijātmakaḥ /<br />
            āvṛtānāvṛto bhāti bahudhā bhedasaṃgamāt // 93
             <span class="ref">AbhT_1.93</span></p>
         
         <p id="AbhT_1.94">
            iti śaktitrayaṃ nāthe svātantryāparanāmakam /<br />
            icchādibhirabhikhyābhirgurubhiḥ prakaṭīkṛtam // 94
             <span class="ref">AbhT_1.94</span></p>
         
         <p id="AbhT_1.95">
            devo hyanvarthaśāstroktaiḥ śabdaiḥ samupadiśyate /<br />
            mahābhairavadevo@yaṃ patiryaḥ paramaḥ śivaḥ // 95
             <span class="ref">AbhT_1.95</span></p>
         
         <p id="AbhT_1.96">
            viśvaṃ bibharti pūraṇadhāraṇayogena tena ca śriyate /<br />
            savimarśatayā rava rūpataśca saṃsārabhīruhitakṛcca // 96
             <span class="ref">AbhT_1.96</span></p>
         
         <p id="AbhT_1.97">
            saṃsārabhītijanitādravātparāmarśato@pi hṛdi jātaḥ /<br />
            prakaṭībhūtaṃ bhavabhayavimarśanaṃ śaktipātato yena // 97
             <span class="ref">AbhT_1.97</span></p>
         
         <p id="AbhT_1.98">
            nakṣatraprerakakālatattvasaṃśoṣakāriṇo ye ca /<br />
            kālagrāsasamādhānarasikamanaḥsu teṣu ca prakaṭaḥ // 98
             <span class="ref">AbhT_1.98</span></p>
         
         <p id="AbhT_1.99">
            saṃkocipaśujanabhiye yāsāṃ ravaṇaṃ svakaraṇadevīnām /<br />
            antarbahiścaturvidhakhecaryādikagaṇasyāpi // 99
             <span class="ref">AbhT_1.99</span></p>
         
         <p id="AbhT_1.100">
            tasya svāmī saṃsāravṛttivighaṭanamahābhīmaḥ /<br />
            bhairava iti gurubhirimairanvarthaiḥ saṃstutaḥ śāstre // 100
             <span class="ref">AbhT_1.100</span></p>
         
         <p id="AbhT_1.101">
            heyopādeyakathāvirahe svānandaghanatayocchalanam /<br />
            krīḍā sarvotkarṣeṇavartanecchā tathā svatantratvam // 101
             <span class="ref">AbhT_1.101</span></p>
         
         <p id="AbhT_1.102">
            vyavaharaṇamabhinne@pi svātmani bhedena saṃjalpaḥ /<br />
            nikhilāvabhāsanācca dyotanamasya stutiryataḥ sakalam // 102
             <span class="ref">AbhT_1.102</span></p>
         
         <p id="AbhT_1.103">
            tatpravaṇamātmalābhātprabhṛti samaste@pi kartavye /<br />
            bodhātmakaḥ samastakriyāmayo dṛkkriyāguṇaśca gatiḥ // 103
             <span class="ref">AbhT_1.103</span></p>
         
         <p id="AbhT_1.104">
            iti nirvacanaiḥ śivatanuśāstre gurubhiḥ smṛto devaḥ /<br />
            śāsanarodhanapālanapācanayogātsa sarvamupakurute /<br />
            tena patiḥ śreyomaya eva śivo nāśivaṃ kimapi tatra // 104
             <span class="ref">AbhT_1.104</span></p>
         
         <p id="AbhT_1.105">
            īdṛgrūpaṃ kiyadapi rudropendrādiṣu sphuredyena /<br />
            tenāvacchedanude paramamahatpadaviśeṣaṇamupāttam // 105
             <span class="ref">AbhT_1.105</span></p>
         
         <p id="AbhT_1.106">
            iti yajjñeyasatattvaṃ darśyate tacchivājñayā /<br />
            mayā svasaṃvitsattarkapatiśāstratrikakramāt // 106
             <span class="ref">AbhT_1.106</span></p>
         
         <p id="AbhT_1.107">
            tasya śaktaya evaitāstisro bhānti parādikāḥ /<br />
            sṛṣṭau sthitau laye turye tenaitā dvādaśoditāḥ // 107
             <span class="ref">AbhT_1.107</span></p>
         
         <p id="AbhT_1.108">
            tāvānpūrṇasvabhāvo@sau paramaḥ śiva ucyate /<br />
            tenātropāsakāḥ sākṣāttatraiva pariniṣṭhitāḥ // 108
             <span class="ref">AbhT_1.108</span></p>
         
         <p id="AbhT_1.109">
            tāsāmapi ca bhedāṃśanyūnādhikyādiyojanam /<br />
            tatsvātantryabalādeva śāstreṣu paribhāṣitam // 109
             <span class="ref">AbhT_1.109</span></p>
         
         <p id="AbhT_1.110">
            ekavīro yāmalo@tha triśaktiścaturātmakaḥ /<br />
            pañcamūrtiḥ ṣaḍātmāyaṃ saptako@ṣṭakabhūṣitaḥ // 110
             <span class="ref">AbhT_1.110</span></p>
         
         <p id="AbhT_1.111">
            navātmā daśadikchaktirekādaśakalātmakaḥ /<br />
            dvādaśāramahācakranāyako bhairavastviti // 111
             <span class="ref">AbhT_1.111</span></p>
         
         <p id="AbhT_1.112">
            evaṃ yāvatsahasrāre niḥsaṃkhyāre@pi vā prabhuḥ /<br />
            viśvacakre maheśāno viśvaśaktirvijṛmbhate // 112
             <span class="ref">AbhT_1.112</span></p>
         
         <p id="AbhT_1.113">
            teṣāmapi ca cakrāṇā svavargānugamātmanā /<br />
            aikyena cakrago bhedastatra tatra nirūpitaḥ // 113
             <span class="ref">AbhT_1.113</span></p>
         
         <p id="AbhT_1.114">
            catuṣṣaḍdvirdvigaṇanāyogāttraiśirase mate /<br />
            ṣaṭcakreśvaratā nāthasyoktā citranijākṛteḥ // 114
             <span class="ref">AbhT_1.114</span></p>
         
         <p id="AbhT_1.115">
            nāmāni cakradevīnāṃ tatra kṛtyavibhedataḥ /<br />
            saumyaraudrākṛtidhyānayogīnyanvarthakalpanāt // 115
             <span class="ref">AbhT_1.115</span></p>
         
         <p id="AbhT_1.116">
            ekasya saṃvinnāthasya hyāntarī pratibhā tanuḥ /<br />
            saumyaṃ vānyanmitaṃ saṃvidūrmicakramupāsyate // 116
             <span class="ref">AbhT_1.116</span></p>
         
         <p id="AbhT_1.117">
            asya syātpuṣṭirityeṣā saṃviddevī tathoditāt /<br />
            dhyānātsaṃjalpasaṃmiśrād vyāpārāccāpi bāhyataḥ // 117
             <span class="ref">AbhT_1.117</span></p>
         
         <p id="AbhT_1.118">
            sphuṭībhūtā satī bhāti tasya tādṛkphalapradā /<br />
            puṣṭiḥ śuṣkasya sarasībhāvo jalamataḥ sitam // 118
             <span class="ref">AbhT_1.118</span></p>
         
         <p id="AbhT_1.119">
            anugamya tato dhyānaṃ tatpradhānaṃ pratanyate /<br />
            ye ca svabhāvato varṇā rasaniḥṣyandino yathā // 119
             <span class="ref">AbhT_1.119</span></p>
         
         <p id="AbhT_1.120">
            dantyauṣṭhyadantyaprāyāste kaiścidvarṇaiḥ kṛtāḥ saha /<br />
            taṃ bījabhāvamāgatya saṃvidaṃ sphuṭayanti tām // 120
             <span class="ref">AbhT_1.120</span></p>
         
         <p id="AbhT_1.121">
            puṣṭiṃ kuru rasenainamāpyāyaya tarāmiti /<br />
            saṃjalpo@pi vikalpātmā kiṃ tāmeva na pūrayet // 121
             <span class="ref">AbhT_1.121</span></p>
         
         <p id="AbhT_1.122">
            amṛteyamidaṃ kṣīramidaṃ sarpirbalāvaham /<br />
            tenāsya bījaṃ puṣṇīyāmityenāṃ pūrayetkriyām // 122
             <span class="ref">AbhT_1.122</span></p>
         
         <p id="AbhT_1.123">
            tasmādviśveśvaro bodhabhairavaḥ samupāsyate /<br />
            avacchedānavacchidbhyāṃ bhogamokṣārthibhirjanaiḥ // 123
             <span class="ref">AbhT_1.123</span></p>
         
         <p id="AbhT_1.124">
            ye@pyanyadevatābhaktā ityato gururādiśat /<br />
            ye bodhādvyatiriktaṃ hi kiṃcidyājyatayā viduḥ // 124
             <span class="ref">AbhT_1.124</span></p>
         
         <p id="AbhT_1.125">
            te@pi vedyaṃ viviñcānā bodhābhedena manvate /<br />
            tenāvicchinnatāmarśarūpāhantāprathātmanaḥ // 125
             <span class="ref">AbhT_1.125</span></p>
         
         <p id="AbhT_1.126">
            svayaṃ-prathasya na vidhiḥ sṛṣṭyātmāsya ca pūrvagaḥ /<br />
            vedyā hi devatāsṛṣṭiḥ śakterhetoḥ samutthitā // 126
             <span class="ref">AbhT_1.126</span></p>
         
         <p id="AbhT_1.127">
            ahaṃrūpā tu saṃvittirnityā svaprathanātmikā /<br />
            vidhirniyogastryaṃśā ca bhāvanā codanātmikā // 127
             <span class="ref">AbhT_1.127</span></p>
         
         <p id="AbhT_1.128">
            tadekasiddhā indrādyā vidhipūrvā hi devatāḥ /<br />
            ahaṃbodhastu na tathā te tu saṃvedyarūpatām // 128
             <span class="ref">AbhT_1.128</span></p>
         
         <p id="AbhT_1.129">
            unmagnāmeva paśyantastaṃ vidanto@pi no viduḥ /<br />
            taduktaṃ na vidurmāṃ tu tattvenātaścalanti te // 129
             <span class="ref">AbhT_1.129</span></p>
         
         <p id="AbhT_1.130">
            calanaṃ tu vyavacchinnarūpatāpattireva yā /<br />
            devāndevayajo yāntītyādi tena nyarūpyata // 130
             <span class="ref">AbhT_1.130</span></p>
         
         <p id="AbhT_1.131">
            nimajjya vedyatāṃ ye tu tatra saṃvinmayīṃ sthitim /<br />
            viduste hyanavacchinnaṃ tadbhaktā api yānti mām // 131
             <span class="ref">AbhT_1.131</span></p>
         
         <p id="AbhT_1.132">
            sarvatrātra hyahaṃśabdo bodhamātraikavācakaḥ /<br />
            sa bhoktṛprabhuśabdābhyāṃ yājyayaṣṭṭatayoditaḥ // 132
             <span class="ref">AbhT_1.132</span></p>
         
         <p id="AbhT_1.133">
            yājamānī saṃvideva yājyā nānyeti coditam /<br />
            na tvākṛtiḥ kuto@pyanyā devatā na hi socitā // 133
             <span class="ref">AbhT_1.133</span></p>
         
         <p id="AbhT_1.134">
            vidhiśca noktaḥ ko@pyatra mantrādi vṛttidhāma vā /<br />
            so@yamātmānamāvṛtya sthito jaḍapadaṃ gataḥ // 134
             <span class="ref">AbhT_1.134</span></p>
         
         <p id="AbhT_1.135">
            āvṛtānāvṛtātmā tu devādisthāvarāntagaḥ /<br />
            jaḍājaḍasyāpyetasya dvairūpyasyāsti citratā // 135
             <span class="ref">AbhT_1.135</span></p>
         
         <p id="AbhT_1.136">
            tasya svatantrabhāvo hi kiṃ kiṃ yanna vicintayet /<br />
            taduktaṃ triśiraḥśāstre saṃbuddha iti vetti yaḥ // 136<br />
            jñeyabhāvo hi ciddharmastacchāyācchādayenna tām // 136c /
             <span class="ref">AbhT_1.136</span></p>
         
         <p id="AbhT_1.137">
            tenājaḍasya bhāgasya pudgalāṇvādisaṃjñinaḥ /<br />
            anāvaraṇabhāgāṃśe vaicitryaṃ bahudhā sthitam // 137
             <span class="ref">AbhT_1.137</span></p>
         
         <p id="AbhT_1.138">
            saṃvidrūpe na bhedo@sti vāstavo yadyapi dhruve /<br />
            tathāpyāvṛtinirhāsatāratamyātsa lakṣyate // 138
             <span class="ref">AbhT_1.138</span></p>
         
         <p id="AbhT_1.139">
            tadvistareṇa vakṣyāmaḥ śaktipātavinirṇaye /<br />
            samāpya paratāṃ sthaulyaprasaṃge carcayiṣyate // 139
             <span class="ref">AbhT_1.139</span></p>
         
         <p id="AbhT_1.140">
            ataḥ kaṃcitpramātāraṃ prati prathayate vibhuḥ /<br />
            pūrṇameva nijaṃ rūpaṃ kaṃcidaṃśāṃśikākramāt // 140
             <span class="ref">AbhT_1.140</span></p>
         
         <p id="AbhT_1.141">
            viśvabhāvaikabhāvātmasvarūpaprathanaṃ hi yat /<br />
            aṇūnāṃ tatparaṃ jñānaṃ tadanyadaparaṃ bahu // 141
             <span class="ref">AbhT_1.141</span></p>
         
         <p id="AbhT_1.142">
            tacca sākṣādupāyena tadupāyādināpi ca /<br />
            prathamānaṃ vicitrābhirbhaṃgībhiriha bhidyate // 142
             <span class="ref">AbhT_1.142</span></p>
         
         <p id="AbhT_1.143">
            tatrāpi svaparadvāradvāritvātsarvaśoṃśaśaḥ /<br />
            vyavadhānāvyavadhinā bhūyānbhedaḥ pravartate // 143
             <span class="ref">AbhT_1.143</span></p>
         
         <p id="AbhT_1.144">
            jñānasya cābhyupāyo yo na tadajñānamucyate /<br />
            jñānameva tu tatsūkṣmaṃ paraṃ tvicchātmakaṃ matam // 144
             <span class="ref">AbhT_1.144</span></p>
         
         <p id="AbhT_1.145">
            upāyopeyabhāvastu jñānasya sthaulyaviśramaḥ /<br />
            eṣaiva ca kriyāśaktirbandhamokṣaikakāraṇam // 145
             <span class="ref">AbhT_1.145</span></p>
         
         <p id="AbhT_1.146">
            tatrādye svaparāmarśe nirvikalpaikadhāmani /<br />
            yatsphuretprakaṭaṃ sākṣāttadicchākhyaṃ prakīrtitam // 146
             <span class="ref">AbhT_1.146</span></p>
         
         <p id="AbhT_1.147">
            yathā visphuritadṛśāmanusandhiṃ vināpyalam /<br />
            bhāti bhāvaḥ sphuṭastadvatkeṣāmapi śivātmatā // 147
             <span class="ref">AbhT_1.147</span></p>
         
         <p id="AbhT_1.148">
            bhūyo bhūyo vikalpāṃśaniścayakramacarcanāt /<br />
            yatparāmarśamabhyeti jñānopāyaṃ tu tadviduḥ // 148
             <span class="ref">AbhT_1.148</span></p>
         
         <p id="AbhT_1.149">
            yattu tatkalpanāklṛptabahirbhūtārthasādhanam /<br />
            kriyopāyaṃ tadāmnātaṃ bhedo nātrāpavargagaḥ // 149
             <span class="ref">AbhT_1.149</span></p>
         
         <p id="AbhT_1.150">
            yato nānyā kriyā nāma jñānameva hi tattathā /<br />
            rūḍheryogāntatāṃ prāptamiti śrīgamaśāsane // 150
             <span class="ref">AbhT_1.150</span></p>
         
         <p id="AbhT_1.151">
            yogo nānyaḥ kriyā nānyā tattvārūḍhā hi yā matiḥ /<br />
            svacittavāsanāśāntau sā kriyetyabhidhīyate // 151
             <span class="ref">AbhT_1.151</span></p>
         
         <p id="AbhT_1.152">
            svacitte vāsanāḥ karmamalamāyāprasūtayaḥ /<br />
            tāsāṃ śāntinimittaṃ yā matiḥ saṃvitsvabhāvikā // 152
             <span class="ref">AbhT_1.152</span></p>
         
         <p id="AbhT_1.153">
            sā dehārambhibāhyasthatattvabrātādhiśāyinī /<br />
            kriyā saiva ca yogaḥ syāttattvānāṃ cillayīkṛtau // 153
             <span class="ref">AbhT_1.153</span></p>
         
         <p id="AbhT_1.154">
            loke@pi kila gacchāmītyevamantaḥ sphuraiva yā /<br />
            sā dehaṃ deśamakṣāṃścāpyāviśantī gatikriyā // 154
             <span class="ref">AbhT_1.154</span></p>
         
         <p id="AbhT_1.155">
            tasmātkriyāpi yā nāma jñānameva hi sā tataḥ /<br />
            jñānameva vimokṣāya yuktaṃ caitadudāhṛtam // 155
             <span class="ref">AbhT_1.155</span></p>
         
         <p id="AbhT_1.156">
            mokṣo hi nāma naivānyaḥ svarūpaprathanaṃ hi saḥ /<br />
            svarūpaṃ cātmanaḥ saṃvinnānyattatra tu yāḥ punaḥ // 156
             <span class="ref">AbhT_1.156</span></p>
         
         <p id="AbhT_1.157">
            kriyādikāḥ śaktayastāḥ saṃvidrūpādhikā nahi /<br />
            asaṃvidrūpatāyogāddharmiṇaścānirūpaṇāt // 157
             <span class="ref">AbhT_1.157</span></p>
         
         <p id="AbhT_1.158">
            parameśvaraśāstre hi na ca kāṇādadṛṣṭivat /<br />
            śaktīnāṃ dharmarūpāṇāmāśrayaḥ ko@pi kathyate // 158
             <span class="ref">AbhT_1.158</span></p>
         
         <p id="AbhT_1.159">
            tataśca dṛkkriyecchādyā bhinnāścecchaktayastathā /<br />
            ekaḥ śiva itīyaṃ vāgvastuśūnyaiva jāyate // 159
             <span class="ref">AbhT_1.159</span></p>
         
         <p id="AbhT_1.160">
            tasmātsaṃvittvamevaitatsvātantryaṃ yattadapyalam /<br />
            vivicyamānaṃ bahvīṣu paryavasyati śaktiṣu // 160
             <span class="ref">AbhT_1.160</span></p>
         
         <p id="AbhT_1.161">
            yataścātmaprathā mokṣastannehāśaṅkyamīdṛśam /<br />
            nāvaśyaṃ kāraṇātkārya tajjñānyapi na mucyate // 161
             <span class="ref">AbhT_1.161</span></p>
         
         <p id="AbhT_1.162">
            yato jñānena mokṣasya yā hetuphalatoditā /<br />
            na sā mukhyā tato nāyaṃ prasaṃga iti niścitam // 162
             <span class="ref">AbhT_1.162</span></p>
         
         <p id="AbhT_1.163">
            evaṃ jñānasvabhāvaiva kriyā sthūlatvamātmani /<br />
            yato vahati tenāsyāṃ citratā dṛśyatāṃ kila // 163
             <span class="ref">AbhT_1.163</span></p>
         
         <p id="AbhT_1.164">
            kriyopāye@bhyupāyānāṃ grāhyabāhyavibhedinām /<br />
            bhedopabhedavaividhyānniḥsaṃkhyatvamavāntarāt // 164
             <span class="ref">AbhT_1.164</span></p>
         
         <p id="AbhT_1.165">
            anena caitatpradhvastaṃ yatkecana śaśaṅkire /<br />
            upāyabhedānmokṣe@pi bhedaḥ syāditi sūrayaḥ // 165
             <span class="ref">AbhT_1.165</span></p>
         
         <p id="AbhT_1.166">
            malatacchaktividhvaṃsatirobhūcyutimadhyataḥ /<br />
            hetubhede@pi no bhinnā ghaṭadhvaṃsādivṛttivat // 166
             <span class="ref">AbhT_1.166</span></p>
         
         <p id="AbhT_1.167">
            tadetattrividhatvaṃ hi śāstre śrīpūrvanāmani /<br />
            ādeśi parameśitrā samāveśavinirṇaye // 167
             <span class="ref">AbhT_1.167</span></p>
         
         <p id="AbhT_1.168">
            akiṃciccintakasyaiva guruṇā pratibodhataḥ /<br />
            utpadyate ya āveśaḥ śāmbhavo@sāvidīritaḥ // 168
             <span class="ref">AbhT_1.168</span></p>
         
         <p id="AbhT_1.169">
            uccārarahitaṃ vastu cetasaiva vicintayan /<br />
            yaṃ samāveśamāpnoti śāktaḥ so@trābhidhīyate // 169
             <span class="ref">AbhT_1.169</span></p>
         
         <p id="AbhT_1.170">
            uccārakaraṇadhyānavarṇasthānaprakalpanaiḥ /<br />
            yo bhavetsa samāveśaḥ samyagāṇava ucyate // 170
             <span class="ref">AbhT_1.170</span></p>
         
         <p id="AbhT_1.171">
            akiṃciccintakasyeti vikalpānupayogitā /<br />
            tayā ca jhaṭiti jñeyasamāpattirnirūpyate // 171
             <span class="ref">AbhT_1.171</span></p>
         
         <p id="AbhT_1.172">
            sā kathaṃ bhavatītyāha guruṇātigarīyasā /<br />
            jñeyābhimukhabodhena drākprarūḍhatvaśālinā // 172
             <span class="ref">AbhT_1.172</span></p>
         
         <p id="AbhT_1.173">
            tṛtīyārthe tasi vyākhyā vā vaiyadhikaraṇyataḥ /<br />
            āveśaścāsvatantrasya svatadrūpanimajjanāt // 173
             <span class="ref">AbhT_1.173</span></p>
         
         <p id="AbhT_1.174">
            paratadrūpatā śambhorādyācchaktyavibhāginaḥ /<br />
            tenāyamatra vākyārtho vijñeyaṃ pronmiṣatsvayam // 174
             <span class="ref">AbhT_1.174</span></p>
         
         <p id="AbhT_1.175">
            vināpi niścayena drāk mātṛdarpaṇabimbitam /<br />
            mātāramadharīkurvat svāṃ vibhūtiṃ pradarśayat // 175
             <span class="ref">AbhT_1.175</span></p>
         
         <p id="AbhT_1.176">
            āste hṛdayanairmalyātiśaye tāratamyataḥ /<br />
            jñeyaṃ dvidhā ca cinmātraṃ jaḍaṃ cādyaṃ ca kalpitam // 176
             <span class="ref">AbhT_1.176</span></p>
         
         <p id="AbhT_1.177">
            itarattu tathā satyaṃ tadvibhāgo@yamīdṛśaḥ /<br />
            jaḍena yaḥ samāveśaḥ sapraticchandakākṛtiḥ // 177
             <span class="ref">AbhT_1.177</span></p>
         
         <p id="AbhT_1.178">
            caitanyena samāveśastādātmyaṃ nāparaṃ kila /<br />
            tenāvikalpā saṃvittirbhāvanādyanapekṣiṇī // 178
             <span class="ref">AbhT_1.178</span></p>
         
         <p id="AbhT_1.179">
            śivatādātmyamāpannā samāveśo@tra śāṃbhavaḥ /<br />
            tatprasādātpunaḥ paścādbhāvino@tra viniścayāḥ // 179
             <span class="ref">AbhT_1.179</span></p>
         
         <p id="AbhT_1.180">
            santu tādātmyamāpannā na tu teṣāmupāyatā /<br />
            vikalpāpekṣayā mānamavikalpamiti bruvan // 180
             <span class="ref">AbhT_1.180</span></p>
         
         <p id="AbhT_1.181">
            pratyukta eva siddhaṃ hi vikalpenānugamyate /<br />
            gṛhītamiti suspaṣṭā niścayasya yataḥ prathā // 181
             <span class="ref">AbhT_1.181</span></p>
         
         <p id="AbhT_1.182">
            gṛhṇāmītyavikalpaikyabalāttu pratipadyate /<br />
            avikalpātmasaṃvittau yā sphurattaiva vastunaḥ // 182
             <span class="ref">AbhT_1.182</span></p>
         
         <p id="AbhT_1.183">
            sā siddhirna vikalpāttu vastvapekṣāvivarjitāt /<br />
            kevalaṃ saṃvidaḥ so@yaṃ nairmalyetaraviśramaḥ // 183
             <span class="ref">AbhT_1.183</span></p>
         
         <p id="AbhT_1.184">
            yadvikalpānapekṣatvasāpekṣatve nijātmani /<br />
            niśīthe@pi maṇijñānī vidyutkālapradarśitān // 184
             <span class="ref">AbhT_1.184</span></p>
         
         <p id="AbhT_1.185">
            tāṃstānviśeṣāṃścinute ratnānāṃ bhūyasāmapi /<br />
            nairmalyaṃ saṃvidaścedaṃ pūrvābhyāsavaśādatho // 185
             <span class="ref">AbhT_1.185</span></p>
         
         <p id="AbhT_1.186">
            aniyantreśvarecchāta ityetaccarcayiṣyate /<br />
            pañcāśadvidhatā cāsya samāveśasya varṇitā // 186
             <span class="ref">AbhT_1.186</span></p>
         
         <p id="AbhT_1.187">
            tattvaṣaṭtriṃśakaitatsthasphuṭabhedābhisandhitaḥ /<br />
            etattattvāntare yatpuṃvidyāśaktyātmakaṃ trayam // 187
             <span class="ref">AbhT_1.187</span></p>
         
         <p id="AbhT_1.188">
            ambhodhikāṣṭhājvalanasaṃkhyairbhedairyataḥ kramāt /<br />
            puṃvidyāśaktisaṃjñaṃ yattatsarvavyāpakaṃ yataḥ // 188
             <span class="ref">AbhT_1.188</span></p>
         
         <p id="AbhT_1.189">
            avyāpakebhyastenedaṃ bhedena gaṇitaṃ kila /<br />
            aśuddhiśuddhyamānatvaśuddhitastu mitho@pi tat // 189
             <span class="ref">AbhT_1.189</span></p>
         
         <p id="AbhT_1.190">
            bhūtānyadhyakṣasiddhāni kāryahetvanumeyataḥ /<br />
            tattvavargātpṛthagbhūtasamākhyānyata eva hi // 190
             <span class="ref">AbhT_1.190</span></p>
         
         <p id="AbhT_1.191">
            sarvapratītisadbhāvagocaraṃ bhūtameva hi /<br />
            viduścatuṣṭaye cātra sāvakāśe tadāsthitim // 191
             <span class="ref">AbhT_1.191</span></p>
         
         <p id="AbhT_1.192">
            rudraśaktisamāveśaḥ pañcadhā nanu carcyate /<br />
            ko@vakāśo bhavettatra bhautāveśādivarṇane // 192
             <span class="ref">AbhT_1.192</span></p>
         
         <p id="AbhT_1.193">
            prasaṃgādetaditicetsamādhiḥ saṃbhavannayam /<br />
            nāsmākaṃ mānasāvarjī loko bhinnaruciryataḥ // 193
             <span class="ref">AbhT_1.193</span></p>
         
         <p id="AbhT_1.194">
            ucyate dvaitaśāstreṣu parameśādvibheditā /<br />
            bhūtādīnāṃ yathā sātra na tathā dvayavarjite // 194
             <span class="ref">AbhT_1.194</span></p>
         
         <p id="AbhT_1.195">
            yāvānṣaṭtriṃśakaḥ so@yaṃ yadanyadapi kiṃcana /<br />
            etāvatī mahādevī rudraśaktiranargalā // 195
             <span class="ref">AbhT_1.195</span></p>
         
         <p id="AbhT_1.196">
            tata eva dvitīye@sminnadhikāre nyarūpyata /<br />
            dharāderviśvarūpatvaṃ pāñcadaśyādibhedataḥ // 196
             <span class="ref">AbhT_1.196</span></p>
         
         <p id="AbhT_1.197">
            tasmādyathā purasthe@rthe guṇādyaṃśāṃśikāmukhāt /<br />
            niraṃśabhāvasaṃbodhastathaivātrāpi budhyatām // 197
             <span class="ref">AbhT_1.197</span></p>
         
         <p id="AbhT_1.198">
            ata evāvikalpatvadhrauvyaprābhavavaibhavaiḥ /<br />
            anyairvā śaktirūpatvāddharmaiḥ svasamavāyibhiḥ // 198
             <span class="ref">AbhT_1.198</span></p>
         
         <p id="AbhT_1.199">
            sarvaśo@pyatha vāṃśena taṃ vibhuṃ parameśvaram /<br />
            upāsate vikalpaughasaṃskārādye śrutotthitāt // 199
             <span class="ref">AbhT_1.199</span></p>
         
         <p id="AbhT_1.200">
            te tattatsvavikalpāntaḥsphurattaddharmapāṭavāt /<br />
            dharmiṇaṃ pūrṇadharmaughamabhedenādhiśerate // 200
             <span class="ref">AbhT_1.200</span></p>
         
         <p id="AbhT_1.201">
            ūcivānata eva śrīvidyādhipatirādarāt /<br />
            tvatsvarūpamavikalpamakṣajā kalpane na viṣayīkaroti cet /<br />
            antarullikhitacitrasaṃvido no bhaveyuranubhūtayaḥ sphuṭāḥ // 201
             <span class="ref">AbhT_1.201</span></p>
         
         <p id="AbhT_1.202">
            taduktaṃ śrīmataṅgādau svaśaktikiraṇātmakam /<br />
            atha patyuradhiṣṭhānamityādyuktaṃ viśeṣaṇaiḥ // 202
             <span class="ref">AbhT_1.202</span></p>
         
         <p id="AbhT_1.203">
            tasyāṃ divi sudīptātmā niṣkampo@calamūrtimān /<br />
            kāṣṭhā saiva parā sūkṣmā sarvadikkāmṛtātmikā // 203
             <span class="ref">AbhT_1.203</span></p>
         
         <p id="AbhT_1.204">
            pradhvastāvaraṇā śāntā vastumātrātilālasā /<br />
            ādyantoparatā sādhvī mūrtitvenopacaryate // 204
             <span class="ref">AbhT_1.204</span></p>
         
         <p id="AbhT_1.205">
            tathopacārasyātraitannimitaṃ saprayojanam /<br />
            tanmukhā sphuṭatā dharmiṇyāśu tanmayatāsthitiḥ // 205
             <span class="ref">AbhT_1.205</span></p>
         
         <p id="AbhT_1.206">
            ta eva dharmāḥ śaktyākhyāstaistairucitarūpakaiḥ /<br />
            ākāraiḥ paryupāsyante tanmayībhāvasiddhaye // 206
             <span class="ref">AbhT_1.206</span></p>
         
         <p id="AbhT_1.207">
            tatra kācitpunaḥ śaktiranantā vā mitāśca vā /<br />
            ākṣipeddhavatāsattvanyāyāddūrāntikatvataḥ // 207
             <span class="ref">AbhT_1.207</span></p>
         
         <p id="AbhT_1.208">
            tena pūrṇasvabhāvatvaṃ prakāśatvaṃ cidātmatā /<br />
            bhairavatvaṃ viśvaśaktīrākṣipedvyāpakatvataḥ // 208
             <span class="ref">AbhT_1.208</span></p>
         
         <p id="AbhT_1.209">
            sadāśivādayastūrdhvavyāptyabhāvādadhojuṣaḥ /<br />
            śaktīḥ samākṣipeyustadupāsāntikadūrataḥ // 209
             <span class="ref">AbhT_1.209</span></p>
         
         <p id="AbhT_1.210">
            itthaṃ-bhāve ca śāktākhyo vaikalpikapathakramaḥ /<br />
            iha tūkto yatastasmāt pratiyogyavikalpakam // 210
             <span class="ref">AbhT_1.210</span></p>
         
         <p id="AbhT_1.211">
            avikalpapathārūḍho yena yena pathā viśet /<br />
            dharāsadāśivāntena tena tena śivībhavet // 211
             <span class="ref">AbhT_1.211</span></p>
         
         <p id="AbhT_1.212">
            nirmale hṛdaye prāgryasphuradbhūmyaṃśabhāsini /<br />
            prakāśe tanmukhenaiva saṃvitparaśivātmatā // 212
             <span class="ref">AbhT_1.212</span></p>
         
         <p id="AbhT_1.213">
            evaṃ parecchāśaktyaṃśasadupāyamimaṃ viduḥ /<br />
            śāmbhavākhyaṃ samāveśaṃ sumatyantenivāsinaḥ // 213
             <span class="ref">AbhT_1.213</span></p>
         
         <p id="AbhT_1.214">
            śākto@tha bhaṇyate cetodhī-manohaṃkṛti sphuṭam /<br />
            savikalpatayā māyāmayamicchādi vastutaḥ // 214
             <span class="ref">AbhT_1.214</span></p>
         
         <p id="AbhT_1.215">
            abhimānena saṃkalpādhyavasāyakrameṇa yaḥ /<br />
            śāktaḥ sa māyopāyo@pi tadante nirvikalpakaḥ // 215
             <span class="ref">AbhT_1.215</span></p>
         
         <p id="AbhT_1.216">
            paśorvai yāvikalpā bhūrdaśā sā śāmbhavī param /<br />
            apūrṇā mātṛdaurātmyāttadapāye vikasvarā // 216
             <span class="ref">AbhT_1.216</span></p>
         
         <p id="AbhT_1.217">
            evaṃ vaikalpikī bhūmiḥ śākte kartṛtvavedane /<br />
            yasyāṃ sphuṭe paraṃ tvasyāṃ saṃkocaḥ pūrvanītitaḥ // 217
             <span class="ref">AbhT_1.217</span></p>
         
         <p id="AbhT_1.218">
            tathā saṃkocasaṃbhāravilāyanaparasya tu /<br />
            sā yatheṣṭāntarābhāsakāriṇī śaktirujjvalā // 218
             <span class="ref">AbhT_1.218</span></p>
         
         <p id="AbhT_1.219">
            nanu vaikalpikī kiṃ dhīrāṇave nāsti tatra sā /<br />
            anyopāyātra tūccārarahitatvaṃ nyarūpayat // 219
             <span class="ref">AbhT_1.219</span></p>
         
         <p id="AbhT_1.220">
            uccāraśabdenātroktā bahvantena tadādayaḥ /<br />
            śaktyupāye na santyete bhedābhedau hi śaktitā // 220
             <span class="ref">AbhT_1.220</span></p>
         
         <p id="AbhT_1.221">
            aṇurnāma sphuṭo bhedastadupāya ihāṇavaḥ /<br />
            vikalpaniścayātmaiva paryante nirvikalpakaḥ // 221
             <span class="ref">AbhT_1.221</span></p>
         
         <p id="AbhT_1.222">
            nanu dhī-mānasāhaṃkṛtpumāṃso vyāpnuyuḥ śivam /<br />
            nādhovartitayā tena kathitaṃ kathamīdṛśam // 222
             <span class="ref">AbhT_1.222</span></p>
         
         <p id="AbhT_1.223">
            ucyate vastuto@smākaṃ śiva eva tathāvidhaḥ /<br />
            svarūpagopanaṃ kṛtvā svaprakāśaḥ punastathā // 223
             <span class="ref">AbhT_1.223</span></p>
         
         <p id="AbhT_1.224">
            dvaitaśāstre mataṅgādau cāpyetatsunirūpitam /<br />
            adhovyāptuḥ śivasyaiva sa prakāśo vyavasthitaḥ // 224
             <span class="ref">AbhT_1.224</span></p>
         
         <p id="AbhT_1.225">
            yena buddhi-manobhūmāvapi bhāti paraṃ padam // 225
             <span class="ref">AbhT_1.225</span></p>
         
         <p id="AbhT_1.226">
            dvāvapyetau samāveśau nirvikalpārṇavaṃ prati /<br />
            prayāta eva tadrūḍhiṃ vinā naiva hi kiṃcana // 226
             <span class="ref">AbhT_1.226</span></p>
         
         <p id="AbhT_1.227">
            saṃvittiphalabhiccātra na prakalpyetyato@bravīt /<br />
            kalpanāyāśca mukhyatvamatraiva kila sūcitam // 227
             <span class="ref">AbhT_1.227</span></p>
         
         <p id="AbhT_1.228">
            vikalpāpekṣayā yo@pi prāmāṇyaṃ prāha tanmate /<br />
            tadvikalpakramopāttanirvikalpapramāṇatā // 228
             <span class="ref">AbhT_1.228</span></p>
         
         <p id="AbhT_1.229">
            ratnatattvamavidvānprāṅniścayopāyacarcanāt /<br />
            anupāyāvikalpāptau ratnajña iti bhaṇyate // 229
             <span class="ref">AbhT_1.229</span></p>
         
         <p id="AbhT_1.230">
            abhedopāyamatroktaṃ śāmbhavaṃ śāktamucyate /<br />
            bhedābhedātmakopāyaṃ bhedopāyaṃ tadāṇavam // 230
             <span class="ref">AbhT_1.230</span></p>
         
         <p id="AbhT_1.231">
            ante jñāne@tra sopāye samastaḥ karmavistaraḥ /<br />
            prasphuṭenaiva rūpeṇa bhāvī so@ntarbhaviṣyati // 231
             <span class="ref">AbhT_1.231</span></p>
         
         <p id="AbhT_1.232">
            kriyā hi nāma vijñānānnānyadvastu kramātmatām /<br />
            upāyavaśataḥ prāptaṃ tatkriyeti puroditam // 232
             <span class="ref">AbhT_1.232</span></p>
         
         <p id="AbhT_1.233">
            samyagjñānaṃ ca muktyekakāraṇaṃ svaparasthitam /<br />
            yato hi kalpanāmātraṃ svaparādivibhūtayaḥ // 233
             <span class="ref">AbhT_1.233</span></p>
         
         <p id="AbhT_1.234">
            tulye kālpanikatve ca yadaikyasphuraṇātmakaḥ /<br />
            guruḥ sa tāvadekātmā siddho muktaśca bhaṇyate // 234
             <span class="ref">AbhT_1.234</span></p>
         
         <p id="AbhT_1.235">
            yāvānasya hi saṃtāno gurustāvatsa kīrtitaḥ /<br />
            samyagjñānamayaśceti svātmanā mucyate tataḥ // 235
             <span class="ref">AbhT_1.235</span></p>
         
         <p id="AbhT_1.236">
            tata eva svasaṃtānaṃ jñānī tārayatītyadaḥ /<br />
            yuktyāgamābhyāṃ saṃsiddhaṃ tāvāneko yato muniḥ // 236
             <span class="ref">AbhT_1.236</span></p>
         
         <p id="AbhT_1.237">
            tenātra ye codayanti nanu jñānādvimuktatā /<br />
            dīkṣādikā kriyā ceyaṃ sā kathaṃ muktaye bhavet // 237
             <span class="ref">AbhT_1.237</span></p>
         
         <p id="AbhT_1.238">
            jñānātmā seti cejjñānaṃ yatrasthaṃ taṃ vimocayet /<br />
            anyasya mocane vāpi bhavetkiṃ nāsamañjasam /<br />
            iti te mūlataḥ kṣiptā yattvatrānyaiḥ samarthitam // 238
             <span class="ref">AbhT_1.238</span></p>
         
         <p id="AbhT_1.239">
            malo nāma kila dravyaṃ cakṣuḥsthapaṭalādivat /<br />
            tadvihantrī kriyā dīkṣā tvañjanādikakarmavat // 239
             <span class="ref">AbhT_1.239</span></p>
         
         <p id="AbhT_1.240">
            tatpurastānniṣetsyāmo yuktyāgamavigarhitam /<br />
            malamāyākarmaṇāṃ ca darśayiṣyāmahe sthitim // 240
             <span class="ref">AbhT_1.240</span></p>
         
         <p id="AbhT_1.241">
            evaṃ śaktitrayopāyaṃ yajjñānaṃ tatra paścimam /<br />
            mūlaṃ taduttaraṃ madhyamuttarottaramādimam // 241
             <span class="ref">AbhT_1.241</span></p>
         
         <p id="AbhT_1.242">
            tato@pi paramaṃ jñānamupāyādivivarjitam /<br />
            ānandaśaktiviśrāntamanuttaramihocyate // 242
             <span class="ref">AbhT_1.242</span></p>
         
         <p id="AbhT_1.243">
            tatsvaprakāśaṃ vijñānaṃ vidyāvidyeśvarādibhiḥ /<br />
            api durlabhasadbhāvaṃ śrīsiddhātantra ucyate // 243
             <span class="ref">AbhT_1.243</span></p>
         
         <p id="AbhT_1.244">
            mālinyāṃ sūcitaṃ caitatpaṭale@ṣṭādaśe sphuṭam /<br />
            na caitadaprasannena śaṃkareṇeti vākyataḥ // 244
             <span class="ref">AbhT_1.244</span></p>
         
         <p id="AbhT_1.245">
            ityanenaiva pāṭhena mālinīvijayottare /<br />
            iti jñānacatuṣkaṃ yatsiddhimuktimahodayam /<br />
            tanmayā tantryate tantrālokanāmnyatra śāsane // 245
             <span class="ref">AbhT_1.245</span></p>
         
         <p id="AbhT_1.246">
            tatreha yadyadantarvā bahirvā parimṛśyate /<br />
            anudghāṭitarūpaṃ tatpūrvameva prakāśate // 246
             <span class="ref">AbhT_1.246</span></p>
         
         <p id="AbhT_1.247">
            tathānudghāṭitākārā nirvācyenātmanā prathā /<br />
            saṃśayaḥ kutracidrūpe niścite sati nānyathā // 247
             <span class="ref">AbhT_1.247</span></p>
         
         <p id="AbhT_1.248">
            etatkimiti mukhye@sminnetadaṃśaḥ suniścitaḥ /<br />
            saṃśayo@stitvanāstyādidharmānudghāṭitātmakaḥ // 248
             <span class="ref">AbhT_1.248</span></p>
         
         <p id="AbhT_1.249">
            kimityetasya śabdasya nādhiko@rthaḥ prakāśate /<br />
            kiṃ tvanunmudritākāraṃ vastvevābhidadhātyayam // 249
             <span class="ref">AbhT_1.249</span></p>
         
         <p id="AbhT_1.250">
            sthāṇurvā puruṣo veti na mukhyo@styeṣa saṃśayaḥ /<br />
            bhūyaḥsthadharmajāteṣu niścayotpāda eva hi // 250
             <span class="ref">AbhT_1.250</span></p>
         
         <p id="AbhT_1.251">
            āmarśanīyadvairūpyānudghāṭanavaśātpunaḥ /<br />
            saṃśayaḥ sa kimityaṃśe vikalpastvanyathā sphuṭaḥ // 251
             <span class="ref">AbhT_1.251</span></p>
         
         <p id="AbhT_1.252">
            tenānudghāṭitātmatvabhāvaprathanameva yat /<br />
            prathamaṃ sa ihoddeśaḥ praśnaḥ saṃśaya eva ca // 252
             <span class="ref">AbhT_1.252</span></p>
         
         <p id="AbhT_1.253">
            tathānudghāṭitākārabhāvaprasaravartmanā /<br />
            prasarantī svasaṃvittiḥ praṣṭrī śiṣyātmatāṃ gatā // 253
             <span class="ref">AbhT_1.253</span></p>
         
         <p id="AbhT_1.254">
            tathāntaraparāmarśaniścayātmatirohiteḥ /<br />
            prasarānantarodbhūtasaṃhārodayabhāgapi // 254
             <span class="ref">AbhT_1.254</span></p>
         
         <p id="AbhT_1.255">
            yāvatyeva bhavedbāhyaprasare prasphuṭātmani /<br />
            anunmīlitarūpā sā praṣṭrī tāvati bhaṇyate // 255
             <span class="ref">AbhT_1.255</span></p>
         
         <p id="AbhT_1.256">
            svayamevaṃ vibodhaśca tathā praśnottarātmakaḥ /<br />
            guruśiṣyapade@pyeṣa dehabhedo hyatāttvikaḥ // 256
             <span class="ref">AbhT_1.256</span></p>
         
         <p id="AbhT_1.257">
            bodho hi bodharūpatvādantarnānākṛtīḥ sthitāḥ /<br />
            bahirābhāsayatyeva drāksāmānyaviśeṣataḥ // 257
             <span class="ref">AbhT_1.257</span></p>
         
         <p id="AbhT_1.258">
            srakṣyamāṇaviśeṣāṃśākāṃkṣāyogyasya kasyacit /<br />
            dharmasya sṛṣṭiḥ sāmānyasṛṣṭiḥ sā saṃśayātmikā // 258
             <span class="ref">AbhT_1.258</span></p>
         
         <p id="AbhT_1.259">
            srakṣyamāṇo viśeṣāṃśo yadā tūparamettadā /<br />
            nirṇayo mātṛrucito nānyathā kalpakoṭibhiḥ // 259
             <span class="ref">AbhT_1.259</span></p>
         
         <p id="AbhT_1.260">
            tasyātha vastunaḥ svātmavīryākramaṇapāṭavāt /<br />
            unmudraṇaṃ tayākṛtyā lakṣaṇottaranirṇayāḥ // 260
             <span class="ref">AbhT_1.260</span></p>
         
         <p id="AbhT_1.261">
            nirṇītatāvaddharmāṃśapṛṣṭhapātitayā punaḥ /<br />
            bhūyo bhūyaḥ samuddeśalakṣaṇātmaparīkṣaṇam // 261
             <span class="ref">AbhT_1.261</span></p>
         
         <p id="AbhT_1.262">
            dṛṣṭānumānaupamyāptavacanādiṣu sarvataḥ /<br />
            uddeśalakṣaṇāvekṣātritayaṃ prāṇināṃ sphuret // 262
             <span class="ref">AbhT_1.262</span></p>
         
         <p id="AbhT_1.263">
            nirvikalpitamuddeśo vikalpo lakṣaṇaṃ punaḥ /<br />
            parīkṣaṇaṃ tathādhyakṣe vikalpānāṃ paramparā // 263
             <span class="ref">AbhT_1.263</span></p>
         
         <p id="AbhT_1.264">
            nago@yamiti coddeśo dhūmitvādagnimāniti /<br />
            lakṣyaṃ vyāptyādivijñānajālaṃ tvatra parīkṣaṇam // 264
             <span class="ref">AbhT_1.264</span></p>
         
         <p id="AbhT_1.265">
            uddeśo@yamiti prācyo gotulyo gavayābhidhaḥ /<br />
            iti vā lakṣaṇaṃ śeṣaḥ parīkṣopamitau bhavet // 265
             <span class="ref">AbhT_1.265</span></p>
         
         <p id="AbhT_1.266">
            svaḥkāma īdṛguddeśo yajetetyasya lakṣaṇam /<br />
            agniṣṭomādinetyeṣā parīkṣā śeṣavartinī // 266
             <span class="ref">AbhT_1.266</span></p>
         
         <p id="AbhT_1.267">
            vikalpasrakṣyamāṇānyarucitāṃśasahiṣṇunaḥ /<br />
            vastuno yā tathātvena sṛṣṭiḥ soddeśasaṃjñitā // 267
             <span class="ref">AbhT_1.267</span></p>
         
         <p id="AbhT_1.268">
            tadaiva saṃviccinute yāvataḥ srakṣyamāṇatā /<br />
            yato hyakālakalitā saṃdhatte sārvakālikam // 268
             <span class="ref">AbhT_1.268</span></p>
         
         <p id="AbhT_1.269">
            srakṣyamāṇasya yā sṛṣṭiḥ prāksṛṣṭāṃśasya saṃhṛtiḥ /<br />
            anūdyamāne dharme sā saṃvillakṣaṇamucyate // 269
             <span class="ref">AbhT_1.269</span></p>
         
         <p id="AbhT_1.270">
            tatpṛṣṭhapātibhūyoṃśasṛṣṭisaṃhāraviśramāḥ /<br />
            parīkṣā kathyate mātṛrucitā kalpitāvadhiḥ // 270
             <span class="ref">AbhT_1.270</span></p>
         
         <p id="AbhT_1.271">
            prākpaśyantyatha madhyānyā vaikharī ceti tā imāḥ /<br />
            parā parāparā devī caramā tvaparātmikā // 271
             <span class="ref">AbhT_1.271</span></p>
         
         <p id="AbhT_1.272">
            icchādi śaktitritayamidameva nigadyate /<br />
            etatprāṇita evāyaṃ vyavahāraḥ pratāyate // 272
             <span class="ref">AbhT_1.272</span></p>
         
         <p id="AbhT_1.273">
            etatpraśnottarātmatve pārameśvaraśāsane /<br />
            parasaṃbandharūpatvamabhisaṃbandhapañcake // 273
             <span class="ref">AbhT_1.273</span></p>
         
         <p id="AbhT_1.274">
            yathoktaṃ ratnamālāyāṃ sarvaḥ parakalātmakaḥ /<br />
            mahānavāntaro divyo miśro@nyo@nyastu pañcamaḥ // 274
             <span class="ref">AbhT_1.274</span></p>
         
         <p id="AbhT_1.275">
            bhinnayoḥ praṣṭṛtadvaktroścaikātmyaṃ yatsa ucyate /<br />
            saṃbandhaḥ paratā cāsya pūrṇaikātmyaprathāmayī // 275
             <span class="ref">AbhT_1.275</span></p>
         
         <p id="AbhT_1.276">
            anenaiva nayena syātsaṃbandhāntaramapyalam /<br />
            śāstravācyaṃ phalādīnāṃ paripūrṇatvayogataḥ // 276
             <span class="ref">AbhT_1.276</span></p>
         
         <p id="AbhT_1.277">
            itthaṃ saṃvidiyaṃ devī svabhāvādeva sarvadā /<br />
            uddeśāditrayaprāṇā sarvaśāstrasvarūpiṇī // 277
             <span class="ref">AbhT_1.277</span></p>
         
         <p id="AbhT_1.278">
            tatrocyate puroddeśaḥ pūrvajānujabhedavān /<br />
            vijñānabhidgatopāyaḥ paropāyastṛtīyakaḥ // 278
             <span class="ref">AbhT_1.278</span></p>
         
         <p id="AbhT_1.279">
            śāktopāyo naropāyaḥ kālopāyo@tha saptamaḥ /<br />
            cakrodayo@tha deśādhvā tattvādhvā tattvabhedanam // 279
             <span class="ref">AbhT_1.279</span></p>
         
         <p id="AbhT_1.280">
            kalādyadhvādhvopayogaḥ śaktipātatirohitī /<br />
            dīkṣopakramaṇaṃ dīkṣā sāmayī pautrike vidhau // 280
             <span class="ref">AbhT_1.280</span></p>
         
         <p id="AbhT_1.281">
            prameyaprakriyā sūkṣmā dīkṣā sadyaḥsamutkramaḥ /<br />
            tulādīkṣātha pārokṣī liṅgoddhāro@bhiṣecanam // 281
             <span class="ref">AbhT_1.281</span></p>
         
         <p id="AbhT_1.282">
            antyeṣṭiḥ śrāddhaklṛptiśca śeṣavṛttinirūpaṇam /<br />
            liṅgārcā bahubhitparvapavitrādi nimittajam // 282
             <span class="ref">AbhT_1.282</span></p>
         
         <p id="AbhT_1.283">
            rahasyacaryā mantraugho maṇḍalaṃ mudrikāvidhiḥ /<br />
            ekīkāraḥ svasvarūpe praveśaḥ śāstramelanam // 283
             <span class="ref">AbhT_1.283</span></p>
         
         <p id="AbhT_1.284">
            āyātikathanaṃ śāstropādeyatvanirūpaṇam /<br />
            iti saptādhikāmenāṃ triṃśataṃ yaḥ sadā budhaḥ // 284
             <span class="ref">AbhT_1.284</span></p>
         
         <p id="AbhT_1.285">
            āhnikānāṃ samabhyasyet sa sākṣādbhairavo bhavet /<br />
            saptatriṃśatsu saṃpūrṇabodho yadbhairavo bhavet // 285
             <span class="ref">AbhT_1.285</span></p>
         
         <p id="AbhT_1.286">
            kiṃ citramaṇavo@pyasya dṛśā bhairavatāmiyuḥ /<br />
            ityeṣa pūrvajoddeśaḥ kathyate tvanujo@dhunā // 286
             <span class="ref">AbhT_1.286</span></p>
         
         <p id="AbhT_1.287">
            vijñānabhitprakaraṇe bharvasyoddeśanaṃ kramāt /<br />
            dvitīyasminprakaraṇe gatopāyatvabheditā // 287
             <span class="ref">AbhT_1.287</span></p>
         
         <p id="AbhT_1.288">
            viśvacitpratibinbatvaṃ parāmarśodayakramaḥ /<br />
            mantrādyabhinnarūpatvaṃ paropāye vivicyate // 288
             <span class="ref">AbhT_1.288</span></p>
         
         <p id="AbhT_1.289">
            vikalpasaṃskriyā tarkatattvaṃ gurusatattvakam /<br />
            yogāṅgānupayogitvaṃ kalpitārcādyanādaraḥ // 289
             <span class="ref">AbhT_1.289</span></p>
         
         <p id="AbhT_1.290">
            saṃviccakrodayo mantravīrya japyādi vāstavam /<br />
            niṣedhavidhitulyatvaṃ śāktopāye@tra carcyate // 290
             <span class="ref">AbhT_1.290</span></p>
         
         <p id="AbhT_1.291">
            buddhidhyānaṃ prāṇatattvasamuccāraścidātmatā /<br />
            uccāraḥ paratattvāntaḥpraveśapathalakṣaṇam // 291
             <span class="ref">AbhT_1.291</span></p>
         
         <p id="AbhT_1.292">
            karaṇaṃ varṇatattvaṃ cetyāṇave tu nirūpyate /<br />
            cāramānamahorātrasaṃkrāntyādivikalpanam // 292
             <span class="ref">AbhT_1.292</span></p>
         
         <p id="AbhT_1.293">
            saṃhāracitratā varṇodayaḥ kālādhvakalpane /<br />
            cakrabhinmantravidyābhidetaccakrodaye bhavet // 293
             <span class="ref">AbhT_1.293</span></p>
         
         <p id="AbhT_1.294">
            parimāṇaṃ purāṇāṃ ca saṃgrahastattvayojanam /<br />
            etaddeśādhvanirdeśe dvayaṃ tattvādhvanirṇaye // 294
             <span class="ref">AbhT_1.294</span></p>
         
         <p id="AbhT_1.295">
            kāryakāraṇabhāvaśca tattvakramanirūpaṇam /<br />
            vastudharmastattvavidhirjāgradādinirūpaṇam // 295
             <span class="ref">AbhT_1.295</span></p>
         
         <p id="AbhT_1.296">
            pramātṛbheda ityetat tattvabhede vicāryate /<br />
            kalāsvarūpamekatripañcādyaistattvakalpanam // 296
             <span class="ref">AbhT_1.296</span></p>
         
         <p id="AbhT_1.297">
            varṇabhedakramaḥ sarvādhāraśaktinirūpaṇam /<br />
            kalādyadhvavicārāntaretāvatpravivicyate // 297
             <span class="ref">AbhT_1.297</span></p>
         
         <p id="AbhT_1.298">
            abhedabhāvanākampahāsau tvadhvopayojane /<br />
            saṃkhyādhikyaṃ malādīnāṃ tattvaṃ śaktivicitratā // 298
             <span class="ref">AbhT_1.298</span></p>
         
         <p id="AbhT_1.299">
            anapekṣitvasiddhiśca tirobhāvavicitratā /<br />
            śaktipātaparīkṣāyāmetāvānvācyasaṃgrahaḥ // 299
             <span class="ref">AbhT_1.299</span></p>
         
         <p id="AbhT_1.300">
            tirobhāvavyapagamo jñānena paripūrṇatā /<br />
            utkrāntyanupayogitvaṃ dīkṣopakramaṇe sthitam // 300
             <span class="ref">AbhT_1.300</span></p>
         
         <p id="AbhT_1.301">
            śiṣyaucityaparīkṣādau sthānabhitsthānakalpanam /<br />
            sāmānyanyāsabhedo@rghapātraṃ caitatprayojanam // 301
             <span class="ref">AbhT_1.301</span></p>
         
         <p id="AbhT_1.302">
            dravyayogyatvamarcā ca bahirdvārārcanaṃ kramāt /<br />
            praveśo diksvarūpaṃ ca dehaprāṇādiśodhanam // 302
             <span class="ref">AbhT_1.302</span></p>
         
         <p id="AbhT_1.303">
            viśeṣanyāsavaicitryaṃ saviśeṣārghabhājanam /<br />
            dehapūjā prāṇabuddhicitsvadhvanyāsapūjane // 303
             <span class="ref">AbhT_1.303</span></p>
         
         <p id="AbhT_1.304">
            anyaśāstragaṇotkarṣaḥ pūjā cakrasya sarvataḥ /<br />
            kṣetragrahaḥ pañcagavyaṃ pūjanaṃ bhūgaṇeśayoḥ // 304
             <span class="ref">AbhT_1.304</span></p>
         
         <p id="AbhT_1.305">
            astrārcā vahnikāryaṃ cāpyadhivāsanamagnigam /<br />
            tarpaṇaṃ carusaṃsiddhirdantakāṣṭhāntasaṃskriyā // 305
             <span class="ref">AbhT_1.305</span></p>
         
         <p id="AbhT_1.306">
            śivahastavidhiścāpi śayyāklṛptivicāraṇam /<br />
            svapnasya sāmayaṃ karma samayāśceti saṃgrahaḥ // 306
             <span class="ref">AbhT_1.306</span></p>
         
         <p id="AbhT_1.307">
            samayitvavidhāvasminsyātpañcadaśa āhnike /<br />
            maṇḍalātmānusandhānaṃ nivedyapaśuvistaraḥ // 307
             <span class="ref">AbhT_1.307</span></p>
         
         <p id="AbhT_1.308">
            agnitṛptiḥ svasvabhāvadīpanaṃ śiṣyadehagaḥ /<br />
            adhvanyāsavidhiḥ śodhyaśodhakādivicitratā // 308
             <span class="ref">AbhT_1.308</span></p>
         
         <p id="AbhT_1.309">
            dīkṣābhedaḥ paro nyāso mantrasattāprayojanam /<br />
            bhedo yojanikādeśca ṣoḍaśe syādihāhnike // 309
             <span class="ref">AbhT_1.309</span></p>
         
         <p id="AbhT_1.310">
            sūtraklṛptistattvaśuddhiḥ pāśadāho@tha yojanam /<br />
            adhvabhedastathetyevaṃ kathitaṃ pautrike vidhau // 310
             <span class="ref">AbhT_1.310</span></p>
         
         <p id="AbhT_1.311">
            jananādivihīnatvaṃ mantrabhedo@tha susphuṭaḥ /<br />
            iti saṃkṣiptadīkṣākhye syādaṣṭādaśa āhnike // 311
             <span class="ref">AbhT_1.311</span></p>
         
         <p id="AbhT_1.312">
            kalāvekṣā kṛpāṇyādinyāsaścāraḥ śarīragaḥ /<br />
            brahmavidyāvidhiścaivamuktaṃ sadyaḥsamutkrame // 312
             <span class="ref">AbhT_1.312</span></p>
         
         <p id="AbhT_1.313">
            adhikāraparīkṣāntaḥsaṃskāro@tha tulāvidhiḥ /<br />
            ityetadvācyasarvasvaṃ syādviṃśatitamāhnike // 313
             <span class="ref">AbhT_1.313</span></p>
         
         <p id="AbhT_1.314">
            mṛtajīvadvidhirjālo padeśaḥ saṃskriyāgaṇaḥ /<br />
            balābalavicāraścetyekaviṃśāhnike vidhiḥ // 314
             <span class="ref">AbhT_1.314</span></p>
         
         <p id="AbhT_1.315">
            śravaṇaṃ cābhyanujñānaṃ śodhanaṃ pātakacyutiḥ /<br />
            śaṅkāccheda iti spaṣṭaṃ vācyaṃ liṅgoddhṛtikrame // 315
             <span class="ref">AbhT_1.315</span></p>
         
         <p id="AbhT_1.316">
            parīkṣācāryakaraṇaṃ tadvrataṃ haraṇaṃ mateḥ /<br />
            tadvibhāgaḥ sādhakatvamabhiṣekavidhau tviyat // 316
             <span class="ref">AbhT_1.316</span></p>
         
         <p id="AbhT_1.317">
            adhikāryatha saṃskārastatprayojanamityadaḥ /<br />
            caturviṃśe@ntyayāgākhye vaktavyaṃ paricarcyate // 317
             <span class="ref">AbhT_1.317</span></p>
         
         <p id="AbhT_1.318">
            prayojanaṃ bhogamokṣadānenātra vidhiḥ sphuṭaḥ /<br />
            pañcaviṃśāhnike śrāddhaprakāśe vastusaṃgrahaḥ // 318
             <span class="ref">AbhT_1.318</span></p>
         
         <p id="AbhT_1.319">
            prayojanaṃ śeṣavṛtternityārcā sthaṇḍile parā /<br />
            liṅgasvarūpaṃ bahudhā cākṣasūtranirūpaṇam // 319
             <span class="ref">AbhT_1.319</span></p>
         
         <p id="AbhT_1.320">
            pūjābheda iti vācyaṃ liṅgārcāsaṃprakāśane /<br />
            naimittikavibhāgastatprayojanavidhistataḥ // 320
             <span class="ref">AbhT_1.320</span></p>
         
         <p id="AbhT_1.321">
            parvabhedāstadviśeṣaścakracarcā tadarcanam /<br />
            gurvādyantadinādyarcāprayojananirūpaṇam // 321
             <span class="ref">AbhT_1.321</span></p>
         
         <p id="AbhT_1.322">
            mṛteḥ parīkṣā yogīśīmelakādividhistathā /<br />
            vyākhyāvidhiḥ śrutavidhirgurupūjāvidhistviyat // 322
             <span class="ref">AbhT_1.322</span></p>
         
         <p id="AbhT_1.323">
            naimittikaprakāśākhye @pyaṣṭāviṃśāhnike sthitam /<br />
            adhikāryātmano bhedaḥ siddhapatnīkulakramaḥ // 323
             <span class="ref">AbhT_1.323</span></p>
         
         <p id="AbhT_1.324">
            arcāvidhirdautavidhī rahasyopaniṣatkramaḥ /<br />
            dīkṣābhiṣekau bodhaścetyekonatriṃśa āhnike // 324
             <span class="ref">AbhT_1.324</span></p>
         
         <p id="AbhT_1.325">
            mantrasvarūpaṃ tadvīryamiti triṃśe nirūpitam /<br />
            śūlābjabhedo vyomaśasvastikādinirūpaṇam // 325
             <span class="ref">AbhT_1.325</span></p>
         
         <p id="AbhT_1.326">
            vistareṇābhidhātavyamityekatriṃśa āhnike /<br />
            guṇapradhānatābhedāḥ svarūpaṃ vīryacarcanam // 326
             <span class="ref">AbhT_1.326</span></p>
         
         <p id="AbhT_1.327">
            kalābheda iti proktaṃ mudrāṇāṃ saṃprakāśane /<br />
            dvātriṃśatattvādīśākhyātprabhṛti prasphuṭo yataḥ // 327
             <span class="ref">AbhT_1.327</span></p>
         
         <p id="AbhT_1.328">
            na bhedo@sti tato noktamuddeśāntaramatra tat /<br />
            mukhyatvena ca vedyatvādadhikārāntarakramaḥ // 328
             <span class="ref">AbhT_1.328</span></p>
         
         <p id="AbhT_1.329">
            ityuddeśavidhiḥ proktaḥ sukhasaṃgrahahetave /<br />
            athāsya lakṣaṇāvekṣe nirūpyete yathākramam // 329
             <span class="ref">AbhT_1.329</span></p>
         
         <p id="AbhT_1.330">
            ātmā saṃvitprakāśasthitiranavayavā saṃvidityāttaśaktivrātaṃ tasya svarūpaṃ sa ca nija
            mahasaśchādanādbaddharūpaḥ /<br />
            ātmajyotiḥsvabhāvaprakaṭanavidhinā tasya mokṣaḥ sa cāyaṃ citrākārasya citraḥ prakaṭita
            iha yatsaṃgraheṇārtha eṣaḥ // 330
             <span class="ref">AbhT_1.330</span></p>
         
         <p id="AbhT_1.331">
            mithyājñānaṃ timiramasamān dṛṣṭidoṣānprasūte tatsadbhāvādvimalamapi tadbhāti mālinyadhāma
            /<br />
            yattu prekṣyaṃ dṛśi parigataṃ taimirīṃ doṣamudrāṃ dūraṃ runddhetprabhavatu kathaṃ
            tatra mālinyaśaṅkā // 331
             <span class="ref">AbhT_1.331</span></p>
         
         <p id="AbhT_1.332">
            bhāvavrāta? haṭhājjanasya hṛdayānyākramya yannartayan bhaṅgībhirvividhābhirātmahṛdayaṃ
            pracchādya saṃkrīḍase /<br />
            yastvāmāha jaḍaṃ jaḍaḥ sahṛdayaṃmanyatvaduḥśikṣito manye@muṣya jaḍātmatā stutipadaṃ
            tvatsāmyasaṃbhāvanāt // 332
             <span class="ref">AbhT_1.332</span></p>
         
         <p id="AbhT_1.333">
            iha galitamalāḥ parāvarajñāḥ śivasadbhāvamayā adhikriyante /<br />
            guravaḥ pravicāraṇe yatastadviphalā dveṣakalaṃkahāniyācñā // 333
             <span class="ref">AbhT_1.333</span></p>
         
         
         <p>:E tantrāloke@bhinavaracite@mutra vijñānasattābhedodgāraprakaṭanapaṭāvāhnike@sminsamāptiḥ
            /</p>
         
         
         <p>:C2 atha śrītantrālokasya dvitīyamāhnikam</p>
         
         
         <p id="AbhT_2.1">
            yattatrādyaṃ padamaviratānuttarajñaptirūpaṃ /<br />
            tannirṇetuṃ prakaraṇamidamārabhe@haṃ dvitīyam // 1
             <span class="ref">AbhT_2.1</span></p>
         
         <p id="AbhT_2.2">
            anupāyaṃ hi yadrūpaṃ ko@rtho deśanayātra vai /<br />
            sakṛtsyāddeśanā paścādanupāyatvamucyayate // 2
             <span class="ref">AbhT_2.2</span></p>
         
         <p id="AbhT_2.3">
            anupāyamidaṃ tattvamityupāyaṃ vinā kutaḥ /<br />
            svayaṃ tu teṣāṃ tattādṛk kiṃ brūmaḥ kila tānprati // 3
             <span class="ref">AbhT_2.3</span></p>
         
         <p id="AbhT_2.4">
            yaccaturdhoditaṃ rūpaṃ vijñānasya vibhorasau /<br />
            svabhāva eva mantavyaḥ sa hi nityodito vibhuḥ // 4
             <span class="ref">AbhT_2.4</span></p>
         
         <p id="AbhT_2.5">
            etāvadbhirasaṃkhyātaiḥ svabhāvairyatprakāśate /<br />
            ke@pyaṃśāṃśikayā tena viśantyanye niraṃśataḥ // 5
             <span class="ref">AbhT_2.5</span></p>
         
         <p id="AbhT_2.6">
            tatrāpi cābhyupāyādisāpekṣānyatvayogataḥ /<br />
            upāyasyāpi no vāryā tadanyatvādvicitratā // 6
             <span class="ref">AbhT_2.6</span></p>
         
         <p id="AbhT_2.7">
            tatra ye nirmalātmāno bhairavīyāṃ svasaṃvidam /<br />
            nirupāyāmupāsīnāstadvidhiḥ praṇigadyate // 7
             <span class="ref">AbhT_2.7</span></p>
         
         <p id="AbhT_2.8">
            tatra tāvatkriyāyogo nābhyupāyatvamarhati /<br />
            sa hi tasmātsamudbhūtaḥ pratyuta pravibhāvyate // 8
             <span class="ref">AbhT_2.8</span></p>
         
         <p id="AbhT_2.9">
            jñaptāvupāya eva syāditi cejjñaptirucyate /<br />
            prakāśatvaṃ svaprakāśe tacca tatrānyataḥ katham // 9
             <span class="ref">AbhT_2.9</span></p>
         
         <p id="AbhT_2.10">
            saṃvittattvaṃ svaprakāśamityasminkaṃ nu yuktibhiḥ /<br />
            tadabhāve bhavedviśvaṃ jaḍatvādaprakāśakam // 10
             <span class="ref">AbhT_2.10</span></p>
         
         <p id="AbhT_2.11">
            yāvānupāyo bāhyaḥ syādāntaro vāpi kaścana /<br />
            sa sarvastanmukhaprekṣī tatropāyatvabhākkatham // 11
             <span class="ref">AbhT_2.11</span></p>
         
         <p id="AbhT_2.12">
            tyajāvadhānāni nanu kva nāma dhatse@vadhānaṃ vicinu svayaṃ tat /<br />
            pūrṇe@vadhānaṃ na hi nāma yuktaṃ nāpūrṇamabhyeti ca satyabhāvam // 12
             <span class="ref">AbhT_2.12</span></p>
         
         <p id="AbhT_2.13">
            tenāvadhānaprāṇasya bhāvanādeḥ pare pathi /<br />
            bhairavīye kathaṃkāraṃ bhavetsākṣādupāyatā // 13
             <span class="ref">AbhT_2.13</span></p>
         
         <p id="AbhT_2.14">
            ye@pi sākṣādupāyena tadrūpaṃ praviviñcate /<br />
            nūnaṃ te sūryasaṃvittyai khadyotādhitsavo jaḍāḥ // 14
             <span class="ref">AbhT_2.14</span></p>
         
         <p id="AbhT_2.15">
            kiṃ ca yāvadidaṃ bāhyamāntaropāyasaṃmatam /<br />
            tatprakāśātmatāmātraṃ śivasyaiva nijaṃ vapuḥ // 15
             <span class="ref">AbhT_2.15</span></p>
         
         <p id="AbhT_2.16">
            nīlaṃ pītaṃ sukhamiti prakāśaḥ kevalaḥ śivaḥ /<br />
            amuṣminparamādvaite prakāśātmani ko@paraḥ // 16
             <span class="ref">AbhT_2.16</span></p>
         
         <p id="AbhT_2.17">
            upāyopeyabhāvaḥ syātprakāśaḥ kevalaṃ hi saḥ // 17
             <span class="ref">AbhT_2.17</span></p>
         
         <p id="AbhT_2.18">
            idaṃ dvaitama@yaṃ bheda idamadvaitamityapi /<br />
            prakāśavapurevāyaṃ bhāsate parameśvaraḥ // 18
             <span class="ref">AbhT_2.18</span></p>
         
         <p id="AbhT_2.19">
            asyāṃ bhūmau sukhaṃ duḥkhaṃ bandho mokṣaścitarjaḍaḥ /<br />
            ghaṭakumbhavadekārthāḥ śabdāste@pyekameva ca // 19
             <span class="ref">AbhT_2.19</span></p>
         
         <p id="AbhT_2.20">
            praśāśe hyaprakāśāṃśaḥ kathaṃ nāma prakāśatām /<br />
            prakāśamāne tasminvā taddvaitāstasya lopitāḥ // 20
             <span class="ref">AbhT_2.20</span></p>
         
         <p id="AbhT_2.21">
            aprakāśe@tha tasminvā vastutā kathamucyate /<br />
            na prakāśaviśeṣatvamata evopapadyate // 21
             <span class="ref">AbhT_2.21</span></p>
         
         <p id="AbhT_2.22">
            ata ekaprakāśo@yamiti vāde@tra susthite /<br />
            dūrādāvāritāḥ satyaṃ vibhinnajñānavādinaḥ // 22
             <span class="ref">AbhT_2.22</span></p>
         
         <p id="AbhT_2.23">
            prakāśamātramuditamaprakāśaniṣedhanāt /<br />
            ekaśabdasya na tvarthaḥ saṃkhyā cidvyaktibhedabhāk // 23
             <span class="ref">AbhT_2.23</span></p>
         
         <p id="AbhT_2.24">
            naiṣa śaktirmahādevī na paratrāśrito yataḥ /<br />
            na caiṣa śaktimāndevo na kasyāpyāśrayo yataḥ // 24
             <span class="ref">AbhT_2.24</span></p>
         
         <p id="AbhT_2.25">
            naiṣa dhyeyo dhyātrabhāvānna dhyātā dhyeyavarjanāt /<br />
            na pūjyaḥ pūjakābhāvātpūjyābhāvānna pūjakaḥ // 25
             <span class="ref">AbhT_2.25</span></p>
         
         <p id="AbhT_2.26">
            na mantro na ca mantryo@sau na ca mantrayitā prabhuḥ /<br />
            na dīkṣā dīkṣako vāpi na dīkṣāvānmaheśvaraḥ // 26
             <span class="ref">AbhT_2.26</span></p>
         
         <p id="AbhT_2.27">
            sthānāsananirodhārghasaṃghānāvāhanādikam /<br />
            visarjanāntaṃ nāstyatra kartṛkarmakriyojjhite // 27
             <span class="ref">AbhT_2.27</span></p>
         
         <p id="AbhT_2.28">
            na sanna cāsatsadasanna ca tannobhayojjhitam /<br />
            durvijñeyā hi sāvasthā kimapyetadanuttaram // 28
             <span class="ref">AbhT_2.28</span></p>
         
         <p id="AbhT_2.29">
            ayamityavabhāso hi yo bhāvo@vacchidātmakaḥ /<br />
            sa eva ghaṭavalloke saṃstathā naiṣa bhairavaḥ // 29
             <span class="ref">AbhT_2.29</span></p>
         
         <p id="AbhT_2.30">
            asattvaṃ cāprakāśatvaṃ na kutrāpyupayogitā /<br />
            viśvasya jīvitaṃ satyaṃ prakāśaikātmakaśca saḥ // 30
             <span class="ref">AbhT_2.30</span></p>
         
         <p id="AbhT_2.31">
            ābhyāmeva tu hetubhyāṃ na dvyātmā na dvayojjhitaḥ /<br />
            sarvātmanā hi bhātyeṣa kena rūpeṇa mantryatām // 31
             <span class="ref">AbhT_2.31</span></p>
         
         <p id="AbhT_2.32">
            śrīmattriśirasi proktaṃ parajñānasvarūpakam /<br />
            śaktyā garbhāntarvartinyā śaktigarbha paraṃ padam // 32
             <span class="ref">AbhT_2.32</span></p>
         
         <p id="AbhT_2.33">
            na bhāvo nāpyabhāvo na dvayaṃ vācāmagocarāt /<br />
            akathyapadavīrūḍhaṃ śaktisthaṃ śaktivarjitam // 33
             <span class="ref">AbhT_2.33</span></p>
         
         <p id="AbhT_2.34">
            iti ye rūḍhasaṃvittiparamārthapavitritāḥ /<br />
            anuttarapathe rūḍhāste@bhyupāyāniyantritāḥ // 34
             <span class="ref">AbhT_2.34</span></p>
         
         <p id="AbhT_2.35">
            teṣāmidaṃ samābhāti sarvato bhāvamaṇḍalam /<br />
            puraḥsthameva saṃvittibhairavāgnivilāpitam // 35
             <span class="ref">AbhT_2.35</span></p>
         
         <p id="AbhT_2.36">
            eteṣāṃ sukhaduḥkhāṃśaśaṃkātaṃkavikalpanāḥ /<br />
            nirvikalpaparāveśamātraśeṣatvamāgatāḥ // 36
             <span class="ref">AbhT_2.36</span></p>
         
         <p id="AbhT_2.37">
            eṣāṃ na mantro na dhyānaṃ na pūjā nāpi kalpanā /<br />
            na samayyādikācāryaparyantaḥ ko@pi viśramaḥ // 37
             <span class="ref">AbhT_2.37</span></p>
         
         <p id="AbhT_2.38">
            samastayantraṇātantratroṭanāṭaṃkadharmiṇaḥ /<br />
            nānugrahātparaṃ kiṃciccheṣavṛttau prayojanam // 38
             <span class="ref">AbhT_2.38</span></p>
         
         <p id="AbhT_2.39">
            svaṃ kartavyaṃ kimapi kalayaṃlloka eṣa prayatnānno pārārthyaṃ prati ghaṭayate kāṃcana
            svapravṛttim /<br />
            yastu dhvastākhilabhavamalo bhairavībhāvapūrṇaḥ kṛtyaṃ tasya sphuṭamidamiyallokakartavyamātram
            // 39
             <span class="ref">AbhT_2.39</span></p>
         
         <p id="AbhT_2.40">
            taṃ ye paśyanti tādrūpyakrameṇāmalasaṃvidaḥ /<br />
            te@pi tadrūpiṇastāvatyevāsyānugrahātmatā // 40
             <span class="ref">AbhT_2.40</span></p>
         
         <p id="AbhT_2.41">
            etattattvaparijñānaṃ mukhyaṃ yāgādi kathyate /<br />
            dīkṣāntaṃ vibhunā śrīmatsiddhayogīśvarīmate // 41
             <span class="ref">AbhT_2.41</span></p>
         
         <p id="AbhT_2.42">
            sthaṇḍilāduttaraṃ tūraṃ tūrāduttarataḥ paṭaḥ /<br />
            paṭāddhyānaṃ tato dhyeyaṃ tataḥ syāddhāraṇottarā // 42
             <span class="ref">AbhT_2.42</span></p>
         
         <p id="AbhT_2.43">
            tato@pi yogajaṃ rūpaṃ tato@pi jñānamuttaram /<br />
            jñānena hi mahāsiddho bhavedyogīśvarastviti // 43
             <span class="ref">AbhT_2.43</span></p>
         
         <p id="AbhT_2.44">
            so@pi svātantryadhāmnā cedapyanirmalasaṃvidām /<br />
            anugrahaṃ cikīrṣustadbhāvinaṃ vidhimāśrayet // 44
             <span class="ref">AbhT_2.44</span></p>
         
         <p id="AbhT_2.45">
            anugrāhyānusāreṇa vicitraḥ sa ca kathyate /<br />
            parāparādyupāyaughasaṃkīrṇatvavibhedataḥ // 45
             <span class="ref">AbhT_2.45</span></p>
         
         <p id="AbhT_2.46">
            tadarthameva cāsyāpi parameśvararūpiṇaḥ /<br />
            tadabhyupāyaśāstrādiśravaṇādhyayanādaraḥ // 46
             <span class="ref">AbhT_2.46</span></p>
         
         <p id="AbhT_2.47">
            nahi tasya svatantrasya kāpi kutrāpi khaṇḍanā /<br />
            nānirmalacitaḥ puṃso@nugrahastvanupāyakaḥ // 47
             <span class="ref">AbhT_2.47</span></p>
         
         <p id="AbhT_2.48">
            śrīmadūrmimahāśāstre siddhasaṃtānarūpake /<br />
            idamuktaṃ tathā śrīmatsomānandādidaiśikaiḥ // 48
             <span class="ref">AbhT_2.48</span></p>
         
         <p id="AbhT_2.49">
            gurorvākyādyuktipracayaracanonmārjanavaśāt samāśvāsācchāstraṃ prati samuditādvāpi
            kathitāt /<br />
            vilīne śaṃkābhre tdṛdayagaganodbhāsimahasaḥ prabhoḥ sūryasyeva spṛśata caraṇāndhvāntajayinaḥ
            // 49
             <span class="ref">AbhT_2.49</span></p>
         
         <p id="AbhT_2.50">
            idamanuttaradhāmavivecakaṃ vigalitaupayikaṃ kṛtamāhnikam // 50
             <span class="ref">AbhT_2.50</span></p>
         
         
         <p>:C3 śrītantrālokasya tṛtīyamāhnikam</p>
         
         
         <p id="AbhT_3.0">
            atha paraupayikaṃ praṇigadyate padamanuttarameva maheśituḥ // 0b
             <span class="ref">AbhT_3.0</span></p>
         
         <p id="AbhT_3.1">
            prakāśamātraṃ yatproktaṃ bhairavīyaṃ paraṃ mahaḥ /<br />
            tatra svatantratāmātramadhikaṃ pravivicyate // 1
             <span class="ref">AbhT_3.1</span></p>
         
         <p id="AbhT_3.2">
            yaḥ prakāśaḥ sa sarvasya prakāśatvaṃ prayacchati /<br />
            na ca tadvyatirekyasti viśvaṃ sadvāvabhāsate // 2
             <span class="ref">AbhT_3.2</span></p>
         
         <p id="AbhT_3.3">
            ato@sau parameśānaḥ svātmavyomanyanargalaḥ /<br />
            iyataḥ sṛṣṭisaṃhārāḍambarasya pradarśakaḥ // 3
             <span class="ref">AbhT_3.3</span></p>
         
         <p id="AbhT_3.4">
            nirmale makure yadvadbhānti bhūmijalādayaḥ /<br />
            amiśrāstadvadekasmiṃścinnāthe viśvavṛttayaḥ // 4
             <span class="ref">AbhT_3.4</span></p>
         
         <p id="AbhT_3.5">
            sadṛśaṃ bhāti nayanadarpaṇāmbaravāriṣu /<br />
            tathā hi nirmale rūpe rūpamevāvabhāsate // 5
             <span class="ref">AbhT_3.5</span></p>
         
         <p id="AbhT_3.6">
            pracchannarāgiṇī kāntapratibimbitasundaram /<br />
            darpaṇaṃ kucakumbhābhyāṃ spṛśantyapi na tṛpyati // 6
             <span class="ref">AbhT_3.6</span></p>
         
         <p id="AbhT_3.7">
            na hi sparśo@sya vimalo rūpameva tathā yataḥ /<br />
            nairmalyaṃ cātiniviḍasajātīyaikasaṃgatiḥ // 7
             <span class="ref">AbhT_3.7</span></p>
         
         <p id="AbhT_3.8">
            svasminnabhedādbhinnasya darśanakṣamataiva yā /<br />
            atyaktasvaprakāśasya nairmalyaṃ tadgurūditam // 8
             <span class="ref">AbhT_3.8</span></p>
         
         <p id="AbhT_3.9">
            nairmalyaṃ mukhyamekasya saṃvinnāthasya sarvataḥ /<br />
            aṃśāṃśikātaḥ kvāpyanyadvimalaṃ tattadicchayā // 9
             <span class="ref">AbhT_3.9</span></p>
         
         <p id="AbhT_3.10">
            bhāvānāṃ yatpratīghāti vapurmāyātmakaṃ hi tat /<br />
            teṣāmevāsti sadvidyāmayaṃ tvapratighātakam // 10
             <span class="ref">AbhT_3.10</span></p>
         
         <p id="AbhT_3.11">
            tadevamubhayākāramavabhāsaṃ prakāśayan /<br />
            vibhāti varado bimbapratibimbadṛśākhile // 11
             <span class="ref">AbhT_3.11</span></p>
         
         <p id="AbhT_3.12">
            yastvāha netratejāṃsi svacchātpratiphalantyalam /<br />
            viparyasya svakaṃ vaktraṃ gṛhṇantīti sa pṛcchyate // 12
             <span class="ref">AbhT_3.12</span></p>
         
         <p id="AbhT_3.13">
            dehādanyatra yattejastadadhiṣṭhāturātmanaḥ /<br />
            tenaiva tejasā jñatve ko@rthaḥ syāddarpaṇena tu // 13
             <span class="ref">AbhT_3.13</span></p>
         
         <p id="AbhT_3.14">
            viparyastaistu tejobhirgrāhakātmatvamāgataiḥ /<br />
            rūpaṃ dṛśyeta vadane nije na makurāntare // 14
             <span class="ref">AbhT_3.14</span></p>
         
         <p id="AbhT_3.15">
            svamukhe sparśavaccaitadrūpaṃ bhāyānmametyalam /<br />
            na tvasya spṛśyabhinnasya vedyaikāntasvarūpiṇaḥ // 15
             <span class="ref">AbhT_3.15</span></p>
         
         <p id="AbhT_3.16">
            rūpasaṃsthānamātraṃ tatsparśagandharasādibhiḥ /<br />
            nyagbhūtaireva tadyuktaṃ vastu tatpratibimbitam // 16
             <span class="ref">AbhT_3.16</span></p>
         
         <p id="AbhT_3.17">
            nyagbhāvo grāhyatābhāvāttadabhāvo@pramāṇataḥ /<br />
            sa cārthasaṃgamābhāvātso@pyādarśe@navasthiteḥ // 17
             <span class="ref">AbhT_3.17</span></p>
         
         <p id="AbhT_3.18">
            ata eva gurutvādirdharmo naitasya lakṣyate /<br />
            nahyādarśe saṃsthito@sau taddṛṣṭau sa upāyakaḥ // 18
             <span class="ref">AbhT_3.18</span></p>
         
         <p id="AbhT_3.19">
            tasmāttu naiṣa bhedena yadbhāti tata ucyate /<br />
            ādhārastatra tūpāyā dīpadṛksaṃvidaḥ kramāt // 19
             <span class="ref">AbhT_3.19</span></p>
         
         <p id="AbhT_3.20">
            dīpacakṣurvibodhānāṃ kāṭhinyābhāvataḥ param /<br />
            sarvataścāpi nairmalyānna vibhādarśavatpṛthak // 20
             <span class="ref">AbhT_3.20</span></p>
         
         <p id="AbhT_3.21">
            etacca devadevena darśitaṃ bodhavṛddhaye /<br />
            mūḍhānāṃ vastu bhavati tato@pyanyatra nāpyalam // 21
             <span class="ref">AbhT_3.21</span></p>
         
         <p id="AbhT_3.22">
            pratīghāti svatantraṃ no na sthāyyasthāyi cāpi na /<br />
            svacchasyaivaiṣa kasyāpi mahimeti kṛpālunā // 22
             <span class="ref">AbhT_3.22</span></p>
         
         <p id="AbhT_3.23">
            na deśoṃ no rūpaṃ na ca samayayogo na parimā na cānyonyāsaṃgo na ca tadapahānirna
            ghanatā /<br />
            na cāvastutvaṃ syānna ca kimapi sāraṃ nijamiti dhruvaṃ mohaḥ śāmyediti niradiśaddarpaṇavidhiḥ
            // 23
             <span class="ref">AbhT_3.23</span></p>
         
         <p id="AbhT_3.24">
            itthaṃ pradarśite@mutra pratibimbanavartmani /<br />
            śabdasya pratibimbaṃ yat pratiśrutketi bhaṇyate // 24
             <span class="ref">AbhT_3.24</span></p>
         
         <p id="AbhT_3.25">
            na cāsau śabdajaḥ śabda āgacchattvena saṃśravāt /<br />
            tenaiva vaktrā dūrasthaiḥ śabdasyāśravaṇādapi // 25
             <span class="ref">AbhT_3.25</span></p>
         
         <p id="AbhT_3.26">
            piṭhirādipidhānāṃśaviśiṣṭachidrasaṃgatau /<br />
            citratvāccāsya śabdasya pratibimbaṃ mukhādivat // 26
             <span class="ref">AbhT_3.26</span></p>
         
         <p id="AbhT_3.27">
            idamanyasya vedyasya rūpamityavabhāsate /<br />
            yathādarśe tathā kenāpyuktamākarṇaye tviti // 27
             <span class="ref">AbhT_3.27</span></p>
         
         <p id="AbhT_3.28">
            niyamādbimbasāṃmukhyaṃ pratibimbasya yattataḥ /<br />
            tanmadhyagāḥ pramātāraḥ śṛṇvanti pratiśabdakam // 28
             <span class="ref">AbhT_3.28</span></p>
         
         <p id="AbhT_3.29">
            mukhyagrahaṃ tvapi vinā pratibimbagraho bhavet /<br />
            svapaścātsthaṃ priyaṃ paśyeṭṭaṅkitaṃ mukure vapuḥ // 29
             <span class="ref">AbhT_3.29</span></p>
         
         <p id="AbhT_3.30">
            sāṃmukhyaṃ cocyate tādṛgdarpaṇābhedasaṃsthiteḥ // 30
             <span class="ref">AbhT_3.30</span></p>
         
         <p id="AbhT_3.31">
            ataḥ kūpādipiṭhirākāśe tatpratibimbitam /<br />
            vaktrākāśaṃ saśabdaṃ sadbhāti tatparavaktavat // 31
             <span class="ref">AbhT_3.31</span></p>
         
         <p id="AbhT_3.32">
            yathā cādarśapāścātyabhāgastho vetti no mukham /<br />
            tathā tathāvidhākāśapaścātstho vetti na dhvanim // 32
             <span class="ref">AbhT_3.32</span></p>
         
         <p id="AbhT_3.33">
            śabdo na cānabhivyaktaḥ pratibimbati taddhruvam /<br />
            abhivyaktiśrutī tasya samakālaṃ dvitīyake // 33
             <span class="ref">AbhT_3.33</span></p>
         
         <p id="AbhT_3.34">
            kṣaṇe tu pratibimbatvaṃ śrutiśca samakālikā /<br />
            tulyakālaṃ hi no hastatacchāyārūpaniścayaḥ // 34
             <span class="ref">AbhT_3.34</span></p>
         
         <p id="AbhT_3.35">
            itthaṃ pradarśite@mutra pratibimbasatattvake /<br />
            prakṛtaṃ brūmahe tatra pratibimbanamarhati // 35
             <span class="ref">AbhT_3.35</span></p>
         
         <p id="AbhT_3.36">
            śabdo nabhasi sānande sparśadhāmani sundaraḥ /<br />
            sparśo@nyo@pi dṛḍhāghātaśūlaśītādikodbhavaḥ /<br />
            parasthaḥ pratibimbatvātsvadehoddhūlanākaraḥ // 36
             <span class="ref">AbhT_3.36</span></p>
         
         <p id="AbhT_3.37">
            na caiṣa mukhyastatkāryapāramparyāprakāśanāt // 37
             <span class="ref">AbhT_3.37</span></p>
         
         <p id="AbhT_3.38">
            evaṃ ghrāṇāntare gandho raso dantodake sphuṭaḥ // 38
             <span class="ref">AbhT_3.38</span></p>
         
         <p id="AbhT_3.39">
            yathā ca rūpaṃ pratibimbitaṃ dṛśorna cakṣuṣānyena vinā hi lakṣyate /<br />
            tathā rasasparśanasaurabhādikaṃ na lakṣyate@kṣeṇa vinā sthitaṃ tvapi // 39
             <span class="ref">AbhT_3.39</span></p>
         
         <p id="AbhT_3.40">
            na cāntare sparśanadhāmani sthitaṃ bahiḥspṛśonyākṣadhiyaḥ sa gocaraḥ // 40
             <span class="ref">AbhT_3.40</span></p>
         
         <p id="AbhT_3.41">
            ato@ntikasthasvakatādṛgindriyaprayojanāntaḥkaraṇairyadā kṛtā /<br />
            tadā tadāttaṃ pratibimbamindriye svakāṃ kriyāṃ sūyata eva tādṛśīm // 41
             <span class="ref">AbhT_3.41</span></p>
         
         <p id="AbhT_3.42">
            na tu smṛtānmānasagocarādṛtā bhavetkriyā sā kila vartamānataḥ /<br />
            ataḥ sthitaḥ sparśavarastadindriye samāgataḥ sanviditastathākriyaḥ // 42
             <span class="ref">AbhT_3.42</span></p>
         
         <p id="AbhT_3.43">
            asaṃbhave bāhyagatasya tādṛśaḥ sva eva tasminpratibimbitastathā /<br />
            karoti tāṃ sparśavaraḥ sukhātmikāṃ sa cāpi kasyāmapi nāḍisaṃtatau // 43
             <span class="ref">AbhT_3.43</span></p>
         
         <p id="AbhT_3.44">
            tena saṃvittimakure viśvamātmānamarpayat /<br />
            nāthasya vadate@muṣya vimalāṃ viśvarūpatām // 44
             <span class="ref">AbhT_3.44</span></p>
         
         <p id="AbhT_3.45">
            yathā ca gandharūpaspṛgrasādyāḥ pratibimbitāḥ /<br />
            tadādhāroparāgeṇa bhānti khaṅge mukhādivat // 45
             <span class="ref">AbhT_3.45</span></p>
         
         <p id="AbhT_3.46">
            tathā viśvamidaṃ bodhe pratibimbitamāśrayet /<br />
            prakāśatvasvatantratvaprabhṛtiṃ dharmavistaram // 46
             <span class="ref">AbhT_3.46</span></p>
         
         <p id="AbhT_3.47">
            yathā ca sarvataḥ svacche sphaṭike sarvato bhavet /<br />
            pratibimbaṃ tathā bodhe sarvataḥ svacchatājuṣi // 47
             <span class="ref">AbhT_3.47</span></p>
         
         <p id="AbhT_3.48">
            atyantasvacchatā sā yatsvākṛtyanavabhāsanam /<br />
            ataḥ svacchatamo bodho na ratnaṃ tvākṛtigrahāt // 48
             <span class="ref">AbhT_3.48</span></p>
         
         <p id="AbhT_3.49">
            pratibimbaṃ ca bimbena bāhyasthena samarpyate /<br />
            tasyaiva pratibimbatve kiṃ bimbamavaśiṣyatām // 49
             <span class="ref">AbhT_3.49</span></p>
         
         <p id="AbhT_3.50">
            yadvāpi kāraṇaṃ kiṃcidbimbatvenābhiṣicyate /<br />
            tadapi pratibimbatvameti bodhe@nyathā tvasat // 50
             <span class="ref">AbhT_3.50</span></p>
         
         <p id="AbhT_3.51">
            itthametatsvasaṃvittidṛḍhanyāyāstrarakṣitam /<br />
            sāmrājyameva viśvatra pratibimbasya jṛmbhate // 51
             <span class="ref">AbhT_3.51</span></p>
         
         <p id="AbhT_3.52">
            nanu bimbasya virahe pratibimbaṃ kathaṃ bhavet /<br />
            kiṃ kurmo dṛśyate taddhi nanu tadbimbamucyatām // 52
             <span class="ref">AbhT_3.52</span></p>
         
         <p id="AbhT_3.53">
            naivaṃ tallakṣaṇābhāvādbimbaṃ kila kimucyate /<br />
            anyāmiśraṃ svatantraṃ sadbhāsamānaṃ mukhaṃ yathā // 53
             <span class="ref">AbhT_3.53</span></p>
         
         <p id="AbhT_3.54">
            svarūpānapahānena pararūpasadṛkṣatām /<br />
            pratibimbātmatāmāhuḥ khaḍgādarśatalādivat // 54
             <span class="ref">AbhT_3.54</span></p>
         
         <p id="AbhT_3.55">
            uktaṃ ca sati bāhye@pi dhīrekānekavedanāt /<br />
            anekasadṛśākārā na tvaneketi saugataiḥ // 55
             <span class="ref">AbhT_3.55</span></p>
         
         <p id="AbhT_3.56">
            nanvitthaṃ pratibimbasya lakṣaṇaṃ kiṃ taducyate /<br />
            anyavyāmiśraṇāyogāttadbhedāśakyabhāsanam /<br />
            pratibimbamiti prāhurdarpaṇe vadanaṃ yathā // 56
             <span class="ref">AbhT_3.56</span></p>
         
         <p id="AbhT_3.57">
            bodhamiśramidaṃ bodhādbhedenāśakyabhāsanam /<br />
            paratattvādi bodhe kiṃ pratibimbaṃ na bhaṇyate // 57
             <span class="ref">AbhT_3.57</span></p>
         
         <p id="AbhT_3.58">
            lakṣaṇasya vyavasthaiṣākasmāccedbimbamucyatām /<br />
            prājñā vastuni yujyante na tu sāmayike dhvanau // 58
             <span class="ref">AbhT_3.58</span></p>
         
         <p id="AbhT_3.59">
            nanu na pratibimbasya vinā bimbaṃ bhavetsthitiḥ /<br />
            kiṃ tataḥ pratibimbe hi bimbaṃ tādātmyavṛtti na // 59
             <span class="ref">AbhT_3.59</span></p>
         
         <p id="AbhT_3.60">
            ataśca lakṣaṇasyāsya proktasya tadasaṃbhave /<br />
            na hānirhetumātre tu praśno@yaṃ paryavasyati // 60
             <span class="ref">AbhT_3.60</span></p>
         
         <p id="AbhT_3.61">
            tatrāpi ca nimittākhye nopādāne kathaṃcana /<br />
            nimittakāraṇānāṃ ca kadācitkvāpi saṃbhavaḥ // 61
             <span class="ref">AbhT_3.61</span></p>
         
         <p id="AbhT_3.62">
            ata eva purovartinyāloke smaraṇādinā /<br />
            nimittena ghanenāstu saṃkrāntadayitākṛtiḥ // 62
             <span class="ref">AbhT_3.62</span></p>
         
         <p id="AbhT_3.63">
            anyathā saṃvidārūḍhā kāntā vicchedayoginī /<br />
            kasmādbhāti na vai saṃvid vicchedaṃ purato gatā // 63
             <span class="ref">AbhT_3.63</span></p>
         
         <p id="AbhT_3.64">
            ata evāntaraṃ kiṃciddhīsaṃjñaṃ bhavatu sphuṭam /<br />
            yatrāsya vicchidā bhānaṃ saṃkalpasvapnadarśane // 64
             <span class="ref">AbhT_3.64</span></p>
         
         <p id="AbhT_3.65">
            ato nimittaṃ devasya śaktayaḥ santu tādṛśe /<br />
            itthaṃ viśvamidaṃ nāthe bhairavīyacidambare /<br />
            pratibimbamalaṃ svacche na khalvanyaprasādataḥ // 65
             <span class="ref">AbhT_3.65</span></p>
         
         <p id="AbhT_3.66">
            ananyāpekṣitā yāsya viśvātmatvaṃ prati prabhoḥ /<br />
            tāṃ parāṃ pratibhāṃ devīṃ saṃgirante hyanuttarām // 66
             <span class="ref">AbhT_3.66</span></p>
         
         <p id="AbhT_3.67">
            akulasyāsya devasya kulaprathanaśālinī /<br />
            kaulikī sā parā śaktiraviyukto yayā prabhuḥ // 67
             <span class="ref">AbhT_3.67</span></p>
         
         <p id="AbhT_3.68">
            tayoryadyāmalaṃ rūpaṃ sa saṃghaṭṭa iti smṛtaḥ /<br />
            ānandaśaktiḥ saivoktā yato viśvaṃ visṛjyate // 68
             <span class="ref">AbhT_3.68</span></p>
         
         <p id="AbhT_3.69">
            parāparātparaṃ tattvaṃ saiṣā devī nigadyate /<br />
            tatsāraṃ tacca hṛdayaṃ sa visargaḥ paraḥ prabhuḥ // 69
             <span class="ref">AbhT_3.69</span></p>
         
         <p id="AbhT_3.70">
            devīyāmalaśāstre sā kathitā kālakarṣiṇī /<br />
            mahāḍāmarake yāge śrīparā mastake tathā // 70
             <span class="ref">AbhT_3.70</span></p>
         
         <p id="AbhT_3.71">
            śrīpūrvaśāstre sā mātṛsadbhāvatvena varṇitā /<br />
            saṃghaṭṭe@smiṃścidātmatvādyattatpratyavamarśanam // 71
             <span class="ref">AbhT_3.71</span></p>
         
         <p id="AbhT_3.72">
            icchāśaktiraghorāṇāṃ śaktīnāṃ sā parā prabhuḥ /<br />
            saiva prakṣubdharūpā cedīśitrī saṃprajāyate // 72
             <span class="ref">AbhT_3.72</span></p>
         
         <p id="AbhT_3.73">
            tadā ghorāḥ parā devyo jātāḥ śaivādhvadaiśikāḥ /<br />
            svātmapratyavamarśo yaḥ prāgabhūdekavīrakaḥ // 73
             <span class="ref">AbhT_3.73</span></p>
         
         <p id="AbhT_3.74">
            jñātavyaviśvonmeṣātmā jñānaśaktitayā sthitaḥ /<br />
            iyaṃ parāparā devī ghorāṃ yā mātṛmaṇḍalīm // 74
             <span class="ref">AbhT_3.74</span></p>
         
         <p id="AbhT_3.75">
            sṛjatyavirataṃ śuddhāśuddhamārgaikadīpikām /<br />
            jñeyāṃśaḥ pronmiṣankṣobhaṃ yadaiti balavattvataḥ // 75
             <span class="ref">AbhT_3.75</span></p>
         
         <p id="AbhT_3.76">
            ūnatābhāsanaṃ saṃvinmātratve jāyate tadā /<br />
            rūḍhaṃ tajjñeyavargasya sthitiprārambha ucyate // 76
             <span class="ref">AbhT_3.76</span></p>
         
         <p id="AbhT_3.77">
            rūḍhireṣā vibodhābdheścitrākāraparigrahaḥ /<br />
            idaṃ tadbījasaṃdarbhabījaṃ cinvanti yoginaḥ // 77
             <span class="ref">AbhT_3.77</span></p>
         
         <p id="AbhT_3.78">
            icchāśaktirdvirūpoktā kṣubhitākṣubhitā ca yā /<br />
            iṣyamāṇaṃ hi sā vastudvairūpyeṇātmani śrayet // 78
             <span class="ref">AbhT_3.78</span></p>
         
         <p id="AbhT_3.79">
            aciradyutibhāsinyā śaktyā jvalanarūpayā /<br />
            iṣyamāṇasamāpattiḥ sthairyeṇātha dharātmanā // 79
             <span class="ref">AbhT_3.79</span></p>
         
         <p id="AbhT_3.80">
            unmeṣaśaktāvastyetajjñeyaṃ yadyapi bhūyasā /<br />
            tathāpi vibhavasthānaṃ sā na tu prācyajanmabhūḥ // 80
             <span class="ref">AbhT_3.80</span></p>
         
         <p id="AbhT_3.81">
            icchāśakterataḥ prāhuścātūrūpyaṃ parāmṛtam /<br />
            kṣobhāntarasyāsadbhāvānnedaṃ bījaṃ ca kasyacit // 81
             <span class="ref">AbhT_3.81</span></p>
         
         <p id="AbhT_3.82">
            prakṣobhakatvaṃ bījatvaṃ kṣobhādhāraśca yonitā /<br />
            kṣobhakaṃ saṃvido rūpaṃ kṣubhyati kṣobhayatyapi // 82
             <span class="ref">AbhT_3.82</span></p>
         
         <p id="AbhT_3.83">
            kṣobhaḥ syājjñeyadharmatvaṃ kṣobhaṇā tadbahiṣkṛtiḥ /<br />
            antaḥsthaviśvābhinnaikabījāṃśavisisṛkṣutā // 83
             <span class="ref">AbhT_3.83</span></p>
         
         <p id="AbhT_3.84">
            kṣobho@tadicche tattvecchābhāsanaṃ kṣobhaṇāṃ viduḥ /<br />
            yadaikyāpattimāsādya tadicchā kṛtinī bhavet // 84
             <span class="ref">AbhT_3.84</span></p>
         
         <p id="AbhT_3.85">
            kṣobhādhāramimaṃ prāhuḥ śrīsomānandaputrakāḥ /<br />
            saṃvidāmīṣaṇādīnāmanudbhinnaviśeṣakam // 85
             <span class="ref">AbhT_3.85</span></p>
         
         <p id="AbhT_3.86">
            yajjñeyamātraṃ tadbījaṃ yadyogādbījatā svare /<br />
            tasya bījasya saivoktā visisṛkṣā ya udbhavaḥ /<br />
            yato grāhyamidaṃ bhāsyadbhinnakalpaṃ cidātmanaḥ // 86
             <span class="ref">AbhT_3.86</span></p>
         
         <p id="AbhT_3.87">
            eṣa kṣobhaḥ kṣobhaṇā tu tūṣṇīṃbhūtānyamātṛgam /<br />
            haṭhādyadaudāsīnyāṃśacyāvanaṃ saṃvido balāt // 87
             <span class="ref">AbhT_3.87</span></p>
         
         <p id="AbhT_3.88">
            jātāpi visisṛkṣāsau yadvimarśāntaraikyataḥ /<br />
            kṛtārthā jāyate kṣobhādhāro@traitatprakīrtitam // 88
             <span class="ref">AbhT_3.88</span></p>
         
         <p id="AbhT_3.89">
            tatastadāntaraṃ jñeyaṃ bhinnakalpatvamicchati /<br />
            viśvabījādataḥ sarva bāhyaṃ bimbaṃ vivartsyati // 89
             <span class="ref">AbhT_3.89</span></p>
         
         <p id="AbhT_3.90">
            kṣobhyakṣobhakabhāvasya satattvaṃ darśitaṃ mayā /<br />
            śrīmanmaheśvareṇoktaṃ guruṇā yatprasādataḥ // 90
             <span class="ref">AbhT_3.90</span></p>
         
         <p id="AbhT_3.91">
            prakṛtaṃ brūmahe nedaṃ bījaṃ varṇacatuṣṭayam /<br />
            nāpi yoniryato naitatkṣobhādhāratvamṛcchati // 91
             <span class="ref">AbhT_3.91</span></p>
         
         <p id="AbhT_3.92">
            ātmanyeva ca viśrāntyā tatproktamamṛtātmakam /<br />
            itthaṃ prāguditaṃ yattatpañcakaṃ tatparasparam // 92
             <span class="ref">AbhT_3.92</span></p>
         
         <p id="AbhT_3.93">
            ucchaladvividhākāramanyonyavyatimiśraṇāt /<br />
            yo@nuttaraḥ paraḥ spando yaścānandaḥ samucchalan // 93
             <span class="ref">AbhT_3.93</span></p>
         
         <p id="AbhT_3.94">
            tāvicchonmeṣasaṃghaṭṭādgacchato@tivicitratām /<br />
            anuttarānandacitī icchāśaktau niyojite // 94
             <span class="ref">AbhT_3.94</span></p>
         
         <p id="AbhT_3.95">
            trikoṇamiti tatprāhurvisargāmodasundaram /<br />
            anuttarānandaśaktī tatra rūḍhimupāgate // 95
             <span class="ref">AbhT_3.95</span></p>
         
         <p id="AbhT_3.96">
            trikoṇadvitvayogena vrajataḥ ṣaḍarasthitim /<br />
            ta evonmeṣayoge@pi punastanmayatāṃ gate // 96
             <span class="ref">AbhT_3.96</span></p>
         
         <p id="AbhT_3.97">
            kriyāśakteḥ sphuṭaṃ rūpamabhivyaṅktaḥ parasparam /<br />
            icchonmeṣagataḥ kṣobho yaḥ proktastadgaterapi // 97
             <span class="ref">AbhT_3.97</span></p>
         
         <p id="AbhT_3.98">
            te eva śaktī tādrūpyabhāginyau nānyathāsthite /<br />
            nanvanuttaratānandau svātmanā bhedavarjitau // 98
             <span class="ref">AbhT_3.98</span></p>
         
         <p id="AbhT_3.99">
            kathametāvatīmenāṃ vaicitrīṃ svātmani śritau /<br />
            śṛṇu tāvadayaṃ saṃvinnātho@parimitātmakaḥ // 99
             <span class="ref">AbhT_3.99</span></p>
         
         <p id="AbhT_3.100">
            anantaśaktivaicitryalayodayakaleśvaraḥ /<br />
            asthāsyadekarūpeṇa vapuṣā cenmaheśvaraḥ // 100
             <span class="ref">AbhT_3.100</span></p>
         
         <p id="AbhT_3.101">
            maheśvaratvaṃ saṃvittvaṃ tadatyakṣyaddhaṭādivat /<br />
            paricchinnaprakāśatvaṃ jaḍasya kila lakṣaṇam // 101
             <span class="ref">AbhT_3.101</span></p>
         
         <p id="AbhT_3.102">
            jaḍādvilakṣaṇo bodho yato na parimīyate /<br />
            tena bodhamahasindhorullāsinyaḥ svaśaktayaḥ // 102
             <span class="ref">AbhT_3.102</span></p>
         
         <p id="AbhT_3.103">
            āśrayantyūrmaya iva svātmasaṃghaṭṭacitratām /<br />
            svātmasaṃghaṭṭavaicitryaṃ śaktīnāṃ yatparasparam // 103
             <span class="ref">AbhT_3.103</span></p>
         
         <p id="AbhT_3.104">
            etadeva paraṃ prāhuḥ kriyāśakteḥ sphuṭaṃ vapuḥ /<br />
            asmiṃścaturdaśe dhāmni sphuṭībhūtatriśaktike // 104
             <span class="ref">AbhT_3.104</span></p>
         
         <p id="AbhT_3.105">
            triśūlatvamataḥ prāha śāstā śrīpūrvaśāsane /<br />
            nirañjanamidaṃ coktaṃ gurubhistattvadarśibhiḥ // 105
             <span class="ref">AbhT_3.105</span></p>
         
         <p id="AbhT_3.106">
            śaktimānañjyate yasmānna śaktirjātu kenacit /<br />
            icchā jñānaṃ kriyā ceti yatpṛthakpṛthagañjyate // 106
             <span class="ref">AbhT_3.106</span></p>
         
         <p id="AbhT_3.107">
            tadeva śaktimatsvaiḥ svairiṣyamāṇādikaiḥ sphuṭam /<br />
            etattritayamaikyena yadā tu prasphurettadā // 107
             <span class="ref">AbhT_3.107</span></p>
         
         <p id="AbhT_3.108">
            na kenacidupādheyaṃ svasvavipratiṣedhataḥ /<br />
            lolībhūtamataḥ śaktitritayaṃ tattriśūlakam /<br />
            yasminnāśu samāveśādbhavedyogī nirañjanaḥ // 108
             <span class="ref">AbhT_3.108</span></p>
         
         <p id="AbhT_3.109">
            itthaṃ parāmṛtapadādārabhyāṣṭakamīdṛśam /<br />
            brāhmyādirūpasaṃbhedādyātyaṣṭāṣṭakatāṃ sphuṭam // 109
             <span class="ref">AbhT_3.109</span></p>
         
         <p id="AbhT_3.110">
            atrānuttaraśaktiḥ sā svaṃ vapuḥ prakaṭasthitam /<br />
            kurvantyapi jñeyakalākāluṣyādvindurūpiṇī // 110
             <span class="ref">AbhT_3.110</span></p>
         
         <p id="AbhT_3.111">
            uditāyāṃ kriyāśaktau somasūryāgnidhāmani /<br />
            avibhāgaḥ prakāśo yaḥ sa binduḥ paramo hi naḥ // 111
             <span class="ref">AbhT_3.111</span></p>
         
         <p id="AbhT_3.112">
            tattvarakṣāvidhāne ca taduktaṃ parameśinā /<br />
            hṛtpadmamaṇḍalāntaḥstho naraśaktiśivātmakaḥ // 112
             <span class="ref">AbhT_3.112</span></p>
         
         <p id="AbhT_3.113">
            boddhavyo layabhedena vindurvimalatārakaḥ /<br />
            yo@sau nādātmakaḥ śabdaḥ sarvaprāṇiṣvavasthitaḥ // 113
             <span class="ref">AbhT_3.113</span></p>
         
         <p id="AbhT_3.114">
            adha+ūrdhvavibhāgena niṣkriyeṇāvatiṣṭhate /<br />
            hlādataikṣṇyādi vaicitryaṃ sitaraktādikaṃ ca yat // 114
             <span class="ref">AbhT_3.114</span></p>
         
         <p id="AbhT_3.115">
            svayaṃ tannirapekṣo@sau prakāśo gururāha ca /<br />
            yanna sūryo na vā somo nāgnirbhāsayate@pi ca // 115
             <span class="ref">AbhT_3.115</span></p>
         
         <p id="AbhT_3.116">
            na cārkasomavahnīnāṃ tatprakāśādvinā mahaḥ /<br />
            kimapyasti nijaṃ kiṃ tu saṃviditthaṃ prakāśate // 116
             <span class="ref">AbhT_3.116</span></p>
         
         <p id="AbhT_3.117">
            svasvātantryaprabhāvodyadvicitropādhisaṃgataḥ /<br />
            prakāśo yāti taikṣṇyādimavāntaravicitratām // 117
             <span class="ref">AbhT_3.117</span></p>
         
         <p id="AbhT_3.118">
            durdarśano@pi gharmāṃśuḥ patitaḥ pāthasāṃ pathi /<br />
            netrānandatvamabhyeti paśyopādheḥ prabhāvitām // 118
             <span class="ref">AbhT_3.118</span></p>
         
         <p id="AbhT_3.119">
            sūryādiṣu prakāśo@sāvupādhikaluṣīkṛtaḥ /<br />
            saṃvitprakāśaṃ māheśamata eva hyapekṣate // 119
             <span class="ref">AbhT_3.119</span></p>
         
         <p id="AbhT_3.120">
            prakāśamātraṃ suvyaktaṃ sūrya ityucyate sphuṭam /<br />
            prakāśyavastusārāṃśavarṣi tatsoma ucyate // 120
             <span class="ref">AbhT_3.120</span></p>
         
         <p id="AbhT_3.121">
            sūrya pramāṇamityāhuḥ somaṃ meyaṃ pracakṣate /<br />
            anyonyamaviyuktau tau svatantrāvapyubhau sthitau // 121
             <span class="ref">AbhT_3.121</span></p>
         
         <p id="AbhT_3.122">
            bhoktṛbhogyobhayātmaitadanyonyonmukhatāṃ gatam /<br />
            tato jvalanacidrūpaṃ citrabhānuḥ prakīrtitaḥ // 122
             <span class="ref">AbhT_3.122</span></p>
         
         <p id="AbhT_3.123">
            yo@yaṃ vahneḥ paraṃ tattvaṃ pramāturidameva tat /<br />
            saṃvideva tu vijñeyatādātmyādanapekṣiṇī // 123
             <span class="ref">AbhT_3.123</span></p>
         
         <p id="AbhT_3.124">
            svatantratvātpramātoktā vicitro jñeyabhedataḥ /<br />
            somāṃśadāhyavastūtthavaicitryābhāsabṛṃhitaḥ // 124
             <span class="ref">AbhT_3.124</span></p>
         
         <p id="AbhT_3.125">
            tata evāgniruditaścitrabhānurmaheśinā /<br />
            jñeyādyupāyasaṃghātanirapekṣaiva saṃvidaḥ // 125
             <span class="ref">AbhT_3.125</span></p>
         
         <p id="AbhT_3.126">
            sthitirmātāhamasmīti jñātā śāstrajñavadyataḥ /<br />
            ajña eva yato jñātānubhavātmā na rūpataḥ // 126
             <span class="ref">AbhT_3.126</span></p>
         
         <p id="AbhT_3.127">
            na tu sā jñātṛtā yasyāṃ śuddhajñeyādyapekṣate /<br />
            tasyāṃ daśāyāṃ jñātṛtvamucyate yogyatāvaśāt // 127
             <span class="ref">AbhT_3.127</span></p>
         
         <p id="AbhT_3.128">
            mānataiva tu sā prācyapramātṛparikalpitā /<br />
            ucchalantyapi saṃvittiḥ kālakramavivarjanāt // 128
             <span class="ref">AbhT_3.128</span></p>
         
         <p id="AbhT_3.129">
            uditaiva satī pūrṇā mātṛmeyādirūpiṇī /<br />
            pākādistu kriyā kālaparicchedātkramocitā // 129
             <span class="ref">AbhT_3.129</span></p>
         
         <p id="AbhT_3.130">
            matāntyakṣaṇavandhyāpi na pākatvaṃ prapadyate /<br />
            itthaṃ prakāśatattvasya somasūryāgnitā sthitā // 130
             <span class="ref">AbhT_3.130</span></p>
         
         <p id="AbhT_3.131">
            api mukhyaṃ tatprakāśamātratvaṃ na vyapohyate /<br />
            eṣāṃ yatprathamaṃ rūpaṃ hrasvaṃ tatsūrya ucyate // 131
             <span class="ref">AbhT_3.131</span></p>
         
         <p id="AbhT_3.132">
            kṣobhānandavaśāddīrghaviśrāntyā soma ucyate /<br />
            yattatparaṃ plutaṃ nāma somānandātparaṃ sthitam // 132
             <span class="ref">AbhT_3.132</span></p>
         
         <p id="AbhT_3.133">
            prakāśarūpaṃ tatprāhurāgneyaṃ śāstrakovidāḥ /<br />
            atra prakāśamātraṃ yatsthite dhāmatraye sati // 133
             <span class="ref">AbhT_3.133</span></p>
         
         <p id="AbhT_3.134">
            uktaṃ vindutayā śāstre śivavindurasau mataḥ /<br />
            makārādanya evāyaṃ tacchāyāmātradhṛdyathā // 134
             <span class="ref">AbhT_3.134</span></p>
         
         <p id="AbhT_3.135">
            ralahāḥ ṣaṇṭhavaisargavarṇarūpatvasaṃsthitāḥ /<br />
            ikāra eva rephāṃśacchāyayānyo yathā svaraḥ // 135
             <span class="ref">AbhT_3.135</span></p>
         
         <p id="AbhT_3.136">
            tathaiva mahaleśādaḥ so@nyo dvedhāsvaro@pi san /<br />
            asyāntarvisisṛkṣāsau yā proktā kaulikī parā // 136
             <span class="ref">AbhT_3.136</span></p>
         
         <p id="AbhT_3.137">
            saiva kṣobhavaśādeti visargātmakatāṃ dhruvam /<br />
            uktaṃ ca triśiraḥśāstre kalāvyāptyantacarcane // 137
             <span class="ref">AbhT_3.137</span></p>
         
         <p id="AbhT_3.138">
            kalā saptadaśī tasmādamṛtākārarūpiṇī /<br />
            parāparasvasvarūpabindugatyā visarpitā // 138
             <span class="ref">AbhT_3.138</span></p>
         
         <p id="AbhT_3.139">
            prakāśyaṃ sarvavastūnāṃ visargarahitā tu sā /<br />
            śaktikuṇḍalikā caiva prāṇakuṇḍalikā tathā // 139
             <span class="ref">AbhT_3.139</span></p>
         
         <p id="AbhT_3.140">
            visargaprāntadeśe tu parā kuṇḍalinīti ca /<br />
            śivavyometi paramaṃ brahmātmasthānamucyate // 140
             <span class="ref">AbhT_3.140</span></p>
         
         <p id="AbhT_3.141">
            visargamātraṃ nāthasya sṛṣṭisaṃhāravibhramāḥ /<br />
            svātmanaḥ svātmani svātmakṣepo vaisargikī sthitiḥ // 141
             <span class="ref">AbhT_3.141</span></p>
         
         <p id="AbhT_3.142">
            visarga evamutsṛṣṭa āśyānatvamupāgataḥ /<br />
            haṃsaḥ prāṇo vyañjanaṃ ca sparśaśca paribhāṣyate // 142
             <span class="ref">AbhT_3.142</span></p>
         
         <p id="AbhT_3.143">
            anuttaraṃ paraṃ dhāma tadevākulamucyate /<br />
            visargastasya nāthasya kaulikī śaktirucyate // 143
             <span class="ref">AbhT_3.143</span></p>
         
         <p id="AbhT_3.144">
            visargatā ca saivāsyā yadānandodayakramāt /<br />
            spaṣṭībhūtakriyāśaktiparyantā procchalatsthitiḥ // 144
             <span class="ref">AbhT_3.144</span></p>
         
         <p id="AbhT_3.145">
            visarga eva tāvānyadākṣiptaitāvadātmakaḥ /<br />
            iyadrūpaṃ sāgarasya yadanantormisaṃtatiḥ // 145
             <span class="ref">AbhT_3.145</span></p>
         
         <p id="AbhT_3.146">
            ata eva visargo@yamavyaktahakalātmakaḥ /<br />
            kāmatattvamiti śrīmatkulaguhvara ucyate // 146
             <span class="ref">AbhT_3.146</span></p>
         
         <p id="AbhT_3.147">
            yattadakṣaramavyakta kāntākaṇṭhe vyavasthitam /<br />
            dhvanirūpamanicchaṃ tu dhyānadhāraṇavarjitam // 147
             <span class="ref">AbhT_3.147</span></p>
         
         <p id="AbhT_3.148">
            tatra cittaṃ samādhāya vaśayedyugapajjagat /<br />
            ata eva visargasya haṃse yadvatsphuṭā sthitiḥ // 148
             <span class="ref">AbhT_3.148</span></p>
         
         <p id="AbhT_3.149">
            tadvatsānuttarādīnāṃ kādisāntatayā sthitiḥ /<br />
            anuttarātkavargasya sūtiḥ pañcātmanaḥ sphuṭam // 149
             <span class="ref">AbhT_3.149</span></p>
         
         <p id="AbhT_3.150">
            pañcaśaktyātmatovaśa ekaikatra yathā sphuṭaḥ /<br />
            icchāśakteḥ svasvarūpasaṃsthāyā ekarūpataḥ // 150
             <span class="ref">AbhT_3.150</span></p>
         
         <p id="AbhT_3.151">
            cavargaḥ pañcaśaktyātmā kramaprasphuṭatātmakaḥ /<br />
            yā tūktā jñeyakāluṣyabhākkṣipracarayogataḥ // 151
             <span class="ref">AbhT_3.151</span></p>
         
         <p id="AbhT_3.152">
            dvirūpāyāstato jātaṃ ṭa-tādyaṃ vargayugmakam /<br />
            unmeṣātpādivargastu yato viśvaṃ samāpyate // 152
             <span class="ref">AbhT_3.152</span></p>
         
         <p id="AbhT_3.153">
            jñeyarūpamidaṃ pañcaviṃśatyantaṃ yataḥ sphuṭam /<br />
            jñeyatvātsphuṭataḥ proktametāvatsparśarūpakam // 153
             <span class="ref">AbhT_3.153</span></p>
         
         <p id="AbhT_3.154">
            icchāśaktiśca yā dvedhā kṣubhitākṣubhitatvataḥ /<br />
            sā vijātīyaśaktyaṃśapronmukhī yāti yātmatām // 154
             <span class="ref">AbhT_3.154</span></p>
         
         <p id="AbhT_3.155">
            saiva śīghrataropāttajñeyakāluṣyarūṣitā /<br />
            vijātīyonmukhatvena ratvaṃ latvaṃ ca gacchati // 155
             <span class="ref">AbhT_3.155</span></p>
         
         <p id="AbhT_3.156">
            tadvadunmeṣaśaktirdvirūpā vaijātyaśaktigā /<br />
            vakāratvaṃ prapadyeta sṛṣṭisārapravarṣakam // 156
             <span class="ref">AbhT_3.156</span></p>
         
         <p id="AbhT_3.157">
            icchaivānuttarānandayātā śīghratvayogataḥ /<br />
            vāyurityucyate vahnirbhāsanātsthairyato dharā // 157
             <span class="ref">AbhT_3.157</span></p>
         
         <p id="AbhT_3.158">
            idaṃ catuṣkamantaḥsthamata eva nigadyate /<br />
            icchādyantargatatvena svasamāptau ca saṃsthiteḥ // 158
             <span class="ref">AbhT_3.158</span></p>
         
         <p id="AbhT_3.159">
            sajātīyakaśaktīnāmicchādyānāṃ ca yojanam /<br />
            kṣobhātmakamidaṃ prāhuḥ kṣobhākṣobhātmanāmapi // 159
             <span class="ref">AbhT_3.159</span></p>
         
         <p id="AbhT_3.160">
            anuttarasya sājātye bhavettu dvitayī gatiḥ /<br />
            anuttaraṃ yattatraikaṃ taccedānandasūtaye // 160
             <span class="ref">AbhT_3.160</span></p>
         
         <p id="AbhT_3.161">
            prabhaviṣyati tadyoge yogaḥ kṣobhātmakaḥ sphuṭaḥ /<br />
            atrāpyanuttaraṃ dhāma dvitīyamapi sūtaye // 161
             <span class="ref">AbhT_3.161</span></p>
         
         <p id="AbhT_3.162">
            na paryāptaṃ tadā kṣobhaṃ vinaivānuttarātmatā /<br />
            icchā yā karmaṇā hīnā yā caiṣṭavyena rūṣitā // 162
             <span class="ref">AbhT_3.162</span></p>
         
         <p id="AbhT_3.163">
            śīghrasthairyaprabhinnena tridhā bhāvamupāgatā /<br />
            anunmiṣitamunmīlatpronmīlitamiti sthitam // 163
             <span class="ref">AbhT_3.163</span></p>
         
         <p id="AbhT_3.164">
            iṣyamāṇaṃ tridhaitasyāṃ tādrūpyasyāparicyuteḥ /<br />
            tadeva svoṣmaṇā svātmasvātantryapreraṇātmanā // 164
             <span class="ref">AbhT_3.164</span></p>
         
         <p id="AbhT_3.165">
            bahirbhāvya sphuṭaṃ kṣiptaṃ śa-ṣa-satritayaṃ sthitam /<br />
            tata eva sakāre@sminsphuṭaṃ viśvaṃ prakāśate // 165
             <span class="ref">AbhT_3.165</span></p>
         
         <p id="AbhT_3.166">
            amṛtaṃ ca paraṃ dhāma yoginastatpracakṣate /<br />
            kṣobhādyantavirāmeṣu tadeva ca parāmṛtam // 166
             <span class="ref">AbhT_3.166</span></p>
         
         <p id="AbhT_3.167">
            sītkārasukhasadbhāvasamāveśasamādhiṣu /<br />
            tadeva brahma paramamavibhaktaṃ pracakṣate // 167
             <span class="ref">AbhT_3.167</span></p>
         
         <p id="AbhT_3.168">
            uvāca bhagavāneva tacchrīmatkulaguhkare /<br />
            śaktiśaktimadaikātmyalabdhānvarthābhidhānake // 168
             <span class="ref">AbhT_3.168</span></p>
         
         <p id="AbhT_3.169">
            kākacañcupuṭākāraṃ dhyānadhāraṇavarjitam /<br />
            viṣatattvamanackākhyaṃ tava snehātprakāśitam // 169
             <span class="ref">AbhT_3.169</span></p>
         
         <p id="AbhT_3.170">
            kāmasya pūrṇatā tattvaṃ saṃghaṭṭe pravibhāvyate /<br />
            viṣasya cāmṛtaṃ tattvaṃ chādyatve@ṇoścyute sati // 170
             <span class="ref">AbhT_3.170</span></p>
         
         <p id="AbhT_3.171">
            vyāptrī śaktirviṣaṃ yasmādavyāptuśchādayenmahaḥ /<br />
            nirañjanaṃ paraṃ dhāma tattvaṃ tasya tu sāñjanam // 171
             <span class="ref">AbhT_3.171</span></p>
         
         <p id="AbhT_3.172">
            kriyāśaktyātmakaṃ viśvamayaṃ tasmātsphuredyataḥ /<br />
            icchā kāmo viṣaṃ jñānaṃ kriyā devī nirañjanam // 172
             <span class="ref">AbhT_3.172</span></p>
         
         <p id="AbhT_3.173">
            etattrayasamāveśaḥ śivo bhairava ucyate /<br />
            atra rūḍhiṃ sadā kuryāditi no guravo jaguḥ // 173
             <span class="ref">AbhT_3.173</span></p>
         
         <p id="AbhT_3.174">
            viṣatattve saṃpraviśya na bhūtaṃ na viṣaṃ na ca /<br />
            grahaḥ kevala evāhamiti bhāvanayā sphuret // 174
             <span class="ref">AbhT_3.174</span></p>
         
         <p id="AbhT_3.175">
            nanvatra ṣaṇṭhavarṇebhyo janmoktaṃ tena ṣaṇṭhatā /<br />
            kathaṃ syāditi cedbrūmo nātra ṣaṇṭhasya sotṛtā // 175
             <span class="ref">AbhT_3.175</span></p>
         
         <p id="AbhT_3.176">
            tathāhi tatragā yāsāvicchāśaktirudīritā /<br />
            saiva sūte svakartavyamantaḥsthaṃ sveṣṭarūpakam // 176
             <span class="ref">AbhT_3.176</span></p>
         
         <p id="AbhT_3.177">
            yattvatra rūṣaṇāhetureṣitavyaṃ sthitaṃ tataḥ /<br />
            bhāgānna prasavastajjaṃ kāluṣyaṃ tadvapuśca tat // 177
             <span class="ref">AbhT_3.177</span></p>
         
         <p id="AbhT_3.178">
            jñeyārūṣaṇayā yuktaṃ samudāyātmakaṃ viduḥ /<br />
            ṣaṇṭhaṃ kṣobhakatākṣobhadhāmatvābhāvayogataḥ // 178
             <span class="ref">AbhT_3.178</span></p>
         
         <p id="AbhT_3.179">
            etadvarṇacatuṣkasya svoṣmaṇābhāsanāvaśāt /<br />
            ūṣmeti kathitaṃ nāma bhairaveṇāmalātmanā // 179
             <span class="ref">AbhT_3.179</span></p>
         
         <p id="AbhT_3.180">
            kādi-hāntamidaṃ prahuḥ kṣobhādhāratayā budhāḥ /<br />
            yonirūpeṇa tasyāpi yoge kṣobhāntaraṃ vrajet // 180
             <span class="ref">AbhT_3.180</span></p>
         
         <p id="AbhT_3.181">
            tannidarśanayogena pañcāśattamavarṇatā /<br />
            pañcaviṃśakasaṃjñeyaprāgvadbhūmisusaṃsthitam // 181
             <span class="ref">AbhT_3.181</span></p>
         
         <p id="AbhT_3.182">
            catuṣkaṃ ca catuṣkaṃ ca bhedābhedagataṃ kramāt /<br />
            ādyaṃ catuṣkaṃ saṃvitterbhedasaṃdhānakovidam // 182
             <span class="ref">AbhT_3.182</span></p>
         
         <p id="AbhT_3.183">
            bhedasyābhedarūḍhyekaheturanyaccatuṣṭayam /<br />
            itthaṃ yadvarṇajātaṃ tatsarva svaramayaṃ purā // 183
             <span class="ref">AbhT_3.183</span></p>
         
         <p id="AbhT_3.184">
            vyaktiyogādvyañjanaṃ tatsvaraprāṇaṃ yataḥ kila /<br />
            svarāṇāṃ ṣaṭkameveha mūlaṃ syādvarṇasaṃtatau // 184
             <span class="ref">AbhT_3.184</span></p>
         
         <p id="AbhT_3.185">
            ṣaḍdevatāstu tā eva ye mukhyāḥ sūryaraśmayaḥ /<br />
            saurāṇāmeva raśmīnāmantaścāndrakalā yataḥ // 185
             <span class="ref">AbhT_3.185</span></p>
         
         <p id="AbhT_3.186">
            ato@tra dīrghatritayaṃ sphuṭaṃ cāndramasaṃ vapuḥ /<br />
            candraśca nāma naivānyo bhogyaṃ bhoktuśca nāparam // 186
             <span class="ref">AbhT_3.186</span></p>
         
         <p id="AbhT_3.187">
            bhoktaiva bhogyabhāvena dvaividhyātsaṃvyavasthitaḥ /<br />
            ghaṭasya na hi bhogyatvaṃ svaṃ vapurmātṛgaṃ hi tat // 187
             <span class="ref">AbhT_3.187</span></p>
         
         <p id="AbhT_3.188">
            ato mātari yā rūḍhiḥ sāsya bhogyatvamucyate /<br />
            anuttaraṃ parāmṛśyaparāmarśakabhāvataḥ // 188
             <span class="ref">AbhT_3.188</span></p>
         
         <p id="AbhT_3.189">
            saṃghaṭṭarūpatāṃ prāptaṃ bhogyamicchādikaṃ tathā /<br />
            anuttarānandabhuvāmicchādye bhogyatāṃ gate // 189
             <span class="ref">AbhT_3.189</span></p>
         
         <p id="AbhT_3.190">
            saṃdhyakṣarāṇāmudayo bhoktṛrūpaṃ ca kathyate /<br />
            anuttarānandamayo devo bhoktaiva kathyate // 190
             <span class="ref">AbhT_3.190</span></p>
         
         <p id="AbhT_3.191">
            icchādikaṃ bhogyameva tata evāsya śaktitā /<br />
            bhogyaṃ bhoktari līnaṃ ced bhoktā tadvastutaḥ sphuṭaḥ // 191
             <span class="ref">AbhT_3.191</span></p>
         
         <p id="AbhT_3.192">
            ataḥ ṣaṇṇāṃ trikaṃ sāraṃ cidiṣyunmeṣaṇātmakam /<br />
            tadeva tritayaṃ prāhurbhairavasya paraṃ mahaḥ // 192
             <span class="ref">AbhT_3.192</span></p>
         
         <p id="AbhT_3.193">
            tattrikaṃ parameśasya pūrṇā śaktiḥ pragīyate /<br />
            tenākṣiptaṃ yato viśvamato@sminsamupāsite // 193
             <span class="ref">AbhT_3.193</span></p>
         
         <p id="AbhT_3.194">
            viśvaśaktāvavacchedavandhye jātamupāsanam /<br />
            ityeṣa mahimaitāvāniti tāvanna śakyate // 194
             <span class="ref">AbhT_3.194</span></p>
         
         <p id="AbhT_3.195">
            aparicchinnaśakteḥ kaḥ kuryācchaktiparicchidām /<br />
            tasmādanuttaro devaḥ svācchandyānuttaratvataḥ // 195
             <span class="ref">AbhT_3.195</span></p>
         
         <p id="AbhT_3.196">
            visargaśaktiyuktatvātsaṃpanno viśvarūpakaḥ /<br />
            evaṃ pañcāśadāmarśapūrṇaśaktirmaheśvaraḥ // 196
             <span class="ref">AbhT_3.196</span></p>
         
         <p id="AbhT_3.197">
            vimarśātmaika evānyāḥ śaktayo@traiva niṣṭhitāḥ /<br />
            ekāśītipadā devī hyatrāntarbhāvayiṣyate // 197
             <span class="ref">AbhT_3.197</span></p>
         
         <p id="AbhT_3.198">
            ekāmarśasvabhāvatve śabdarāśiḥ sa bhairavaḥ /<br />
            āmṛśyacchāyayā yogātsaiva śaktiśca mātṛkā // 198
             <span class="ref">AbhT_3.198</span></p>
         
         <p id="AbhT_3.199">
            sā śabdarāśisaṃghaṭṭādbhinnayonistu mālinī /<br />
            prāgvannavatayāmarśātpṛthagvargasvarūpiṇī // 199
             <span class="ref">AbhT_3.199</span></p>
         
         <p id="AbhT_3.200">
            ekaikāmarśarūḍhau tu saiva pañcāśadātmikā /<br />
            itthaṃ nādānuvedhena parāmarśasvabhāvakaḥ // 200
             <span class="ref">AbhT_3.200</span></p>
         
         <p id="AbhT_3.201">
            śivo mātāpitṛtvena kartā viśvatra saṃsthitaḥ /<br />
            visarga eva śākto@yaṃ śivabindutayā punaḥ // 201
             <span class="ref">AbhT_3.201</span></p>
         
         <p id="AbhT_3.202">
            garbhīkṛtānantaviśvaḥ śrayate@nuttarātmatām /<br />
            aparicchinnaviśvāntaḥsāre svātmani yaḥ prabhoḥ // 202
             <span class="ref">AbhT_3.202</span></p>
         
         <p id="AbhT_3.203">
            parāmarśaḥ sa evokto dvayasaṃpattilakṣaṇaḥ /<br />
            anuttaravisargātmaśivaśaktyadvayātmani // 203
             <span class="ref">AbhT_3.203</span></p>
         
         <p id="AbhT_3.204">
            parāmarśo nirbharatvādahamityucyate vibhoḥ /<br />
            anuttarādyā prasṛtirhāntā śaktisvarūpiṇī // 204
             <span class="ref">AbhT_3.204</span></p>
         
         <p id="AbhT_3.205">
            pratyāhṛtāśeṣaviśvānuttare sā nilīyate /<br />
            tadidaṃ viśvamantaḥsthaṃ śaktau sānuttare pare // 205
             <span class="ref">AbhT_3.205</span></p>
         
         <p id="AbhT_3.206">
            tattasyāmiti yatsatyaṃ vibhunā saṃpuṭīkṛtiḥ /<br />
            tena śrītrīśikāśāstre śakteḥ saṃpuṭitākṛtiḥ // 206
             <span class="ref">AbhT_3.206</span></p>
         
         <p id="AbhT_3.207">
            saṃvittau bhāti yadviśvaṃ tatrāpi khalu saṃvidā /<br />
            tadetattritayaṃ dvandvayogātsaṃghātatāṃ gatam // 207
             <span class="ref">AbhT_3.207</span></p>
         
         <p id="AbhT_3.208">
            ekameva paraṃ rūpaṃ bhairavasyāhamātmakam /<br />
            visargaśaktiryā śaṃbhoḥ setthaṃ sarvatra vartate // 208
             <span class="ref">AbhT_3.208</span></p>
         
         <p id="AbhT_3.209">
            tata evasamasto@yamānandarasavibhramaḥ /<br />
            tathāhi madhure gīte sparśe vā candanādike // 209
             <span class="ref">AbhT_3.209</span></p>
         
         <p id="AbhT_3.210">
            mādhyasthyavigame yāsau hṛdaye spandamānatā /<br />
            ānandaśaktiḥ saivoktā yataḥ sahṛdayo janaḥ // 210
             <span class="ref">AbhT_3.210</span></p>
         
         <p id="AbhT_3.211">
            pūrva visṛjyasakalaṃ kartavyaṃ śūnyatānale /<br />
            cittaviśrāntisaṃjño@yamāṇavastadanantaram // 211
             <span class="ref">AbhT_3.211</span></p>
         
         <p id="AbhT_3.212">
            dṛṣṭaśrutāditadvastupronmukhatvaṃ svasaṃvidi /<br />
            cittasaṃbodhanāmoktaḥ śāktollāsabharātmakaḥ // 212
             <span class="ref">AbhT_3.212</span></p>
         
         <p id="AbhT_3.213">
            tatronmukhatvatadvastusaṃghaṭṭādvastuno hṛdi /<br />
            rūḍheḥ pūrṇatayāveśānmitacittalayācchive // 213
             <span class="ref">AbhT_3.213</span></p>
         
         <p id="AbhT_3.214">
            prāgvadbhaviṣyadaunmukhyasaṃbhāvyamitatālayāt /<br />
            cittapralayanāmāsau visargaḥ śāmbhavaḥ paraḥ // 214
             <span class="ref">AbhT_3.214</span></p>
         
         <p id="AbhT_3.215">
            tattvarakṣāvidhāne@to visargatraidhamucyate /<br />
            hṛtpadmakośamadhyasthastayoḥ saṃghaṭṭa iṣyate // 215
             <span class="ref">AbhT_3.215</span></p>
         
         <p id="AbhT_3.216">
            visargo@ntaḥ sa ca proktaścittaviśrāntilakṣaṇaḥ /<br />
            dvitīyaḥ sa visargastu cittasaṃbodhalakṣaṇaḥ // 216
             <span class="ref">AbhT_3.216</span></p>
         
         <p id="AbhT_3.217">
            ekībhūtaṃ vibhātyatra jagadetaccarācaram /<br />
            grāhyagrāhakabhedo vai kiṃcidatreṣyate yadā // 217
             <span class="ref">AbhT_3.217</span></p>
         
         <p id="AbhT_3.218">
            tadāsau sakalaḥ prokto niṣkalaḥ śivayogataḥ /<br />
            grāhyagrāhakavicchittisaṃpūrṇagrahaṇātmakaḥ // 218
             <span class="ref">AbhT_3.218</span></p>
         
         <p id="AbhT_3.219">
            tṛtīyaḥ sa visargastu cittapralayalakṣaṇaḥ /<br />
            ekībhāvātmakaḥ sūkṣmo vijñānātmātmanirvṛtaḥ // 219
             <span class="ref">AbhT_3.219</span></p>
         
         <p id="AbhT_3.220">
            nirūpito@yamarthaḥ śrīsiddhayogīśvarīmate /<br />
            sātra kuṇḍalinī bījaṃ jīvabhūtā cidātmikā // 220
             <span class="ref">AbhT_3.220</span></p>
         
         <p id="AbhT_3.221">
            tajjaṃ dhruvecchonmeṣākhyaṃ trikaṃ varṇāstataḥ punaḥ /<br />
            ā ityavarṇādityādiyāvadvaisargikī kalā // 221
             <span class="ref">AbhT_3.221</span></p>
         
         <p id="AbhT_3.222">
            kakārādisakārāntā visargātpañcadhā sa ca /<br />
            bahiścāntaśca hṛdaye nāde@tha parame pade // 222
             <span class="ref">AbhT_3.222</span></p>
         
         <p id="AbhT_3.223">
            bindurātmani mūrdhāntaṃ hṛdayādvyāpako hi saḥ /<br />
            ādimāntyavihīnāstu mantrāḥ syuḥ śaradabhravat // 223
             <span class="ref">AbhT_3.223</span></p>
         
         <p id="AbhT_3.224">
            gurorlakṣaṇametāvadādimāntyaṃ ca vedayet /<br />
            pūjyaḥ so@hamiva jñānī bhairavo devatātmakaḥ // 224
             <span class="ref">AbhT_3.224</span></p>
         
         <p id="AbhT_3.225">
            ślokagāthādi yatkiṃcidādimāntyayutaṃ tataḥ /<br />
            tasmādvidaṃstathā sarvaṃ mantratvenaiva paśyati // 225
             <span class="ref">AbhT_3.225</span></p>
         
         <p id="AbhT_3.226">
            visargaśaktirviśvasya kāraṇaṃ ca nirūpitā /<br />
            aitareyākhyavedānte parameśena vistarāt // 226
             <span class="ref">AbhT_3.226</span></p>
         
         <p id="AbhT_3.227">
            yallohitaṃ tadagniryadvīryaṃ sūryenduvigraham /<br />
            a iti brahma paramaṃ tatsaṃghaṭṭodayātmakam // 227
             <span class="ref">AbhT_3.227</span></p>
         
         <p id="AbhT_3.228">
            tasyāpi ca paraṃ vīrya pañcabhūtakalātmakam /<br />
            bhogyatvenānnarūpaṃ ca śabdasparśarasātmakam // 228
             <span class="ref">AbhT_3.228</span></p>
         
         <p id="AbhT_3.229">
            śabdo@pi madhuro yasmādvīryopacayakārakaḥ /<br />
            taddhi vīryaṃ paraṃ śuddhaṃ visisṛkṣātmakaṃ matam // 229
             <span class="ref">AbhT_3.229</span></p>
         
         <p id="AbhT_3.230">
            tadbalaṃ ca tadojaśca te prāṇāḥ sā ca kāntatā /<br />
            tasmādvīryātprajāstāśca vīrya karmasu kathyate // 230
             <span class="ref">AbhT_3.230</span></p>
         
         <p id="AbhT_3.231">
            yajñādikeṣu tadvṛṣṭau sauṣadhīṣvatha tāḥ punaḥ /<br />
            vīrye tacca prajāsvevaṃ visarge viśvarūpatā // 231
             <span class="ref">AbhT_3.231</span></p>
         
         <p id="AbhT_3.232">
            śabdarāśiḥ sa evokto mātṛkā sāca kīrtitā /<br />
            kṣobhyakṣobhakatāveśānmālinīṃ tāṃ pracakṣate // 232
             <span class="ref">AbhT_3.232</span></p>
         
         <p id="AbhT_3.233">
            bījayonisamāpattivisargodayasundarā /<br />
            mālinī hi parā śaktirnirṇītā viśvarūpiṇī // 233
             <span class="ref">AbhT_3.233</span></p>
         
         <p id="AbhT_3.234">
            eṣā vastuta ekaiva parā kālasya karṣiṇī /<br />
            śaktimadbhedayogena yāmalatvaṃ prapadyate // 234
             <span class="ref">AbhT_3.234</span></p>
         
         <p id="AbhT_3.235">
            tasya pratyavamarśo yaḥ paripūrṇo@hamātmakaḥ /<br />
            sa svātmani svatantratvādvibhāgamavabhāsayet // 235
             <span class="ref">AbhT_3.235</span></p>
         
         <p id="AbhT_3.236">
            vibhāgābhāsane cāsya tridhā vapurudāhṛtam /<br />
            paśyantī madhyamā sthūlā vaikharītyabhiśabditam // 236
             <span class="ref">AbhT_3.236</span></p>
         
         <p id="AbhT_3.237">
            tāsāmapi tridhā rūpaṃ sthūlasūkṣmaparatvataḥ /<br />
            tatra yā svarasandarbhasubhagā nādarūpiṇī // 237
             <span class="ref">AbhT_3.237</span></p>
         
         <p id="AbhT_3.238">
            sā sthūlā khalu paśyantī varṇādyapravibhāgataḥ /<br />
            avibhāgaikarūpatvaṃ mādhuryaṃ śaktirucyate // 238
             <span class="ref">AbhT_3.238</span></p>
         
         <p id="AbhT_3.239">
            sthānavāyvādigharṣotthā sphuṭataiva ca pāruṣī /<br />
            tadasyāṃ nādarūpāyāṃ saṃvitsavidhavṛttitaḥ // 239
             <span class="ref">AbhT_3.239</span></p>
         
         <p id="AbhT_3.240">
            sājātyāntarma[ttama] yībhūtirjhagityevopalabhyate /<br />
            yeṣāṃ na tanmayībhūtiste dehādinimajjanam // 240
             <span class="ref">AbhT_3.240</span></p>
         
         <p id="AbhT_3.241">
            avidanto magnasaṃvinmānāstvahṛdayā iti /<br />
            yattucarmāvanaddhādi kiṃcittatraiṣa yo dhvaniḥ // 241
             <span class="ref">AbhT_3.241</span></p>
         
         <p id="AbhT_3.242">
            sa sphuṭāsphuṭarūpatvānmadhyamā sthūlarūpiṇī /<br />
            madhyāyāścāvibhāgāṃśasadbhāva iti raktatā // 242
             <span class="ref">AbhT_3.242</span></p>
         
         <p id="AbhT_3.243">
            avibhāgasvaramayī yatra syāttatsurañjakam /<br />
            avibhāgo hi nirvṛtyai dṛśyatāṃ tālapāṭhataḥ // 243
             <span class="ref">AbhT_3.243</span></p>
         
         <p id="AbhT_3.244">
            kilāvyaktadhvanau tasminvādane parituṣyati /<br />
            yā tu sphuṭānāṃ varṇānāmutpattau kāraṇaṃ bhavet // 244
             <span class="ref">AbhT_3.244</span></p>
         
         <p id="AbhT_3.245">
            sā sthūlā vaikharī yasyāḥ kāryaṃ vākyādi bhūyasā /<br />
            asminsthūlatraye yattadanusandhānamādivat // 245
             <span class="ref">AbhT_3.245</span></p>
         
         <p id="AbhT_3.246">
            pṛthakpṛthaktattritayaṃ sūkṣmamityabhiśabdyate /<br />
            ṣaḍjaṃ karomi madhuraṃ vādayāmi bruve vacaḥ // 246
             <span class="ref">AbhT_3.246</span></p>
         
         <p id="AbhT_3.247">
            pṛthagevānusandhānatrayaṃ saṃvedyate kila /<br />
            etasyāpi trayasyādyaṃ yadrupamanupādhimat // 247
             <span class="ref">AbhT_3.247</span></p>
         
         <p id="AbhT_3.248">
            tatparaṃ tritayaṃ tatra śivaḥ paracidātmakaḥ /<br />
            vibhāgābhāsanāyāṃ ca mukhyāstisro@tra śaktayaḥ // 248
             <span class="ref">AbhT_3.248</span></p>
         
         <p id="AbhT_3.249">
            anuttarā parecchā ca parāparatayā sthitā /<br />
            unmeṣaśaktirjñānākhyā tvapareti nigadyate // 249
             <span class="ref">AbhT_3.249</span></p>
         
         <p id="AbhT_3.250">
            kṣobharūpātpunastāsāmuktāḥ ṣaṭ saṃvido@malāḥ /<br />
            āsāmeva samāveśātkriyāśaktitayoditāt // 250
             <span class="ref">AbhT_3.250</span></p>
         
         <p id="AbhT_3.251">
            saṃvido dvādaśa proktā yāsu sarvaṃ samāpyate /<br />
            etāvaddevadevasya mukhyaṃ tacchakticakrakam // 251
             <span class="ref">AbhT_3.251</span></p>
         
         <p id="AbhT_3.252">
            etāvatā devadevaḥ pūrṇaśaktiḥ sa bhairavaḥ /<br />
            parāmarśātmakatvena visargākṣepayogataḥ // 252
             <span class="ref">AbhT_3.252</span></p>
         
         <p id="AbhT_3.253">
            iyattākalanājjñānāttāḥ proktāḥ kālikāḥ kvacit /<br />
            śrīsāraśāstre cāpyuktaṃ madhya ekākṣarāṃ parām // 253
             <span class="ref">AbhT_3.253</span></p>
         
         <p id="AbhT_3.254">
            pūjayedbhairavātmākhyāṃ yoginīdvādaśāvṛtām /<br />
            tābhya eva catuḥṣaṣṭiparyantaṃ śakticakrakam // 254
             <span class="ref">AbhT_3.254</span></p>
         
         <p id="AbhT_3.255">
            ekārataḥ samārabhya sahasrāraṃ pravartate /<br />
            tāsāṃ ca kṛtyabhedena nāmāni bahudhāgame // 255
             <span class="ref">AbhT_3.255</span></p>
         
         <p id="AbhT_3.256">
            upāsāśca dvayādvaitavyāmiśrākārayogataḥ /<br />
            śrīmattraiśirame tacca kathitaṃ vistarādbahu // 256
             <span class="ref">AbhT_3.256</span></p>
         
         <p id="AbhT_3.257">
            iha no likhitaṃ vyāsabhayāccānupayogataḥ /<br />
            tā eva nirmalāḥ śuddhā aghorāḥ parikīrtitāḥ // 257
             <span class="ref">AbhT_3.257</span></p>
         
         <p id="AbhT_3.258">
            ghoraghoratarāṇāṃ tu sotṛtvācca tadātmikāḥ /<br />
            sṛṣṭau sthitau ca saṃhāre tadupādhitrayātyaye // 258
             <span class="ref">AbhT_3.258</span></p>
         
         <p id="AbhT_3.259">
            tāsāmeva sthitaṃ rūpaṃ bahudhā pravibhajyate /<br />
            upādhyatītaṃ yadrūpaṃ taddvidhā guravo jaguḥ // 259
             <span class="ref">AbhT_3.259</span></p>
         
         <p id="AbhT_3.260">
            anullāsādupādhīnāṃ yadvā praśamayogataḥ /<br />
            praśamaśca dvidhā śāntyā haṭhapākakrameṇa tu // 260
             <span class="ref">AbhT_3.260</span></p>
         
         <p id="AbhT_3.261">
            alaṃ grāsarasākhyena satataṃ jvalanātmanā /<br />
            haṭhapākapraśamanaṃ yattṛtīyaṃ tadeva ca /<br />
            upadeśāya yujyeta bhedendhanavidāhakam // 261
             <span class="ref">AbhT_3.261</span></p>
         
         <p id="AbhT_3.262">
            nijabodhajaṭharahutabhuji bhāvāḥ sarve samarpitā haṭhataḥ /<br />
            vijahati bhedavibhāgaṃ nijaśaktyā taṃ samindhānāḥ // 262
             <span class="ref">AbhT_3.262</span></p>
         
         <p id="AbhT_3.263">
            haṭhapākena bhāvānāṃ rūpe bhinne vilāpite /<br />
            aśnantyamṛtasādbhūtaṃ viśvaṃ saṃvittidevatāḥ // 263
             <span class="ref">AbhT_3.263</span></p>
         
         <p id="AbhT_3.264">
            tāstṛptāḥ svātmanaḥ pūrṇa hṛdayaikāntaśāyinam /<br />
            cidvyomabhairavaṃ devamabhedenādhiśerate // 264
             <span class="ref">AbhT_3.264</span></p>
         
         <p id="AbhT_3.265">
            evaṃ kṛtyakriyāveśānnāmopāsābahutvataḥ /<br />
            āsāṃ bahuvidhaṃ rūpamabhede@pyavabhāsate // 265
             <span class="ref">AbhT_3.265</span></p>
         
         <p id="AbhT_3.266">
            āsāmeva ca devīnāmāvāpodvāpayogataḥ /<br />
            ekadvitricatuṣpañcaṣaṭsaptāṣṭanavottaraiḥ // 266
             <span class="ref">AbhT_3.266</span></p>
         
         <p id="AbhT_3.267">
            rudrārkānyakalāsenāprabhṛtirbhedavistaraḥ /<br />
            alamanyena bahunā prakṛte@tha niyujyate // 267
             <span class="ref">AbhT_3.267</span></p>
         
         <p id="AbhT_3.268">
            saṃvidātmani viśvo@yaṃ bhāvavargaḥ prapañcavān /<br />
            pratibimbatayā bhāti yasya viśveśvaro hi saḥ // 268
             <span class="ref">AbhT_3.268</span></p>
         
         <p id="AbhT_3.269">
            evamātmani yasyedṛgavikalpaḥ sadodayaḥ /<br />
            parāmarśaḥ sa evāsau śāṃbhavopāyamudritaḥ // 269
             <span class="ref">AbhT_3.269</span></p>
         
         <p id="AbhT_3.270">
            pūrṇāhantāparāmarśo yo@syāyaṃ pravivecitaḥ /<br />
            mantramudrākriyopāsāstadanyā nātra kāścana // 270
             <span class="ref">AbhT_3.270</span></p>
         
         <p id="AbhT_3.271">
            bhūyobhūyaḥ samāveśaṃ nirvikalpamimaṃ śritaḥ /<br />
            abhyeti bhairavībhāvaṃ jīvanmuktyaparābhidham // 271
             <span class="ref">AbhT_3.271</span></p>
         
         <p id="AbhT_3.272">
            ita eva prabhṛtyeṣā jīvanmuktirvicāryate /<br />
            yatra sūtraṇayāpīyamupāyopeyakalpanā // 272
             <span class="ref">AbhT_3.272</span></p>
         
         <p id="AbhT_3.273">
            prāktane tvāhnike kācidbhedasya kalanāpi no /<br />
            tenānupāye tasminko mucyate vā kathaṃ kutaḥ // 273
             <span class="ref">AbhT_3.273</span></p>
         
         <p id="AbhT_3.274">
            nirvikalpe parāmarśe śāmbhavopāyanāmani /<br />
            pañcāśadbhedatāṃ pūrvasūtritāṃ yojayedbudhaḥ // 274
             <span class="ref">AbhT_3.274</span></p>
         
         <p id="AbhT_3.275">
            dharāmevāvikalpena svātmani pratibimbitām /<br />
            paśyanbhairavatāṃ yāti jalādiṣvapyayaṃ vidhiḥ // 275
             <span class="ref">AbhT_3.275</span></p>
         
         <p id="AbhT_3.276">
            yāvadante paraṃ tattvaṃ samastāvaraṇordhvagam /<br />
            vyāpi svatantraṃ sarvajñaṃ yacchivaṃ parikalpitam // 276
             <span class="ref">AbhT_3.276</span></p>
         
         <p id="AbhT_3.277">
            tadapyakalpitodārasaṃviddarpaṇabimbitam /<br />
            paśyanvikalpavikalo bhairavībhavati svayam // 277
             <span class="ref">AbhT_3.277</span></p>
         
         <p id="AbhT_3.278">
            yathā raktaṃ puraḥ paśyannirvikalpakasaṃvidā /<br />
            tattaddvāraniraṃśaikaghaṭasaṃvittisusthitaḥ // 278
             <span class="ref">AbhT_3.278</span></p>
         
         <p id="AbhT_3.279">
            tadvaddharādikaikaikasaṃghātasamudāyataḥ /<br />
            parāmṛśansvamātmānaṃ pūrṇa evāvabhāsate // 279
             <span class="ref">AbhT_3.279</span></p>
         
         <p id="AbhT_3.280">
            matta evoditamidaṃ mayyeva pratibimbitam /<br />
            madabhinnamidaṃ ceti tridhopāyaḥ sa śāmbhavaḥ // 280
             <span class="ref">AbhT_3.280</span></p>
         
         <p id="AbhT_3.281">
            sṛṣṭeḥ sthiteḥ saṃhṛteśca tadetatsūtraṇaṃ kṛtam /<br />
            yatra sthitaṃ yataśceti tadāha spandaśāsane // 281
             <span class="ref">AbhT_3.281</span></p>
         
         <p id="AbhT_3.282">
            etāvataiva hyaiśvarya saṃvidaḥ khyāpitaṃ param /<br />
            viśvātmakatvaṃ cetyanyallakṣaṇaṃ kiṃ nu kathyatām // 282
             <span class="ref">AbhT_3.282</span></p>
         
         <p id="AbhT_3.283">
            svātmanyeva cidākāśe viśvamasmyavabhāsayan /<br />
            sraṣṭā viśvātmaka iti prathayā bhairavātmatā // 283
             <span class="ref">AbhT_3.283</span></p>
         
         <p id="AbhT_3.284">
            ṣaḍadhvajātaṃ nikhilaṃ mayyeva pratibimbitam /<br />
            sthitikartāhamasmīti sphuṭeyaṃ viśvarūpatā // 284
             <span class="ref">AbhT_3.284</span></p>
         
         <p id="AbhT_3.285">
            sadoditamahābodhajvālājaṭilatātmani /<br />
            viśvaṃ dravati mayyetaditi paśyanpraśāmyati // 285
             <span class="ref">AbhT_3.285</span></p>
         
         <p id="AbhT_3.286">
            anantacitrasadgarbhasaṃsārasvapnasadmanaḥ /<br />
            ploṣakaḥ śiva evāhamityullāsī hutāśanaḥ // 286
             <span class="ref">AbhT_3.286</span></p>
         
         <p id="AbhT_3.287">
            jagatsarvaṃ mattaḥ prabhavati vibhedena bahudhā tathāpyetadrūḍhaṃ mayi vigalite tvatra
            na paraḥ /<br />
            taditthaṃ yaḥ sṛṣṭisthitivilayabhekīkṛtivaśādanaṃśaṃ paśyetsa sphurati hi turīyaṃ
            padabhitaḥ // 287
             <span class="ref">AbhT_3.287</span></p>
         
         <p id="AbhT_3.288">
            tadasminparamopāye śāmbhavādvaitaśālini /<br />
            ke@pyeva yānti viśvāsaṃ pasmeśena bhāvitāḥ // 288
             <span class="ref">AbhT_3.288</span></p>
         
         <p id="AbhT_3.289">
            snānaṃ vrataṃ dehaśuddhirdhāraṇā mantrayojanā /<br />
            adhvaklṛptiryāgavidhirhomajapyasamādhayaḥ // 289
             <span class="ref">AbhT_3.289</span></p>
         
         <p id="AbhT_3.290">
            ityādikalpanā kāpi nātra bhedena yujyate /<br />
            parānugrahakāritvamatrasthasya sphuṭaṃ sthitam // 290
             <span class="ref">AbhT_3.290</span></p>
         
         <p id="AbhT_3.291">
            yadi tādṛganugrāhyo daiśikasyopasarpati /<br />
            athāsau tādṛśo na syādbhavabhaktyā ca bhāvitaḥ // 291
             <span class="ref">AbhT_3.291</span></p>
         
         <p id="AbhT_3.292">
            taṃ cārādhayate bhāvitādṛśānugraheritaḥ /<br />
            tadā vicitraṃ dīkṣādividhiṃ śikṣeta koviṃdaḥ // 292
             <span class="ref">AbhT_3.292</span></p>
         
         <p id="AbhT_3.293">
            bhāvinyo@pi hyupāsāstā straivāyānti niṣṭhitim /<br />
            etanmayatvaṃ paramaṃ prāpyaṃ nirvarṇyateśivam // 293
             <span class="ref">AbhT_3.293</span></p>
         
         <p id="AbhT_3.294">
            iti kathitamidaṃ suvistaraṃ paramaṃ śāmbhavamātmavedanam // 294a
             <span class="ref">AbhT_3.294</span></p>
         
         
         <p>:C4 atha śrītantrāloke caturthamāhnikam</p>
         
         
         <p id="AbhT_4.1">
            atha śāktamupāyamaṇḍalaṃ kathayāmaḥ paramātmasaṃvide // 1b
             <span class="ref">AbhT_4.1</span></p>
         
         <p id="AbhT_4.2">
            anantarāhnikokte@sminsvabhāve pārameśvare /<br />
            pravivikṣurvikalpasya kuryātsaṃskāramañjasā // 2
             <span class="ref">AbhT_4.2</span></p>
         
         <p id="AbhT_4.3">
            vikalpaḥ saṃskṛtaḥ sūte vikalpaṃ svātmasaṃskṛtam /<br />
            svatulyaṃ so@pi so@pyanyaṃ so@pyanyaṃ sadṛśātmakam // 3
             <span class="ref">AbhT_4.3</span></p>
         
         <p id="AbhT_4.4">
            caturṣveva vikalpeṣu yaḥ saṃskāraḥ kramādasau /<br />
            asphuṭaḥ sphuṭatābhāvī prasphuṭansphuṭitātmakaḥ // 4
             <span class="ref">AbhT_4.4</span></p>
         
         <p id="AbhT_4.5">
            tataḥ sphuṭataro yāvadante sphuṭatamo bhavet /<br />
            asphuṭādau vikalpe ca bhedo@pyastyāntarālikaḥ // 5
             <span class="ref">AbhT_4.5</span></p>
         
         <p id="AbhT_4.6">
            tataḥ sphuṭatamodāratādrūpyaparivṛṃhitā /<br />
            saṃvidabhyeti vimalāmavikalpasvarūpatām // 6
             <span class="ref">AbhT_4.6</span></p>
         
         <p id="AbhT_4.7">
            ataśca bhairavīyaṃ yattejaḥ saṃvitsvabhāvakam /<br />
            bhūyo bhūyo vimṛśatāṃ jāyate tatsphuṭātmatā // 7
             <span class="ref">AbhT_4.7</span></p>
         
         <p id="AbhT_4.8">
            nanu saṃvitparāmraṣṭrī parāmarśamayī svataḥ /<br />
            parāmṛśyā kathaṃ tāthārūpyasṛṣṭau tu sā jaḍā // 8
             <span class="ref">AbhT_4.8</span></p>
         
         <p id="AbhT_4.9">
            ucyate svātmasaṃvittiḥ svabhāvādeva nirbharā /<br />
            nāsyāmapāsyaṃ nādheyaṃ kiṃcidityuditaṃ purā // 9
             <span class="ref">AbhT_4.9</span></p>
         
         <p id="AbhT_4.10">
            kiṃ tu durghaṭakāritvātsvācchandyānnirmalādasau /<br />
            svātmapracchādanakrīḍāpaṇḍitaḥ parameśvaraḥ // 10
             <span class="ref">AbhT_4.10</span></p>
         
         <p id="AbhT_4.11">
            anāvṛtte svarūpe@pi yadātmācchādanaṃ vibhoḥ /<br />
            saiva māyā yato bheda etāvānviśvavṛttikaḥ // 11
             <span class="ref">AbhT_4.11</span></p>
         
         <p id="AbhT_4.12">
            tathābhāsanamevāsya dvaitamuktaṃ maheśituḥ /<br />
            taddvayāpāsanenāyaṃ parāmarśo@bhidhīyate // 12
             <span class="ref">AbhT_4.12</span></p>
         
         <p id="AbhT_4.13">
            durbhedapādapasyāsya mūlaṃ kṛntanti kovidāḥ /<br />
            dhārārūḍhena sattarkakuṭhāreṇeti niścayaḥ // 13
             <span class="ref">AbhT_4.13</span></p>
         
         <p id="AbhT_4.14">
            tāmenāṃ bhāvanāmāhuḥ sarvakāmadughāṃ budhāḥ /<br />
            sphuṭayedvastu yāpetaṃ manosthapadādapi // 14
             <span class="ref">AbhT_4.14</span></p>
         
         <p id="AbhT_4.15">
            śrīpūrvaśāstre tatproktaṃ tarko yogāṅgamuttamam /<br />
            heyādyālocanāttasmāttatra yatnaḥ praśasyate // 15
             <span class="ref">AbhT_4.15</span></p>
         
         <p id="AbhT_4.16">
            mārge cetaḥ sthirībhūtaṃ heye@pi viṣayecchayā /<br />
            prerya tena nayettāvadyāvatpadamanāmayam // 16
             <span class="ref">AbhT_4.16</span></p>
         
         <p id="AbhT_4.17">
            mārgo@tra mokṣopāyaḥ sa heyaḥ śāstrāntaroditaḥ /<br />
            viṣiṇoti nibadhnāti yecchā niyatisaṃgatam // 17
             <span class="ref">AbhT_4.17</span></p>
         
         <p id="AbhT_4.18">
            rāgatattvaṃ tayoktaṃ yat tena tatrānurajyate /<br />
            yathā sāmrājyasaṃbhogaṃ dṛṣṭvādṛṣṭvāthabādhame // 18
             <span class="ref">AbhT_4.18</span></p>
         
         <p id="AbhT_4.19">
            bhoge rajyeta durbuddhistadvanmokṣe@pi rāgataḥ /<br />
            sa evāṃśaka ityuktaḥ svabhāvākhyaḥ sa tu sphuṭam // 19
             <span class="ref">AbhT_4.19</span></p>
         
         <p id="AbhT_4.20">
            siddhyaṅgamiti mokṣāya pratyūha iti kovidāḥ /<br />
            śivaśāsanamāhātmyaṃ vidannapyata eva hi // 20
             <span class="ref">AbhT_4.20</span></p>
         
         <p id="AbhT_4.21">
            vaiṣṇavādhyeṣu rajyeta mūḍho rāgeṇa rañjitaḥ /<br />
            yatastāvati sā tasya vāmākhyā śaktiraiśvarī // 21
             <span class="ref">AbhT_4.21</span></p>
         
         <p id="AbhT_4.22">
            pāñcarātrikavairiñcasaugatādervijṛmbhate /<br />
            dṛṣṭāḥ sāmrājyasaṃbhogaṃ nindantaḥ ke@pi vāliśāḥ // 22
             <span class="ref">AbhT_4.22</span></p>
         
         <p id="AbhT_4.23">
            na tu saṃtoṣataḥ sveṣu bhogeṣvāśīḥpravartanāt /<br />
            evaṃcidbhairavāveśanindātatparamānasāḥ // 23
             <span class="ref">AbhT_4.23</span></p>
         
         <p id="AbhT_4.24">
            bhavantyatisughorābhiḥ śaktibhiḥ pātitā yataḥ /<br />
            tena śāṃbhavamāhātmyaṃ jānanyaḥ śāsanāntare // 24
             <span class="ref">AbhT_4.24</span></p>
         
         <p id="AbhT_4.25">
            āśvasto nottarītavyaṃ tena bhedamahārṇavāt /<br />
            śrīkāmikāyāṃ proktaṃ ca pāśaprakaraṇe sphuṭam // 25
             <span class="ref">AbhT_4.25</span></p>
         
         <p id="AbhT_4.26">
            vedasāṃkhyapurāṇajñāḥ pāñcarātraparāyaṇāḥ /<br />
            ye kecidṛṣayo dhīrāḥ śāstrāntaraparāyaṇāḥ // 26
             <span class="ref">AbhT_4.26</span></p>
         
         <p id="AbhT_4.27">
            bauddhārhatādyāḥ sarve te vidyārāgeṇa rañjitāḥ /<br />
            māyāpāśena baddhatvācchivadīkṣāṃ na vindate // 27
             <span class="ref">AbhT_4.27</span></p>
         
         <p id="AbhT_4.28">
            rāgaśabdena ca proktaṃ rāgatattvaṃ niyāmakam /<br />
            māyīye tacca taṃ tasmiñchāstre niyamayediti // 28
             <span class="ref">AbhT_4.28</span></p>
         
         <p id="AbhT_4.29">
            mokṣo@pi vaiṣṇavāderyaḥ svasaṃkalpena bhāvitaḥ /<br />
            paraprakṛtisāyujyaṃ yadvāpyānandarūpatā // 29
             <span class="ref">AbhT_4.29</span></p>
         
         <p id="AbhT_4.30">
            viśuddhacittamātraṃ vā dīpavatsaṃtatikṣayaḥ /<br />
            sa savedyāpavedyātmapralayākalatāmayaḥ // 30
             <span class="ref">AbhT_4.30</span></p>
         
         <p id="AbhT_4.31">
            taṃ prāpyāpi ciraṃ kālaṃ tadgogābhogabhuktataḥ /<br />
            tattattvapralayānte tu tadūrdhvāṃ sṛṣṭimāgataḥ // 31
             <span class="ref">AbhT_4.31</span></p>
         
         <p id="AbhT_4.32">
            mantratvameti saṃbodhādananteśena kalpitāt /<br />
            etaccāgre taniṣyāma ityāstāṃ tāvadatra tat // 32
             <span class="ref">AbhT_4.32</span></p>
         
         <p id="AbhT_4.33">
            tenājñajanatāklṛptapravādairyo viḍambitaḥ /<br />
            asadgurau rūḍhacitsa māyāpāśena rañjitaḥ // 33
             <span class="ref">AbhT_4.33</span></p>
         
         <p id="AbhT_4.34">
            so@pi sattarkayogena nīyate sadguruṃ prati /<br />
            sattarkaḥ śuddhavidyaiva sā cecchā parameśituḥ // 34
             <span class="ref">AbhT_4.34</span></p>
         
         <p id="AbhT_4.35">
            śrīpūrvaśāstre tenoktaṃ sa yiyāsuḥ śivecchayā /<br />
            bhuktimuktiprasiddhyarthaṃ nīyate sadguruṃ prati // 35
             <span class="ref">AbhT_4.35</span></p>
         
         <p id="AbhT_4.36">
            śaktipātastu tatraiṣa kramikaḥ saṃpravartate /<br />
            sthitvā yo@sadgurau śāstrāntare vā satpathaṃ śritaḥ // 36
             <span class="ref">AbhT_4.36</span></p>
         
         <p id="AbhT_4.37">
            guruśāstragate sattve@sattve cātra vibhedakam /<br />
            śaktipātasya vaicitryaṃ purastātpravivicyate // 37
             <span class="ref">AbhT_4.37</span></p>
         
         <p id="AbhT_4.38">
            uktaṃ svacchandaśāstre tat vaiṣṇavādyānpravādinaḥ /<br />
            sarvānbhramayate māyā sāmokṣe moKṣalipsayā // 38
             <span class="ref">AbhT_4.38</span></p>
         
         <p id="AbhT_4.39">
            yastu rūḍho@pi tatrodyatparāmarśaviśāradaḥ /<br />
            sa śuddhavidyāmāhātmyācchaktipātapavitritaḥ // 39
             <span class="ref">AbhT_4.39</span></p>
         
         <p id="AbhT_4.40">
            ārohatyeva sanmārgaṃ pratyūhaparivarjitaḥ /<br />
            sa tāvatkasyacittarkaḥ svata eva pravartate // 40
             <span class="ref">AbhT_4.40</span></p>
         
         <p id="AbhT_4.41">
            sa ca sāṃsiddhikaḥ śāstre proktaḥ svapratyayātmakaḥ /<br />
            kiraṇāyāṃ yadapyuktaṃ gurutaḥ śāstrataḥ svataḥ // 41
             <span class="ref">AbhT_4.41</span></p>
         
         <p id="AbhT_4.42">
            tatrottarottaraṃ mukhyaṃ pūrvapūrva upāyakaḥ /<br />
            yasya svato@yaṃ sattarkaḥ sarvatraivādhikāravān // 42
             <span class="ref">AbhT_4.42</span></p>
         
         <p id="AbhT_4.43">
            abhiṣiktaḥ svasaṃvittidevībhirdīkṣitaśca saḥ /<br />
            sa eva sarvācāryāṇāṃ madhye mukhyaḥ prakīrtitaḥ // 43
             <span class="ref">AbhT_4.43</span></p>
         
         <p id="AbhT_4.44">
            tatsaṃnidhāne nānyeṣu kalpiteṣvadhikāritā /<br />
            sa samastaṃ ca śāstrārthaṃ sattarkādeva manyate // 44
             <span class="ref">AbhT_4.44</span></p>
         
         <p id="AbhT_4.45">
            śuddhavidyā hi tannāsti satyaṃ yadyanna bhāsayet /<br />
            sarvaśāstrārthavettṛtvamakasmāccāsya jāyate // 45
             <span class="ref">AbhT_4.45</span></p>
         
         <p id="AbhT_4.46">
            iti śrīpūvavākye tad+akasmāditi-śabdataḥ /<br />
            lokāprasiddho yo hetuḥ so@kasmāditi kathyate // 46
             <span class="ref">AbhT_4.46</span></p>
         
         <p id="AbhT_4.47">
            sa caiṣa parameśānaśuddhavidyāvijṛmbhatam /<br />
            asya bhodāśca bahavo nirbhittiḥ sahabhittikaḥ // 47
             <span class="ref">AbhT_4.47</span></p>
         
         <p id="AbhT_4.48">
            sarvago@ṃśagataḥ so@pi mukhyāmukhyāṃśaniṣṭhitaḥ /<br />
            bhittiḥ paropajīvitvaṃ parā prajñātha tatkṛtiḥ // 48
             <span class="ref">AbhT_4.48</span></p>
         
         <p id="AbhT_4.49">
            adṛṣṭamaṇḍalo@pyevaṃ yaḥ kaścidvetti tattvataḥ /<br />
            sa siddhibhāgbhavennityaṃ sa yogī sa ca dīkṣitaḥ // 49
             <span class="ref">AbhT_4.49</span></p>
         
         <p id="AbhT_4.50">
            evaṃ yo vetti tattvena tasya nirvāṇagāminī /<br />
            dīkṣā bhavediti proktaṃ tacchrītriṃśakaśāsane // 50
             <span class="ref">AbhT_4.50</span></p>
         
         <p id="AbhT_4.51">
            akalpito gururjñayaḥ sāṃsiddhika iti smṛtaḥ /<br />
            yastu tadrūpabhāgātmabhāvanātaḥ paraṃ vinā // 51
             <span class="ref">AbhT_4.51</span></p>
         
         <p id="AbhT_4.52">
            śāstravitsa guruḥ śāstre prokto@kalpitakalpakaḥ /<br />
            tasyāpi bhedā utkṛṣṭamadhyamandādyupāyataḥ // 52
             <span class="ref">AbhT_4.52</span></p>
         
         <p id="AbhT_4.53">
            bhāvanāto@tha vā dhyānājjapātsvapnādvratāddhuteḥ /<br />
            prāpnotyakalpitodāramabhiṣekaṃ mahāmatiḥ // 53
             <span class="ref">AbhT_4.53</span></p>
         
         <p id="AbhT_4.54">
            śrīmadvājasanīye śrīvīre śrībrahmayāmale /<br />
            śrīsiddhāyāmidaṃ dhātrā proktamanyatra ca sphuṭam // 54
             <span class="ref">AbhT_4.54</span></p>
         
         <p id="AbhT_4.55">
            tasya svecchāpravṛttatvātkāraṇānantateṣyate /<br />
            kadācidbhaktiyogena karmaṇā vidyayāpi vā // 55
             <span class="ref">AbhT_4.55</span></p>
         
         <p id="AbhT_4.56">
            jñānadharmopadeśena mantrairvā dīkṣayāpi vā /<br />
            evamādyairanekaiśca prakāraiḥ parameśvaraḥ // 56
             <span class="ref">AbhT_4.56</span></p>
         
         <p id="AbhT_4.57">
            saṃsāriṇo@nugṛhṇāti viśvasya jagataḥ patiḥ /<br />
            mātṛmaṇḍalasaṃbodhātsaṃskārāttapasaḥ priye // 57
             <span class="ref">AbhT_4.57</span></p>
         
         <p id="AbhT_4.58">
            dhyānādyogājjapājjñānānmantrārādhanāto vratāt /<br />
            saṃprāpyaṃ kulasāmānyaṃ jñānaṃ kaulikasiddhidam // 58
             <span class="ref">AbhT_4.58</span></p>
         
         <p id="AbhT_4.59">
            tattvajñānātmakaṃ sādhyaṃ yatra yatraiva dṛśyate /<br />
            sa eva hi gurustatra hetujālaṃ prakalpyatām // 59
             <span class="ref">AbhT_4.59</span></p>
         
         <p id="AbhT_4.60">
            tattvajñānādṛte nānyallakṣaṇaṃ brahmayāmale /<br />
            tatraiva coktaṃ sevāyāṃ kṛtāyāmavikalpataḥ // 60
             <span class="ref">AbhT_4.60</span></p>
         
         <p id="AbhT_4.61">
            sādhakasya na cetsiddhiḥ kiṃ kāryamiti codite /<br />
            ātmīyamasya saṃjñānakrameṇa svātmadīkṣaṇam // 61
             <span class="ref">AbhT_4.61</span></p>
         
         <p id="AbhT_4.62">
            sasphuratvaprasiddhyarthaṃ tataḥ sādhyaṃ prasiddhyati /<br />
            anena svātmavijñānaṃ sasphuratvaprasādhakam // 62
             <span class="ref">AbhT_4.62</span></p>
         
         <p id="AbhT_4.63">
            uktaṃ mukhyatayācāryo bhavedyadi na sasphuraḥ /<br />
            tatraiva ca punaḥ śrīmadraktārādhanakarmaṇi // 63
             <span class="ref">AbhT_4.63</span></p>
         
         <p id="AbhT_4.64">
            vidhiṃ proktaṃ sadā kurvanmāsenācārya ucyate /<br />
            pakṣeṇa sādhako@rdhārdhātputrakaḥ samayī tathā // 64
             <span class="ref">AbhT_4.64</span></p>
         
         <p id="AbhT_4.65">
            dīkṣayejjapayogena raktādevī kramādyataḥ /<br />
            guroralābhe proktasya vidhimetaṃ samācaret // 65
             <span class="ref">AbhT_4.65</span></p>
         
         <p id="AbhT_4.66">
            mate ca pustakādvidyādhyayane doṣa īdṛśaḥ /<br />
            ukto yastena taddoṣābhāve@sau na niṣiddhatā // 66
             <span class="ref">AbhT_4.66</span></p>
         
         <p id="AbhT_4.67">
            mantradravyādiguptatve phalaṃ kimiti codite /<br />
            pustakādhītavidyā ye dīkṣāsamayavarjitāḥ // 67
             <span class="ref">AbhT_4.67</span></p>
         
         <p id="AbhT_4.68">
            tāmasāḥ parahiṃsādi vaśyādi ca carantyalam /<br />
            na ca tattvaṃ vidustena doṣabhāja iti sphuṭam // 68
             <span class="ref">AbhT_4.68</span></p>
         
         <p id="AbhT_4.69">
            pūrvaṃ padayugaṃ vācyamanyonyaṃ hetuhetumat /<br />
            yastu śāstraṃ vinā naiti śuddhavidyākhyasaṃvidam // 69
             <span class="ref">AbhT_4.69</span></p>
         
         <p id="AbhT_4.70">
            guroḥ sa śāstramanvicchustaduktaṃ kramamācaret /<br />
            yena kenāpyupāyena gurumārādhya bhaktitaḥ // 70
             <span class="ref">AbhT_4.70</span></p>
         
         <p id="AbhT_4.71">
            taddīkṣākramayogena śāstrārthaṃ vettyasau tataḥ /<br />
            abhiṣekaṃ samāsādya yo bhavetsa tu kalpitaḥ // 71
             <span class="ref">AbhT_4.71</span></p>
         
         <p id="AbhT_4.72">
            sannapyaśeṣapāśaughavinivartanakovidaḥ /<br />
            yo yathākramayogena kasmiṃścicchāstravastuni // 72
             <span class="ref">AbhT_4.72</span></p>
         
         <p id="AbhT_4.73">
            ākasmikaṃ brajedbodhaṃ kalpitākalpito hi saḥ /<br />
            tasya yo@kalpito bhāgaḥ sa tu śreṣṭhamaḥ smṛtaḥ // 73
             <span class="ref">AbhT_4.73</span></p>
         
         <p id="AbhT_4.74">
            utkarṣaḥ śuddhavidyāṃśatāratamyakṛto yataḥ /<br />
            yathā bhedenādisiddhācchivānmuktaśivā hyadhaḥ // 74
             <span class="ref">AbhT_4.74</span></p>
         
         <p id="AbhT_4.75">
            tathā sāṃsiddhikajñānādāhṛtajñānino@dhamāḥ /<br />
            tatsaṃnidhau nādhikārasteṣāṃ muktaśivātmavat // 75
             <span class="ref">AbhT_4.75</span></p>
         
         <p id="AbhT_4.76">
            kiṃ tu tūṣṇīṃ-sthitiryadvā kṛtyaṃ tadanuvartanam /<br />
            yastvakalpitarūpo@pi saṃvādadṛḍhatākṛte // 76
             <span class="ref">AbhT_4.76</span></p>
         
         <p id="AbhT_4.77">
            anyato labdhasaṃskāraḥ sa sākṣādbhairavo guruḥ /<br />
            yataḥ śāstrakramāttajjñaguruprajñānuśīlanāt // 77
             <span class="ref">AbhT_4.77</span></p>
         
         <p id="AbhT_4.78">
            ātmapratyayitaṃ jñānaṃ pūrṇatvādbhairavāyate /<br />
            tena śrīkiraṇoktaṃ yadgurutaḥ śāstrataḥ svataḥ // 78
             <span class="ref">AbhT_4.78</span></p>
         
         <p id="AbhT_4.79">
            tripratyayamidaṃ jñānamiti yacca niśāṭane /<br />
            tatsaṃghātaviparyāsavigrahairbhāsate tathā // 79
             <span class="ref">AbhT_4.79</span></p>
         
         <p id="AbhT_4.80">
            karaṇasya vicitratvādvicitrāmeva tāṃ chidam /<br />
            kartuṃ vāsīṃ ca ṭaṅkaṃ ca krakacaṃ cāpi gṛhṇate // 80
             <span class="ref">AbhT_4.80</span></p>
         
         <p id="AbhT_4.81">
            tāvacca chedanaṃ hyekaṃ tathaivādyābhisaṃdhitaḥ /<br />
            itthameva mitau vācyaṃ karaṇasya svakaṃ vapuḥ // 81
             <span class="ref">AbhT_4.81</span></p>
         
         <p id="AbhT_4.82">
            na svatantraṃ svato mānaṃ kuryādadhigamaṃ haṭhāt /<br />
            pramātrāśvāsaparyanto yato@dhigama ucyate // 82
             <span class="ref">AbhT_4.82</span></p>
         
         <p id="AbhT_4.83">
            āśvāsaśca vicitro@sau śaktipātavaśāttathā /<br />
            pramite@pi pramāṇānāmavakāśo@styataḥ sphuṭaḥ // 83
             <span class="ref">AbhT_4.83</span></p>
         
         <p id="AbhT_4.84">
            dṛṣṭvā dṛṣṭvā samāśliṣya ciraṃ saṃcarvya cetasā /<br />
            priyā yaiḥ parituṣyeta kiṃ brūmaḥ kila tānprati // 84
             <span class="ref">AbhT_4.84</span></p>
         
         <p id="AbhT_4.85">
            itthaṃ ca mānasaṃplutyāmapi nādhigate gatiḥ /<br />
            na vyarthatā nānavasthā nānyonyāśrayatāpi ca // 85
             <span class="ref">AbhT_4.85</span></p>
         
         <p id="AbhT_4.86">
            evaṃ yogāṅgamiyati tarka eva na cāparam /<br />
            antarantaḥ parāmarśapāṭavātiśayāya saḥ // 86
             <span class="ref">AbhT_4.86</span></p>
         
         <p id="AbhT_4.87">
            ahiṃsā satyamasteyabrahmacaryāparigrahāḥ /<br />
            iti pañca yamāḥ sākṣātsaṃvittau nopayoginaḥ // 87
             <span class="ref">AbhT_4.87</span></p>
         
         <p id="AbhT_4.88">
            tapaḥprabhṛtayo ye ca niyamā yattathāsanam /<br />
            prāṇāyāmāśca ye sarvametadbāhyavijṛmbhitam // 88
             <span class="ref">AbhT_4.88</span></p>
         
         <p id="AbhT_4.89">
            śrīmadvīrāvalau coktaṃ bodhamātre śivātmake /<br />
            cittapralayabandhena pralīne śaśibhāskare // 89
             <span class="ref">AbhT_4.89</span></p>
         
         <p id="AbhT_4.90">
            prāpte ca dvādaśe bhāge jīvāditye svabodhake /<br />
            mokṣaḥ sa eva kathitaḥ prāṇāyāmo nirarthakaḥ // 90
             <span class="ref">AbhT_4.90</span></p>
         
         <p id="AbhT_4.91">
            prāṇāyāmo na kartavyaḥ śarīraṃ yena pīḍyate /<br />
            rahasyaṃ vetti yo yatra sa muktaḥ sa ca mocakaḥ // 91
             <span class="ref">AbhT_4.91</span></p>
         
         <p id="AbhT_4.92">
            pratyāhāraśca nāmāyamarthebhyo@kṣadhiyāṃ hi yaḥ /<br />
            anibaddhasya bandhasya tadantaḥ kila kīlanam // 92
             <span class="ref">AbhT_4.92</span></p>
         
         <p id="AbhT_4.93">
            cittasya viṣaye kvāpi bandhanaṃ dhāraṇātmakam /<br />
            tatsadṛgjñānasaṃtāno dhyānamastamitā param // 93
             <span class="ref">AbhT_4.93</span></p>
         
         <p id="AbhT_4.94">
            yadā tu jñeyatādātmyameva saṃvidi jāyate /<br />
            grāhyagrahaṇatādvaitaśūnyateyaṃ samāhitiḥ // 94
             <span class="ref">AbhT_4.94</span></p>
         
         <p id="AbhT_4.95">
            tadeṣā dhāraṇādhyānasamādhitritayī parām /<br />
            saṃvidaṃ prati no kaṃcidupayogaṃ samaśnute // 95
             <span class="ref">AbhT_4.95</span></p>
         
         <p id="AbhT_4.96">
            yogāṅgatā yamādestu samādhyantasya varṇyate /<br />
            svapūrvapūrvopāyatvādantyatarkopayogataḥ // 96
             <span class="ref">AbhT_4.96</span></p>
         
         <p id="AbhT_4.97">
            antaḥ saṃvidi rūḍhaṃ hi taddvārā prāṇadehayoḥ /<br />
            buddhau vārpyaṃ tadabhyāsānnaiṣa nyāyastu saṃvidi // 97
             <span class="ref">AbhT_4.97</span></p>
         
         <p id="AbhT_4.98">
            atha vāsmaddṛśi prāṇadhīdehāderapi sphuṭam /<br />
            sarvātmakatvāttatrastho@pyabhyāso@nyavyapohanam // 98
             <span class="ref">AbhT_4.98</span></p>
         
         <p id="AbhT_4.99">
            deha utplutisaṃpātadharmojjigamiṣārasāt /<br />
            utplāvyate tadvipakṣapātāśaṅkāvyapohanāt // 99
             <span class="ref">AbhT_4.99</span></p>
         
         <p id="AbhT_4.100">
            guruvākyaparāmarśasadṛśe svavimarśane /<br />
            prabuddhe tadvipakṣāṇāṃ vyudāsaḥ pāṭhacintane // 100
             <span class="ref">AbhT_4.100</span></p>
         
         <p id="AbhT_4.101">
            nahyasya guruṇā śakyaṃ svaṃ jñānaṃ śabda eva vā /<br />
            dhiyi ropayituṃ tena svaprabodhakramo dhruvam // 101
             <span class="ref">AbhT_4.101</span></p>
         
         <p id="AbhT_4.102">
            ata eva svapnakāle śrute tatrāpi vastuni /<br />
            tādātmyabhāvanāyogo na phalāya na bhaṇyate // 102
             <span class="ref">AbhT_4.102</span></p>
         
         <p id="AbhT_4.103">
            saṃketānādare śabdaniṣṭhamāmarśanaṃ paṭhiḥ /<br />
            tadādare tadarthastu cinteti paricarcyatām // 103
             <span class="ref">AbhT_4.103</span></p>
         
         <p id="AbhT_4.104">
            tadadvayāyāṃ saṃvittāvabhyāso@nupayogavān /<br />
            kevalaṃ dvaitamālinyaśaṅkānirmūlanāya saḥ // 104
             <span class="ref">AbhT_4.104</span></p>
         
         <p id="AbhT_4.105">
            dvaitaśaṅkāśca tarkeṇa tarkyanta iti varṇitam /<br />
            tattarkasādhanāyāstu yamāderapyupāyatā // 105
             <span class="ref">AbhT_4.105</span></p>
         
         <p id="AbhT_4.106">
            uktaṃ śrīpūrvaśastre ca na dvaitaṃ nāpi cādvayam /<br />
            liṅgapūjādikaṃ sarvamityupakramya śaṃbhunā // 106
             <span class="ref">AbhT_4.106</span></p>
         
         <p id="AbhT_4.107">
            vihitaṃ sarvamevātra pratiṣiddhamathāpi vā /<br />
            prāṇāyāmādikairaṅgairyogāḥ syuḥ kṛttrimā yataḥ // 107
             <span class="ref">AbhT_4.107</span></p>
         
         <p id="AbhT_4.108">
            tattenākṛtakasyāsya kalāṃ nārghanti ṣoḍaśīm /<br />
            kiṃ tvetadatra deveśi niyamena vidhīyate // 108
             <span class="ref">AbhT_4.108</span></p>
         
         <p id="AbhT_4.109">
            tattve cetaḥ sthiraṃ kāryaṃ tacca yasya yathāstviti /<br />
            evaṃ dvaitaparāmarśanāśāya parameśvaraḥ // 109
             <span class="ref">AbhT_4.109</span></p>
         
         <p id="AbhT_4.110">
            kvacitsvabhāvamamalamāmṛśannaniśaṃ sthitaḥ /<br />
            yaḥ svabhāvaparāmarśa indriyārthādyupāyataḥ // 110
             <span class="ref">AbhT_4.110</span></p>
         
         <p id="AbhT_4.111">
            vinaiva tanmukho@nyo vā svātantryāttadvikalpanam /<br />
            tacca svacchasvatantrātmaratnanirbhāsini sphuṭam // 111
             <span class="ref">AbhT_4.111</span></p>
         
         <p id="AbhT_4.112">
            bhāvaughe bhedasaṃdhātṛ svātmano naiśamucyate /<br />
            tadeva tu samastārthanirbharātmaikagocaram // 112
             <span class="ref">AbhT_4.112</span></p>
         
         <p id="AbhT_4.113">
            śuddhavidyātmakaṃ sarvamevedamahamityalam /<br />
            idaṃ vikalpanaṃ śuddhavidyārūpaṃ sphuṭātmakam // 113
             <span class="ref">AbhT_4.113</span></p>
         
         <p id="AbhT_4.114">
            pratihantīha māyīyaṃ vikalpaṃ bhedabhāvakam /<br />
            śuddhavidyāparāmarśo yaḥ sa eva tvanekadhā // 114
             <span class="ref">AbhT_4.114</span></p>
         
         <p id="AbhT_4.115">
            snānaśuddhyarcanāhomadhyānajapyādiyogataḥ /<br />
            viśvametatsvasaṃvittirasanirbharitaṃ rasāt // 115
             <span class="ref">AbhT_4.115</span></p>
         
         <p id="AbhT_4.116">
            āviśya śuddho nikhilaṃ tarpayedadhvamaṇlam /<br />
            ullāsibodhahutabhugdagdhaviśvendhanodite // 116
             <span class="ref">AbhT_4.116</span></p>
         
         <p id="AbhT_4.117">
            sitabhasmani dehasya majjanaṃ snānamucyate /<br />
            itthaṃ ca vihitasnānastarpitānantadevataḥ // 117
             <span class="ref">AbhT_4.117</span></p>
         
         <p id="AbhT_4.118">
            tato@pi dehārambhīṇi tattvāni pariśodhayet /<br />
            śivātmakeṣvapyeteṣu buddhiryā vyatirekiṇī // 118
             <span class="ref">AbhT_4.118</span></p>
         
         <p id="AbhT_4.119">
            saivāśuddhiḥ parākhyātā śuddhistaddhīvimardanam /<br />
            evaṃ svadehaṃ bodhaikapātraṃ galitabhedakam // 119
             <span class="ref">AbhT_4.119</span></p>
         
         <p id="AbhT_4.120">
            paśyansaṃvittimātratve svatantre tiṣṭhati prabhuḥ /<br />
            yatkiṃcinmānasāhlādi yatra kvāpīndriyasthitau // 120
             <span class="ref">AbhT_4.120</span></p>
         
         <p id="AbhT_4.121">
            yojyate brahmasaddhāmni pūjopakaraṇaṃ hi tat /<br />
            pūjā nāma vibhinnasya bhāvaughasyāpi saṃgatiḥ // 121
             <span class="ref">AbhT_4.121</span></p>
         
         <p id="AbhT_4.122">
            svatantravimalānantabhairavīyacidātmanā /<br />
            tathāhi saṃvideveyamantarbāhyobhayātmanā // 122
             <span class="ref">AbhT_4.122</span></p>
         
         <p id="AbhT_4.123">
            svātantryādvartamānaiva parāmarśasvarūpiṇī /<br />
            sa ca dvādaśadhā tatra sarvamantarbhavedyataḥ // 123
             <span class="ref">AbhT_4.123</span></p>
         
         <p id="AbhT_4.124">
            sūrya eva hi somātmā sa ca viśvamayaḥ sthitaḥ /<br />
            kalādvādaśakātmaiva tatsaṃvitparamārthataḥ // 124
             <span class="ref">AbhT_4.124</span></p>
         
         <p id="AbhT_4.125">
            sā ca mātari vijñāne māne karaṇagocare /<br />
            meye caturvidhaṃ bhāti rūpamāśritya sarvadā // 125
             <span class="ref">AbhT_4.125</span></p>
         
         <p id="AbhT_4.126">
            śuddhasaṃvinmayī prācye jñāne śabdanarūpiṇī /<br />
            karaṇe grahaṇākārā yataḥ śrīyogasaṃcare // 126
             <span class="ref">AbhT_4.126</span></p>
         
         <p id="AbhT_4.127">
            ye cakṣurmaṇḍale śvete pratyakṣe parameśvari /<br />
            ṣoḍaśāraṃ dvādaśāraṃ tatrasthaṃ cakramuttamam // 127
             <span class="ref">AbhT_4.127</span></p>
         
         <p id="AbhT_4.128">
            prativāraṇavadrakte tadbahirye taducyate /<br />
            dvitīyaṃ madhyage ye te kṛṣṇaśvete ca maṇḍale // 128
             <span class="ref">AbhT_4.128</span></p>
         
         <p id="AbhT_4.129">
            tadantarye sthite śuddhe bhinnāñjanasamaprabhe /<br />
            caturdale tu te jñeye agnīṣomātmake priye // 129
             <span class="ref">AbhT_4.129</span></p>
         
         <p id="AbhT_4.130">
            mithunatve sthite ye ca cakre dve parameśvari /<br />
            saṃmīlanonmīlanaṃ te anyonyaṃ vidadhātake // 130
             <span class="ref">AbhT_4.130</span></p>
         
         <p id="AbhT_4.131">
            yathā yoniśca liṅgaṃ ca saṃyogātsravato@mṛtam /<br />
            tathāmṛtāgnisaṃyogāddravataste na saṃśayaḥ // 131
             <span class="ref">AbhT_4.131</span></p>
         
         <p id="AbhT_4.132">
            taccakrapīḍanādrātrau jyotirbhātyarkasomagam /<br />
            tāṃ dṛṣṭvā paramāṃ jyotsnāṃ kālajñānaṃ pravartate // 132
             <span class="ref">AbhT_4.132</span></p>
         
         <p id="AbhT_4.133">
            sahasrāraṃ bhaveccakraṃ tābhyāmupari saṃsthitam /<br />
            tataścakrātsamudbhūtaṃ brahmāṇḍaṃ tadudāhṛtam // 133
             <span class="ref">AbhT_4.133</span></p>
         
         <p id="AbhT_4.134">
            tatrasthāṃ muñcate dhārāṃ somo hyagnipradīpitaḥ /<br />
            sṛjatītthaṃ jagatsarvamātmanyātmanyanantakam // 134
             <span class="ref">AbhT_4.134</span></p>
         
         <p id="AbhT_4.135">
            ṣoḍaśadvādaśārābhyāmaṣṭāreṣvatha sarvaśaḥ /<br />
            evaṃ krameṇa sarvatra cakreṣvamṛtamuttamam // 135
             <span class="ref">AbhT_4.135</span></p>
         
         <p id="AbhT_4.136">
            somaḥ sravati yāvacca pañcānāṃ cakrapaddhatiḥ /<br />
            tatpunaḥ pibati prītyā haṃso haṃsa iti sphuran // 136
             <span class="ref">AbhT_4.136</span></p>
         
         <p id="AbhT_4.137">
            sakṛdyasya tu saṃśrutyā puṇyapāpairna lipyate /<br />
            pañcāre savikāro@tha bhūtvā somasrutāmṛtāt // 137
             <span class="ref">AbhT_4.137</span></p>
         
         <p id="AbhT_4.138">
            dhāvati trirasārāṇi guhyacakrāṇyasau vibhuḥ /<br />
            yato jātaṃ jagallīnaṃ yatra ca svakalīlayā // 138
             <span class="ref">AbhT_4.138</span></p>
         
         <p id="AbhT_4.139">
            tatrānandaśca sarvasya brahmacārī ca tatparaḥ /<br />
            tatra siddhiśca muktiśca samaṃ saṃprāpyate dvayam // 139
             <span class="ref">AbhT_4.139</span></p>
         
         <p id="AbhT_4.140">
            ata ūrdhvaṃ punaryāti yāvadbrahmātmakaṃ padam /<br />
            agnīṣomau samau tatra sṛjyete cātmanātmani // 140
             <span class="ref">AbhT_4.140</span></p>
         
         <p id="AbhT_4.141">
            tatrasthastāpitaḥ somo dvedhā jaṅghe vyavasthitaḥ /<br />
            adhastaṃ pātayedagniramṛtaṃ sravati kṣaṇāt // 141
             <span class="ref">AbhT_4.141</span></p>
         
         <p id="AbhT_4.142">
            gulphajānvādiṣu vyaktaṃ kuṭilārkapradīpitā /<br />
            sā śaktistāpitā bhūyaḥ pañcārādikramaṃ sṛjet // 142
             <span class="ref">AbhT_4.142</span></p>
         
         <p id="AbhT_4.143">
            evaṃ śrotre@pi vijñeyaṃ yāvatpādāntagocaram /<br />
            pādāṅguṣṭhātsamārabhya yāvadbrahmāṇḍadarśanam // 143
             <span class="ref">AbhT_4.143</span></p>
         
         <p id="AbhT_4.144">
            ityajānannaiva yogī jānanviśvaprabhurbhavet /<br />
            jvalannivāsau brahmādyairdṛśyate parameśvaraḥ // 144
             <span class="ref">AbhT_4.144</span></p>
         
         <p id="AbhT_4.145">
            atra tātparyataḥ proktamakṣe kramacatuṣṭayam /<br />
            ekaikatra yatastena dvādaśātmakatoditā // 145
             <span class="ref">AbhT_4.145</span></p>
         
         <p id="AbhT_4.146">
            na vyākhyātaṃ tu nirbhajya yato@tisarahasyakam /<br />
            meye@pi devī tiṣṭhantī māsarāśyādirūpiṇī // 146
             <span class="ref">AbhT_4.146</span></p>
         
         <p id="AbhT_4.147">
            ata eṣā sthitā saṃvidantarbāhyobhayātmanā /<br />
            svayaṃ nirbhāsya tatrānyadbhāsayantīva bhāsate // 147
             <span class="ref">AbhT_4.147</span></p>
         
         <p id="AbhT_4.148">
            tataśca prāgiyaṃ śuddhā tathābhāsanasotsukā /<br />
            sṛṣṭiṃ kalayate devī tannāmnāgama ucyate // 148
             <span class="ref">AbhT_4.148</span></p>
         
         <p id="AbhT_4.149">
            tathā bhāsitavastvaṃśarañjanāṃ sā bahirmukhī /<br />
            svavṛtticakreṇa samaṃ tato@pi kalayantyalam // 149
             <span class="ref">AbhT_4.149</span></p>
         
         <p id="AbhT_4.150">
            sthitireṣaiva bhāvasya tāmantarmukhatārasāt /<br />
            saṃjihīrṣuḥ sthiternāśaṃ kalayantī nirucyate // 150
             <span class="ref">AbhT_4.150</span></p>
         
         <p id="AbhT_4.151">
            tato@pi saṃhārarase pūrṇe vighnakarīṃ svayam /<br />
            śaṅkāṃ yamātmikāṃ bhāge sūte saṃharate@pi ca // 151
             <span class="ref">AbhT_4.151</span></p>
         
         <p id="AbhT_4.152">
            saṃhṛtya śaṅkāṃ śaṅkyārthavarjaṃ vā bhāvamaṇḍale /<br />
            saṃhṛtiṃ kalayatyeva svātmavahnau vilāpanāt // 152
             <span class="ref">AbhT_4.152</span></p>
         
         <p id="AbhT_4.153">
            vilāpanātmikāṃ tāṃ ca bhāvasaṃhṛtimātmani /<br />
            āmṛśatyeva yenaiṣā mayā grastamiti sphuret // 153
             <span class="ref">AbhT_4.153</span></p>
         
         <p id="AbhT_4.154">
            saṃhāryopādhiretasyāḥ svasvabhāvo hi saṃvidaḥ /<br />
            nirupādhini saṃśuddhe saṃvidrūpeṣastamīyate // 154
             <span class="ref">AbhT_4.154</span></p>
         
         <p id="AbhT_4.155">
            vilāpite@pi bhāvaughe kaṃcidbhāvaṃ tadaiva sā /<br />
            āśyānayedya evāste śaṅkā saṃskārarūpakaḥ // 155
             <span class="ref">AbhT_4.155</span></p>
         
         <p id="AbhT_4.156">
            śubhāśubhatayā so@yaṃ soṣyate phalasaṃpadam /<br />
            pūrvaṃ hi bhogātpaścādvā śaṅkeyaṃ vyavatiṣṭhate // 156
             <span class="ref">AbhT_4.156</span></p>
         
         <p id="AbhT_4.157">
            anyadāśyānitamapi tadaiva drāvayediyam /<br />
            prāyaścittādikarmabhyo brahmahatyādikarmavat // 157
             <span class="ref">AbhT_4.157</span></p>
         
         <p id="AbhT_4.158">
            rodhanāddrāvaṇādrūpamitthaṃ kalayate citiḥ /<br />
            tadapi drāvayedeva tadapyāśyānayedatha // 158
             <span class="ref">AbhT_4.158</span></p>
         
         <p id="AbhT_4.159">
            itthaṃ bhogye@pi saṃbhukte sati tatkaraṇānyapi /<br />
            saṃharantī kalayate dvādaśaivāhamātmani // 159
             <span class="ref">AbhT_4.159</span></p>
         
         <p id="AbhT_4.160">
            karmabuddhyakṣavargo hi buddhyanto dvādaśātmakaḥ /<br />
            prakāśakatvātsūryātmā bhinne vastuni jṛmbhate // 160
             <span class="ref">AbhT_4.160</span></p>
         
         <p id="AbhT_4.161">
            ahaṃkārastu karaṇamabhimānaikasādhanam /<br />
            avicchinnaparāmarśī līyate tena tatra saḥ // 161
             <span class="ref">AbhT_4.161</span></p>
         
         <p id="AbhT_4.162">
            yathāhi khaṅgapāśādeḥ karaṇasya vibhedinaḥ /<br />
            abhedini svahastādau layastadvadayaṃ vidhiḥ // 162
             <span class="ref">AbhT_4.162</span></p>
         
         <p id="AbhT_4.163">
            tenendriyaughamārtaṇḍamaṇḍalaṃ kalayetsvayam /<br />
            saṃviddevī svatantratvātkalpite@haṃkṛtātmani // 163
             <span class="ref">AbhT_4.163</span></p>
         
         <p id="AbhT_4.164">
            sa eva paramādityaḥ pūrṇakalpastrayodaśaḥ /<br />
            karaṇatvātprayātyeva kartari pralayaṃ sphuṭam // 164
             <span class="ref">AbhT_4.164</span></p>
         
         <p id="AbhT_4.165">
            kartā ca dvividhaḥ proktaḥ kalpitākalpitātmakaḥ /<br />
            kalpito dehabuddhyādivyavacchedena carcitaḥ // 165
             <span class="ref">AbhT_4.165</span></p>
         
         <p id="AbhT_4.166">
            kālāgnirudrasaṃjñāsya śāstreṣu paribhāṣitā /<br />
            kālo vyavacchittadyukto vahnirbhoktā yataḥ smṛtaḥ // 166
             <span class="ref">AbhT_4.166</span></p>
         
         <p id="AbhT_4.167">
            saṃsārāklṛptiklṛptibhyāṃ rodhanāddrāvaṇātprabhuḥ /<br />
            anivṛttapaśūbhāvastatrāhaṃkṛtpralīyate // 167
             <span class="ref">AbhT_4.167</span></p>
         
         <p id="AbhT_4.168">
            so@pi kalpitavṛttitvādviśvābhedaikaśālini /<br />
            vikāsini mahākāle līyate@hamidaṃmaye // 168
             <span class="ref">AbhT_4.168</span></p>
         
         <p id="AbhT_4.169">
            etasyāṃ svātmasaṃvittāvidaṃ sarvamahaṃ vibhuḥ /<br />
            iti pravikasadrūpā saṃvittiravabhāsate // 169
             <span class="ref">AbhT_4.169</span></p>
         
         <p id="AbhT_4.170">
            tato@ntaḥsthitasarvātmabhāvabhogoparāgiṇī /<br />
            paripūrṇāpi saṃvittirakule dhāmni līyate // 170
             <span class="ref">AbhT_4.170</span></p>
         
         <p id="AbhT_4.171">
            pramātṛvargo mānaughaḥ pramāśca bahudhā sthitāḥ /<br />
            meyaugha iti yatsarvamatra cinmātrameva tat // 171
             <span class="ref">AbhT_4.171</span></p>
         
         <p id="AbhT_4.172">
            iyatīṃ rūpavaicitrīmāśrayantyāḥ svasaṃvidaḥ /<br />
            svācchandyamanapekṣaṃ yatsā parā parameśvarī // 172
             <span class="ref">AbhT_4.172</span></p>
         
         <p id="AbhT_4.173">
            imāḥ prāguktakalanāstadvijṛmbhocyate yataḥ /<br />
            kṣepo jñānaṃ ca saṃkhyānaṃ gatirnāda iti kramāt // 173
             <span class="ref">AbhT_4.173</span></p>
         
         <p id="AbhT_4.174">
            svātmano bhedanaṃ kṣepo bheditasyāvikalpanam /<br />
            jñānaṃ vikalpaḥ saṃkhyānamanyato vyatibhedanāt // 174
             <span class="ref">AbhT_4.174</span></p>
         
         <p id="AbhT_4.175">
            gatiḥ svarūpārohitvaṃ pratibimbavadeva yat /<br />
            nādaḥ svātmaparāmarśaśeṣatā tadvilopanāt // 175
             <span class="ref">AbhT_4.175</span></p>
         
         <p id="AbhT_4.176">
            iti pañcavidhāmenāṃ kalanāṃ kurvatī parā /<br />
            devī kālī tathā kālakarṣiṇī ceti kathyate // 176
             <span class="ref">AbhT_4.176</span></p>
         
         <p id="AbhT_4.177">
            mātṛsadbhāvasaṃjñāsyāstenoktā yatpramātṛṣu /<br />
            etāvadantasaṃvittau pramātṛtvaṃ sphuṭībhavet // 177
             <span class="ref">AbhT_4.177</span></p>
         
         <p id="AbhT_4.178">
            vāmeśvarīti-śabdena proktā śrīniśisaṃcare /<br />
            itthaṃ dvādaśadhā saṃvittiṣṭhantī viśvamātṛṣu // 178
             <span class="ref">AbhT_4.178</span></p>
         
         <p id="AbhT_4.179">
            ekaiveti na ko@pyasyāḥ kramasya niyamaḥ kvacit /<br />
            kramābhāvānna yugapattadabhāvātkramo@pi na // 179
             <span class="ref">AbhT_4.179</span></p>
         
         <p id="AbhT_4.180">
            kramākramakathātītaṃ saṃvittattvaṃ sunirmalam /<br />
            tadasyāḥ saṃvido devyā yatra kvāpi pravartanam // 180
             <span class="ref">AbhT_4.180</span></p>
         
         <p id="AbhT_4.181">
            tatra tādātmyayogena pūjā pūrṇaiva vartate /<br />
            parāmarśasvabhāvatvādetasyā yaḥ svayaṃ dhvaniḥ // 181
             <span class="ref">AbhT_4.181</span></p>
         
         <p id="AbhT_4.182">
            sadoditaḥ sa evoktaḥ paramaṃ hṛdayaṃ mahat /<br />
            hṛdaye svavimarśo@sau drāvitāśeṣaviśvakaḥ // 182
             <span class="ref">AbhT_4.182</span></p>
         
         <p id="AbhT_4.183">
            bhāvagrahādiparyantabhāvī sāmānyasaṃjñakaḥ /<br />
            spandaḥ sa kathyate śāstre svātmanyucchalanātmakaḥ // 183
             <span class="ref">AbhT_4.183</span></p>
         
         <p id="AbhT_4.184">
            kiṃciccalanametāvadananyasphuraṇaṃ hi yat /<br />
            ūrmireṣā vibodhābdherna saṃvidanayā vinā // 184
             <span class="ref">AbhT_4.184</span></p>
         
         <p id="AbhT_4.185">
            nistaraṅgataraṅgādivṛttireva hi sindhutā /<br />
            sārametatsamastasya yaccitsāraṃ jaḍaṃ jagat // 185
             <span class="ref">AbhT_4.185</span></p>
         
         <p id="AbhT_4.186">
            tadadhīnapratiṣṭhatvāttatsāraṃ hṛdayaṃ mahat /<br />
            tathā hi sadidaṃ brahmamūlaṃ māyāṇḍasaṃjñitam // 186
             <span class="ref">AbhT_4.186</span></p>
         
         <p id="AbhT_4.187">
            icchājñānakriyārohaṃ vinā naiva saducyate /<br />
            tacchaktitritayārohādbhairavīye cidātmani // 187
             <span class="ref">AbhT_4.187</span></p>
         
         <p id="AbhT_4.188">
            visṛjyate hi tattasmādbahirvātha visṛjyate /<br />
            evaṃ sadrūpataivaiṣāṃ satāṃ śaktitrayātmatām // 188
             <span class="ref">AbhT_4.188</span></p>
         
         <p id="AbhT_4.189">
            visargaṃ parabodhena samākṣipyaiva vartate /<br />
            tatsadeva bahīrūpaṃ prāgbodhāgnivilāpitam // 189
             <span class="ref">AbhT_4.189</span></p>
         
         <p id="AbhT_4.190">
            antarnadatparāmarśaśeṣībhūtaṃ tato@pyalam /<br />
            khātmatvameva saṃprāptaṃ śaktitritayagocarāt // 190
             <span class="ref">AbhT_4.190</span></p>
         
         <p id="AbhT_4.191">
            vedanātmakatāmetya saṃhārātmani līyate /<br />
            idaṃ saṃhārahṛdayaṃ prācyaṃ sṛṣṭau ca hṛnmatam // 191
             <span class="ref">AbhT_4.191</span></p>
         
         <p id="AbhT_4.192">
            etadrūpaparāmarśamakṛtrimamanābilam /<br />
            ahamityāhureṣaiva prakāśasya prakāśatā // 192
             <span class="ref">AbhT_4.192</span></p>
         
         <p id="AbhT_4.193">
            etadvīryaṃ hi sarveṣāṃ mantrāṇāṃ hṛdayātmakam /<br />
            vinānena jaḍāste syurjīvā iva vinā hṛdā // 193
             <span class="ref">AbhT_4.193</span></p>
         
         <p id="AbhT_4.194">
            akṛtrimaitaddhṛdayārūḍho yatkiṃcidācaret /<br />
            prāṇyādvā mṛśate vāpi sa sarvo@sya japo mataḥ // 194
             <span class="ref">AbhT_4.194</span></p>
         
         <p id="AbhT_4.195">
            yadeva svecchayā sṛṣṭisvābhāvyādbahirantarā /<br />
            nirmīyate tadevāsya dhyānaṃ syātpāramārthikam // 195
             <span class="ref">AbhT_4.195</span></p>
         
         <p id="AbhT_4.196">
            nirākāre hi ciddhāmni viśvākṛtimaye sati /<br />
            phalārthināṃ kācideva dhyeyatvenākṛtiḥ sthitā // 196
             <span class="ref">AbhT_4.196</span></p>
         
         <p id="AbhT_4.197">
            yathā hyabhedātpūrṇe@pi bhāve jalamupāharan /<br />
            anyākṛtyapahānena ghaṭamarthayate rasāt // 197
             <span class="ref">AbhT_4.197</span></p>
         
         <p id="AbhT_4.198">
            tathaiva parameśānaniyatipravijṛmbhaṇāt /<br />
            kācidevākṛtiḥ kāṃcit sūte phalavikalpanām // 198
             <span class="ref">AbhT_4.198</span></p>
         
         <p id="AbhT_4.199">
            yastu saṃpūrṇahṛdayo na phalaṃ nāma vāñchati /<br />
            tasya viśvākṛtirdevī sā cāvacchedavarjanāt // 199
             <span class="ref">AbhT_4.199</span></p>
         
         <p id="AbhT_4.200">
            kule yogina udriktabhairavīyaparāsavāt /<br />
            ghūrṇitasya sthitirdehe mudrā yā kācideva sā // 200
             <span class="ref">AbhT_4.200</span></p>
         
         <p id="AbhT_4.201">
            antarindhanasaṃbhāramanapekṣyaiva nityaśaḥ /<br />
            jājvalītyakhilākṣaughaprasṛtograśikhaḥ śikhī // 201
             <span class="ref">AbhT_4.201</span></p>
         
         <p id="AbhT_4.202">
            bodhāgnau tādṛśe bhāvā viśantastasya sanmahaḥ /<br />
            udrecayanto gacchanti homakarmanimittatām // 202
             <span class="ref">AbhT_4.202</span></p>
         
         <p id="AbhT_4.203">
            yaṃ kaṃcitparameśānaśaktipātapavitritam /<br />
            purobhāvya svayaṃ tiṣṭheduktavaddīkṣitastu saḥ // 203
             <span class="ref">AbhT_4.203</span></p>
         
         <p id="AbhT_4.204">
            japyādau homaparyante yadyapyekaikakarmaṇi /<br />
            udeti rūḍhiḥ paramā tathāpītthaṃ nirūpitam // 204
             <span class="ref">AbhT_4.204</span></p>
         
         <p id="AbhT_4.205">
            yathāhi tatra tatrāśvaḥ samanimnonnatādiṣu /<br />
            citre deśe vāhyamāno yātīcchāmātrakalpitām // 205
             <span class="ref">AbhT_4.205</span></p>
         
         <p id="AbhT_4.206">
            tathā saṃvidvicitrābhiḥ śāntaghoratarādibhiḥ /<br />
            bhaṅgībhirabhito dvaitaṃ tyājitā bhairavāyate // 206
             <span class="ref">AbhT_4.206</span></p>
         
         <p id="AbhT_4.207">
            yathā puraḥsthe mukure nijaṃ vaktraṃ vibhāvayan /<br />
            bhūyo bhūyastadekātma vaktraṃ vetti nijātmanaḥ // 207
             <span class="ref">AbhT_4.207</span></p>
         
         <p id="AbhT_4.208">
            tathā vikalpamukure dhyānapūjārcanātmani /<br />
            ātmānaṃ bhairavaṃ paśyannacirāttanmayībhavet // 208
             <span class="ref">AbhT_4.208</span></p>
         
         <p id="AbhT_4.209">
            tanmayībhavanaṃ nāma prāptiḥ sānuttarātmani /<br />
            pūrṇatvasya parā kāṣṭhā setyatra na phalāntaram // 209
             <span class="ref">AbhT_4.209</span></p>
         
         <p id="AbhT_4.210">
            phalaṃ sarvamapūrṇatve tatra tatra prakalpitam /<br />
            akalpite hi pūrṇatve phalamanyatkimucyatām // 210
             <span class="ref">AbhT_4.210</span></p>
         
         <p id="AbhT_4.211">
            eṣa yāgavidhiḥ ko@pi kasyāpi hṛdi vartate /<br />
            yasya prasīdecciccakraṃ drāgapaścimajanmanaḥ // 211
             <span class="ref">AbhT_4.211</span></p>
         
         <p id="AbhT_4.212">
            atra yāge gato rūḍhiṃ kaivalyamadhigacchati /<br />
            lokairālokyamāno hi dehabandhavidhau sthitaḥ // 212
             <span class="ref">AbhT_4.212</span></p>
         
         <p id="AbhT_4.213">
            atra nāthaḥ samācāraṃ paṭale@ṣṭādaśe@bhyadhāt /<br />
            nātra śuddhirna cāśuddhirna bhakṣyādivicāraṇam // 213
             <span class="ref">AbhT_4.213</span></p>
         
         <p id="AbhT_4.214">
            na dvaitaṃ nāpi cādvaitaṃ liṅgapūjādikaṃ na ca /<br />
            na cāpi tatparityāgo niṣparigrahatāpi vā // 214
             <span class="ref">AbhT_4.214</span></p>
         
         <p id="AbhT_4.215">
            saparigrahatā vāpi jaṭābhasmādisaṃgrahaḥ /<br />
            tattyāgo na vratādīnāṃ caraṇācaraṇaṃ ca yat // 215
             <span class="ref">AbhT_4.215</span></p>
         
         <p id="AbhT_4.216">
            kṣetrādisaṃpraveśaśca samayādiprapālanam /<br />
            parasvarūpaliṅgādi nāmagotrādikaṃ ca yat // 216
             <span class="ref">AbhT_4.216</span></p>
         
         <p id="AbhT_4.217">
            nāsminvidhīyate kiṃcinna cāpi pratiṣidhyate /<br />
            vihitaṃ sarvamevātra pratiṣiddhamathāpi ca // 217
             <span class="ref">AbhT_4.217</span></p>
         
         <p id="AbhT_4.218">
            kiṃ tvetadatra deveśi niyamena vidhīyate /<br />
            tattve cetaḥ sthirīkāryaṃ suprasannena yoginā // 218
             <span class="ref">AbhT_4.218</span></p>
         
         <p id="AbhT_4.219">
            tacca yasya yathaiva syātsa tathaiva samācaret /<br />
            tattve niścalacittastu bhuñjāno viṣayānapi // 219
             <span class="ref">AbhT_4.219</span></p>
         
         <p id="AbhT_4.220">
            na saṃspṛśyeta doṣaiḥ sa padmapatramivāmbhasā /<br />
            viṣāpahārimantrādisaṃnaddho bhakṣayannapi // 220
             <span class="ref">AbhT_4.220</span></p>
         
         <p id="AbhT_4.221">
            viṣaṃ na muhyate tena tadvadyogī mahāmatiḥ /<br />
            aśuddhaṃ hi kathaṃ nāma dehādyaṃ pāñcabhautikam // 221
             <span class="ref">AbhT_4.221</span></p>
         
         <p id="AbhT_4.222">
            prakāśatātirikte kiṃ śuddhyaśuddhī hi vastunaḥ /<br />
            aśuddhasya ca bhāvasya śuddhiḥ syāttādṛśaiva kim // 222
             <span class="ref">AbhT_4.222</span></p>
         
         <p id="AbhT_4.223">
            anyonyāśrayavaiyarthyānavasthā itthamatra hi /<br />
            pṛthivī jalataḥ śuddhyejjalaṃ dharaṇitastathā // 223
             <span class="ref">AbhT_4.223</span></p>
         
         <p id="AbhT_4.224">
            anyonyāśrayatā seyamaśuddhatve@pyayaṃ kramaḥ /<br />
            aśuddhājjalataḥ śuddhyeddhareti vyarthatā bhavet // 224
             <span class="ref">AbhT_4.224</span></p>
         
         <p id="AbhT_4.225">
            vāyuto vāriṇo vāyostejasastasya vānyataḥ /<br />
            bahurūpādikā mantrāḥ pāvanātteṣu śuddhatā // 225
             <span class="ref">AbhT_4.225</span></p>
         
         <p id="AbhT_4.226">
            mantrāḥ svabhāvataḥ śuddhā yadi te@pi na kiṃ tathā /<br />
            śivātmatā teṣu śuddhiryadi tatrāpi sā na kim // 226
             <span class="ref">AbhT_4.226</span></p>
         
         <p id="AbhT_4.227">
            śivātmatvāparijñānaṃ na mantreṣu dharādivat /<br />
            te tena śuddhā iti cettajjñaptistarhi śuddhatā // 227
             <span class="ref">AbhT_4.227</span></p>
         
         <p id="AbhT_4.228">
            yoginaṃ prati sā cāsti bhāveṣviti viśuddhatā /<br />
            nanu codanayā śuddhyaśuddhyādikaviniścayaḥ // 228
             <span class="ref">AbhT_4.228</span></p>
         
         <p id="AbhT_4.229">
            itthamastu tathāpyeṣā codanaiva śivoditā /<br />
            kā syātsatīti cedetadanyatra pravitānitam // 229
             <span class="ref">AbhT_4.229</span></p>
         
         <p id="AbhT_4.230">
            vaidikyā bādhiteyaṃ cedviparītaṃ na kiṃ bhavet /<br />
            samyakcenmanyase bādho viśiṣṭaviṣayatvataḥ // 230
             <span class="ref">AbhT_4.230</span></p>
         
         <p id="AbhT_4.231">
            apavādena kartavyaḥ sāmānyavihite vidhau /<br />
            śuddhyaśuddhī ca sāmānyavihite tattvabodhini // 231
             <span class="ref">AbhT_4.231</span></p>
         
         <p id="AbhT_4.232">
            puṃsi te bādhite eva tathā cātreti varṇitam /<br />
            nārthavādādiśaṅkā ca vākye māheśvare bhavet // 232
             <span class="ref">AbhT_4.232</span></p>
         
         <p id="AbhT_4.233">
            abuddhipūrvaṃ hi tathā saṃsthite satataṃ bhavet /<br />
            vyomādirūpe nigame śaṅkā mithyārthatāṃ prati // 233
             <span class="ref">AbhT_4.233</span></p>
         
         <p id="AbhT_4.234">
            anavacchinnavijñānavaiśvarūpyasunirbharaḥ /<br />
            śāstrātmanā sthito devo mithyātvaṃ kvāpi nārhati // 234
             <span class="ref">AbhT_4.234</span></p>
         
         <p id="AbhT_4.235">
            icchāvānbhāvarūpeṇa yathā tiṣṭhāsurīśvaraḥ /<br />
            tatsvarūpābhidhānena tiṣṭhāsuḥ sa tathā sthitaḥ // 235
             <span class="ref">AbhT_4.235</span></p>
         
         <p id="AbhT_4.236">
            arthavādo@pi yatrānyavidhyādimukhamīkṣate /<br />
            tatrāstvasatyaḥ svātantrye sa eva tu vidhāyakaḥ // 236
             <span class="ref">AbhT_4.236</span></p>
         
         <p id="AbhT_4.237">
            vidhivākyāntare gacchannaṅgabhāvamathāpi vā /<br />
            na nirarthakaṃ evāyaṃ saṃnidhergajaḍādivat // 237
             <span class="ref">AbhT_4.237</span></p>
         
         <p id="AbhT_4.238">
            svārthapratyāyanaṃ cāsya svasaṃvittyaiva bhāsate /<br />
            tadapahnavanaṃ kartuṃ śakyaṃ vidhiniṣedhayoḥ // 238
             <span class="ref">AbhT_4.238</span></p>
         
         <p id="AbhT_4.239">
            yuktiścātrāsti vākyeṣu svasaṃviccāpyabādhitā /<br />
            yā samagrārthamāṇikyatattvaniścayakāriṇī // 239
             <span class="ref">AbhT_4.239</span></p>
         
         <p id="AbhT_4.240">
            mṛtadehe@tha dehotthe yā cāśuddhiḥ prakīrtitā /<br />
            anyatra neti buddhyantāmaśuddhaṃ saṃvidaścyutam // 240
             <span class="ref">AbhT_4.240</span></p>
         
         <p id="AbhT_4.241">
            saṃvittādātmyamāpannaṃ sarvaṃ śuddhamataḥ sthitam /<br />
            śrīmadvīrāvalau coktaṃ śuddhyaśuddhinirūpaṇe // 241
             <span class="ref">AbhT_4.241</span></p>
         
         <p id="AbhT_4.242">
            sarveṣāṃ vāhako jīvo nāsti kiṃcidajīvakam /<br />
            yatkiṃcijjīvarahitamaśuddhaṃ tadvijānata // 242
             <span class="ref">AbhT_4.242</span></p>
         
         <p id="AbhT_4.243">
            tasmādyatsaṃvido nātidūre tacchudvimāvahet /<br />
            avikalpena bhāvena munayo@pi tathābhavan // 243
             <span class="ref">AbhT_4.243</span></p>
         
         <p id="AbhT_4.244">
            lokasaṃrakṣaṇārthaṃ tu tattattvaṃ taiḥ pragopitam /<br />
            bahiḥ satsvapi bhāveṣu śuddhyaśuddhī na nīlavat // 244
             <span class="ref">AbhT_4.244</span></p>
         
         <p id="AbhT_4.245">
            pramātṛdharma evāyaṃ cidaikyānaikyavedanāt /<br />
            yadi vā vastudharmo@pi mātrapekṣānibandhanaḥ // 245
             <span class="ref">AbhT_4.245</span></p>
         
         <p id="AbhT_4.246">
            sautrāmaṇyāṃ surā hotuḥ śuddhānyasya viparyayaḥ /<br />
            anena codanānāṃ ca svavākyairapi bādhanam // 246
             <span class="ref">AbhT_4.246</span></p>
         
         <p id="AbhT_4.247">
            kvacitsaṃdarśitaṃ brahmahatyāvidhiniṣedhavat /<br />
            bhakṣyādividhayo@pyenaṃ nyāyamāśritya carcitāḥ // 247
             <span class="ref">AbhT_4.247</span></p>
         
         <p id="AbhT_4.248">
            sarvajñānottarādau ca bhāṣate sma maheśvaraḥ /<br />
            nararṣidevadruhiṇaviṣṇurudrādyudīritam // 248
             <span class="ref">AbhT_4.248</span></p>
         
         <p id="AbhT_4.249">
            uttarottaravaiśiṣṭyāt pūrvapūrvaprabādhakam /<br />
            na śaivaṃ vaiṣṇavairvākyairbādhanīyaṃ kadācana // 249
             <span class="ref">AbhT_4.249</span></p>
         
         <p id="AbhT_4.250">
            vaiṣṇavaṃ brahmasaṃbhūtairnetyādi paricarcayet /<br />
            bādhate yo vaiparītyātsamūḍhaḥ pāpabhāgbhavet // 250
             <span class="ref">AbhT_4.250</span></p>
         
         <p id="AbhT_4.251">
            tasmānmukhyatayā skanda lokadharmānna cācaret /<br />
            nānyaśāstrasamuddiṣṭaṃ srotasyuktaṃ nije caret // 251
             <span class="ref">AbhT_4.251</span></p>
         
         <p id="AbhT_4.252">
            yato yadyapi devena vedādyapi nirūpitam /<br />
            tathāpi kila saṃkocabhāvābhāvavikalpataḥ // 252
             <span class="ref">AbhT_4.252</span></p>
         
         <p id="AbhT_4.253">
            saṃkocatāratamyena pāśavaṃ jñānamīritam /<br />
            vikāsatāratamyena patijñānaṃ tu bādhakam // 253
             <span class="ref">AbhT_4.253</span></p>
         
         <p id="AbhT_4.254">
            idaṃ dvaitamidaṃ neti parasparaniṣedhataḥ /<br />
            māyīyabhedaklṛptaṃ tatsyādakālpanike katham // 254
             <span class="ref">AbhT_4.254</span></p>
         
         <p id="AbhT_4.255">
            uktaṃ bhargaśikhāyāṃ ca mṛtyukālakalādikam /<br />
            dvaitādvaitavikalpotthaṃ grasate kṛtadhīriti // 255
             <span class="ref">AbhT_4.255</span></p>
         
         <p id="AbhT_4.256">
            siddhānte liṅgapūjoktā viśvādhvamayatāvide /<br />
            kulādiṣu niṣiddhāsau dehe viśvātmatāvide // 256
             <span class="ref">AbhT_4.256</span></p>
         
         <p id="AbhT_4.257">
            iha sarvātmake kasmāttadvidhipratiṣedhane /<br />
            niyamānupraveśena tādātmyapratipattaye // 257
             <span class="ref">AbhT_4.257</span></p>
         
         <p id="AbhT_4.258">
            jaṭādi kaule tyāgo@sya sukhopāyopadeśataḥ /<br />
            vratacaryā ca mantrārthatādātmyapratipattaye // 258
             <span class="ref">AbhT_4.258</span></p>
         
         <p id="AbhT_4.259">
            tanniṣedhastu mantrārthasārvātmyapratipattaye /<br />
            kṣetrapīṭhopapīṭheṣu praveśo vighnaśāntaye // 259
             <span class="ref">AbhT_4.259</span></p>
         
         <p id="AbhT_4.260">
            mantrādyārādhakasyātha tallābhāyopadiśyate /<br />
            kṣetrādigamanābhāvavidhistu svātmanastathā // 260
             <span class="ref">AbhT_4.260</span></p>
         
         <p id="AbhT_4.261">
            vaiśvarūpyeṇa pūrṇatvaṃ jñātumityapi varṇitam /<br />
            samayācārasadbhāvaḥ pālyatvenopadiśyate // 261
             <span class="ref">AbhT_4.261</span></p>
         
         <p id="AbhT_4.262">
            bhedaprāṇatayā tattattyāgāttattvaviśuddhaye /<br />
            samayādiniṣedhastu mataśāstreṣu kathyate // 262
             <span class="ref">AbhT_4.262</span></p>
         
         <p id="AbhT_4.263">
            nirmaryādaṃ svasaṃbodhaṃ saṃpūrṇaṃ buddhyatāmiti /<br />
            parakīyamidaṃ rūpaṃ dhyeyametattu me nijam // 263
             <span class="ref">AbhT_4.263</span></p>
         
         <p id="AbhT_4.264">
            jvālādiliṅgaṃ cānyasya kapālādi tu me nijam /<br />
            ādiśabdāttapaścaryāvelātithyādi kathyate // 264
             <span class="ref">AbhT_4.264</span></p>
         
         <p id="AbhT_4.265">
            nāma śaktiśivādyantametasya mama nānyathā /<br />
            gotraṃ ca gurusaṃtāno maṭhikākulaśabditaḥ // 265
             <span class="ref">AbhT_4.265</span></p>
         
         <p id="AbhT_4.266">
            śrīsaṃtatistryambakākhyā tadardhāmardasaṃjñitā /<br />
            itthamardhacatasro@tra maṭhikāḥ śāṃkare krame // 266
             <span class="ref">AbhT_4.266</span></p>
         
         <p id="AbhT_4.267">
            yugakrameṇa kūrmādyā mīnāntā siddhasaṃtatiḥ /<br />
            ādiśabdena ca gharaṃ pallī pīṭhopapīṭhakam // 267
             <span class="ref">AbhT_4.267</span></p>
         
         <p id="AbhT_4.268">
            mudrā chummeti teṣāṃ ca vidhānaṃ svaparasthitam /<br />
            tādātmyapratipattyai hi svaṃ saṃtānaṃ samāśrayet // 268
             <span class="ref">AbhT_4.268</span></p>
         
         <p id="AbhT_4.269">
            bhuñjīta pūjayeccakraṃ parasaṃtāninā nahi /<br />
            etacca mataśāstreṣu niṣiddhaṃ khaṇḍanā yataḥ // 269
             <span class="ref">AbhT_4.269</span></p>
         
         <p id="AbhT_4.270">
            akhaṇḍe@pi pare tattve bhedenānena jāyate /<br />
            evaṃ kṣetrapraveśādi saṃtānaniyamāntataḥ // 270
             <span class="ref">AbhT_4.270</span></p>
         
         <p id="AbhT_4.271">
            nāsminvidhīyate taddhi sākṣānnaupayikaṃ śive /<br />
            na tasya ca niṣodho ya nna tattattvasya khaṇḍanam // 271
             <span class="ref">AbhT_4.271</span></p>
         
         <p id="AbhT_4.272">
            viśvātmano hi nāthasya svasminrūpe vikalpitau /<br />
            vidhirniṣedho vā śaktau na svarūpasya khaṇḍane // 272
             <span class="ref">AbhT_4.272</span></p>
         
         <p id="AbhT_4.273">
            paratattvapraveśe tu yameva nikaṭaṃ yadā /<br />
            upāyaṃ vetti sa grāhyastadā tyājyo@tha vā kvacit // 273
             <span class="ref">AbhT_4.273</span></p>
         
         <p id="AbhT_4.274">
            na yantraṇātra kāryeti proktaṃ śrītrikaśāsane /<br />
            samatā sarvadevānāmovallīmantravarṇayoḥ // 274
             <span class="ref">AbhT_4.274</span></p>
         
         <p id="AbhT_4.275">
            āgamanāṃ gatīnāṃ ca sarvaṃ śivamayaṃ yataḥ /<br />
            sa hyakhaṇḍitasadbhāvaṃ śivatattvaṃ prapaśyati // 275
             <span class="ref">AbhT_4.275</span></p>
         
         <p id="AbhT_4.276">
            yo hyakhaṇḍitasadbhāvamātmatattvaṃ prapadyate /<br />
            ketakīkusumasaurabhe bhṛśaṃ bhṛṅga eva rasiko na makṣikā /<br />
            bhairavīyaparamādvayārcane ko@pi rajyati maheśacoditaḥ // 276
             <span class="ref">AbhT_4.276</span></p>
         
         <p id="AbhT_4.277">
            asmiṃśca yoge viśrāntiṃ kurvatāṃ bhavaḍambaraḥ /<br />
            himānīva mahāgrīṣme svayameva vilīyate // 277
             <span class="ref">AbhT_4.277</span></p>
         
         <p id="AbhT_4.278">
            alaṃ vātiprasaṅgena bhūyasātiprapañcite /<br />
            yogyo@bhinavagupto@sminko@pi yāgavidhau budhaḥ // 278
             <span class="ref">AbhT_4.278</span></p>
         
         <p id="AbhT_4.279">
            ityanuttarapadapravikāse śāktamaupayikamadya viviktam // 279a
             <span class="ref">AbhT_4.279</span></p>
         
         
         <p>:C5 atha śrītantrāloke pañcamamāhnikam</p>
         
         
         <p id="AbhT_5.1">
            āṇavena vidhinā paradhāma prepsatāmatha nirūpyata etat // 1b
             <span class="ref">AbhT_5.1</span></p>
         
         <p id="AbhT_5.2">
            vikalpasyaiva saṃskāre jāte niṣpratiyogini /<br />
            abhīṣṭe vastuni prāptirniścitā bhogamokṣayoḥ // 2
             <span class="ref">AbhT_5.2</span></p>
         
         <p id="AbhT_5.3">
            vikalpaḥ kasyacitsvātmasvātantryādeva susthiraḥ /<br />
            upāyāntarasāpekṣyaviyogenaiva jāyate // 3
             <span class="ref">AbhT_5.3</span></p>
         
         <p id="AbhT_5.4">
            kasyacittu vikalpo@sau svātmasaṃskaraṇaṃ prati /<br />
            upāyāntarasāpekṣastatroktaḥ pūrvako vidhiḥ // 4
             <span class="ref">AbhT_5.4</span></p>
         
         <p id="AbhT_5.5">
            vikalpo nāma cinmātrasvabhāvo yadyapi sthitaḥ /<br />
            tathāpi niścayātmāsāvaṇoḥ svātantryayojakaḥ // 5
             <span class="ref">AbhT_5.5</span></p>
         
         <p id="AbhT_5.6">
            niścayo bahudhā caiṣa tatropāyāśca bhedinaḥ /<br />
            aṇuśabdena te coktā dūrāntikavibhedataḥ // 6
             <span class="ref">AbhT_5.6</span></p>
         
         <p id="AbhT_5.7">
            tatra buddhau tathā prāṇe dehe cāpi pramātari /<br />
            apāramārthike@pyasmin paramārthaḥ prakāśate // 7
             <span class="ref">AbhT_5.7</span></p>
         
         <p id="AbhT_5.8">
            yataḥ prakāśāccinmātrāt prāṇādyavyatirekavat /<br />
            tasyaiva tu svatantratvāddviguṇaṃ jaḍacidvapuḥ // 8
             <span class="ref">AbhT_5.8</span></p>
         
         <p id="AbhT_5.9">
            uktaṃ traiśirase caitaddevyai candrārdhamaulinā /<br />
            jīvaḥ śaktiḥ śivasyaiva sarvatraiva sthitāpi sā // 9
             <span class="ref">AbhT_5.9</span></p>
         
         <p id="AbhT_5.10">
            svarūpapratyaye rūḍhā jñānasyonmīlanātparā /<br />
            tasya cidrūpatāṃ satyāṃ svātantryollāsakalpanāt // 10
             <span class="ref">AbhT_5.10</span></p>
         
         <p id="AbhT_5.11">
            paśyañjaḍātmatābhāgaṃ tirodhāyādvayo bhavet /<br />
            tatra svātantryadṛṣṭyā vā darpaṇe mukhabimbavat // 11
             <span class="ref">AbhT_5.11</span></p>
         
         <p id="AbhT_5.12">
            viśuddhaṃ nijacaitanyaṃ niścinotyatadātmakam /<br />
            buddhiprāṇādito bhinnaṃ caitanyaṃ niścitaṃ balāt // 12
             <span class="ref">AbhT_5.12</span></p>
         
         <p id="AbhT_5.13">
            satyatastadabhinnaṃ syāttasyānyonyavibhedataḥ /<br />
            viśvarūpāvibheditvaṃ śuddhatvādeva jāyate // 13
             <span class="ref">AbhT_5.13</span></p>
         
         <p id="AbhT_5.14">
            niṣṭhitaikasphuranmūrtermūrtyantaravirodhataḥ /<br />
            antaḥ saṃvidi satsarvaṃ yadyapyaparathā dhiyi // 14
             <span class="ref">AbhT_5.14</span></p>
         
         <p id="AbhT_5.15">
            prāṇe dehe@thavā kasmātsaṃkrāmetkena vā katham /<br />
            tathāpi nirvikalpe@sminvikalpo nāsti taṃ vinā // 15
             <span class="ref">AbhT_5.15</span></p>
         
         <p id="AbhT_5.16">
            dṛṣṭe@pyadṛṣṭakalpatvaṃ vikalpena tu niścayaḥ /<br />
            buddhiprāṇaśarīreṣu pārameśvaryamañjasā // 16
             <span class="ref">AbhT_5.16</span></p>
         
         <p id="AbhT_5.17">
            vikalpyaṃ śūnyarūpe na pramātari vikalpanam /<br />
            buddhirdhyānamayī tatra prāṇa uccāraṇātmakaḥ // 17
             <span class="ref">AbhT_5.17</span></p>
         
         <p id="AbhT_5.18">
            uccāraṇaṃ ca prāṇādyā vyānāntāḥ pañca vṛttayaḥ /<br />
            ādyā tu prāṇanābhikhyāparoccārātmikā bhavet // 18
             <span class="ref">AbhT_5.18</span></p>
         
         <p id="AbhT_5.19">
            śarīrasyākṣaviṣayaitatpiṇḍatvena saṃsthitiḥ /<br />
            tatra dhyānamayaṃ tāvadanuttaramihocyate // 19
             <span class="ref">AbhT_5.19</span></p>
         
         <p id="AbhT_5.20">
            yaḥ prakāśaḥ svatantro@yaṃ citsvabhāvo hṛdi sthitaḥ /<br />
            sarvatattvamayaḥ proktametacca triśiromate // 20
             <span class="ref">AbhT_5.20</span></p>
         
         <p id="AbhT_5.21">
            kadalīsaṃpuṭākāraṃ sabāhyābhyantarāntaram /<br />
            īkṣate hṛdayāntaḥsthaṃ tatpuṣpamiva tattvavit // 21
             <span class="ref">AbhT_5.21</span></p>
         
         <p id="AbhT_5.22">
            somasūryāgnisaṃghaṭṭaṃ tatra dhyāyedananyadhīḥ /<br />
            taddhyānāraṇisaṃkṣobhānmahābhairavahavyabhuk // 22
             <span class="ref">AbhT_5.22</span></p>
         
         <p id="AbhT_5.23">
            hṛdayākhye mahākuṇḍe jājvalan sphītatāṃ vrajet /<br />
            tasya śaktimataḥ sphītaśakterbhairavatejasaḥ // 23
             <span class="ref">AbhT_5.23</span></p>
         
         <p id="AbhT_5.24">
            mātṛmānaprameyākhyaṃ dhāmābhedena bhāvayet /<br />
            vahnyarkasomaśaktīnāṃ tadeva tritayaṃ bhavet // 24
             <span class="ref">AbhT_5.24</span></p>
         
         <p id="AbhT_5.25">
            parā parāparā ceyamaparā ca sadoditā /<br />
            sṛṣṭisaṃsthitisaṃhāraistāsāṃ pratyekatastridhā // 25
             <span class="ref">AbhT_5.25</span></p>
         
         <p id="AbhT_5.26">
            caturthaṃ cānavacchinnaṃ rūpamāsāmakalpitam /<br />
            evaṃ dvādaśa tā devyaḥ sūryabimbavadāsthitāḥ // 26
             <span class="ref">AbhT_5.26</span></p>
         
         <p id="AbhT_5.27">
            ekaikamāsāṃ vahnyarkasomatacchāntibhāsanam /<br />
            etadānuttaraṃ cakraṃ hṛdayāccakṣurādibhiḥ // 27
             <span class="ref">AbhT_5.27</span></p>
         
         <p id="AbhT_5.28">
            vyomabhirniḥsaratyeva tattadviṣayagocare /<br />
            taccakrabhābhistatrārthe sṛṣṭisthitilayakramāt // 28
             <span class="ref">AbhT_5.28</span></p>
         
         <p id="AbhT_5.29">
            somasūryāgnibhāsātma rūpaṃ samavatiṣṭhate /<br />
            evaṃ śabdādiviṣaye śrotrādivyomavartmanā // 29
             <span class="ref">AbhT_5.29</span></p>
         
         <p id="AbhT_5.30">
            cakreṇānena patatā tādātmyaṃ paribhāvayet /<br />
            anena kramayogena yatra yatra patatyadaḥ // 30
             <span class="ref">AbhT_5.30</span></p>
         
         <p id="AbhT_5.31">
            cakraṃ sarvātmakaṃ tattatsārvabhaumamahīśavat /<br />
            itthaṃ viśvādhvapaṭalamayatnenaiva līyate // 31
             <span class="ref">AbhT_5.31</span></p>
         
         <p id="AbhT_5.32">
            bhairavīyamahācakre saṃvittiparivārite /<br />
            tataḥ saṃskāramātreṇa viśvasyāpi parikṣaye // 32
             <span class="ref">AbhT_5.32</span></p>
         
         <p id="AbhT_5.33">
            svātmocchalattayā bhrāmyaccakraṃ saṃcintayenmahat /<br />
            tatastaddāhyavilayāt tatsaṃskāraparikṣayāt // 33
             <span class="ref">AbhT_5.33</span></p>
         
         <p id="AbhT_5.34">
            praśāmyadbhāvayeccakraṃ tataḥ śāntaṃ tataḥ śamam /<br />
            anena dhyānayogena viśvaṃ cakre vilīyate // 34
             <span class="ref">AbhT_5.34</span></p>
         
         <p id="AbhT_5.35">
            tatsaṃvidi tataḥ saṃvidvilīnārthaiva bhāsate /<br />
            citsvābhāvyāt tato bhūyaḥ sṛṣṭiryaccinmaheśvarī // 35
             <span class="ref">AbhT_5.35</span></p>
         
         <p id="AbhT_5.36">
            evaṃ pratikṣaṇaṃ viśvaṃ svasaṃvidi vilāpayan /<br />
            visṛjaṃśca tato bhūyaḥ śaśvadbhairavatāṃ vrajet // 36
             <span class="ref">AbhT_5.36</span></p>
         
         <p id="AbhT_5.37">
            evaṃ triśūlāt prabhṛti catuṣpañcārakakramāt /<br />
            pañcāśadaraparyantaṃ cakraṃ yogī vibhāvayet // 37
             <span class="ref">AbhT_5.37</span></p>
         
         <p id="AbhT_5.38">
            catuṣṣaṣṭiśatāraṃ vā sahasrāramathāpi vā /<br />
            asaṃkhyārasahasraṃ vā cakraṃ dhyāyedananyadhīḥ // 38
             <span class="ref">AbhT_5.38</span></p>
         
         <p id="AbhT_5.39">
            saṃvinnāthasya mahato devasyollāsisaṃvidaḥ /<br />
            naivāsti kācitkalanā viśvaśaktermaheśituḥ // 39
             <span class="ref">AbhT_5.39</span></p>
         
         <p id="AbhT_5.40">
            śaktayo@sya jagat kṛtsnaṃ śaktimāṃstu maheśvaraḥ /<br />
            iti māṅgalaśāstre tu śrīśrīkaṇṭho nyarūpayat // 40
             <span class="ref">AbhT_5.40</span></p>
         
         <p id="AbhT_5.41">
            ityetat prathamopāyarūpaṃ dhyānaṃ nyarūpayat /<br />
            śrīśaṃbhunātho me tuṣṭastasmai śrīsumatiprabhuḥ // 41
             <span class="ref">AbhT_5.41</span></p>
         
         <p id="AbhT_5.42">
            anayaiva diśānyāni dhyānānyapi samāśrayet /<br />
            anuttaropāyadhurāṃ yānyāyānti kramaṃ vinā // 42
             <span class="ref">AbhT_5.42</span></p>
         
         <p id="AbhT_5.43">
            atha prāṇasya yā vṛttiḥ prāṇanādyā nirūpitā /<br />
            tadupāyatayā brūmo@nuttarapravikāsanam // 43
             <span class="ref">AbhT_5.43</span></p>
         
         <p id="AbhT_5.44">
            nijānande pramātraṃśamātre hṛdi purā sthitaḥ /<br />
            śūnyatāmātraviśrānternirānandaṃ vibhāvayet // 44
             <span class="ref">AbhT_5.44</span></p>
         
         <p id="AbhT_5.45">
            prāṇodaye prameye tu parānandaṃ vibhāvayet /<br />
            tatrānantaprameyāṃśapūraṇāpānanirvṛtaḥ // 45
             <span class="ref">AbhT_5.45</span></p>
         
         <p id="AbhT_5.46">
            parānandagatastiṣṭhedapānaśaśiśobhitaḥ /<br />
            tato@nantasphuranmeyasaṃghaṭṭaikāntanirvṛtaḥ // 46
             <span class="ref">AbhT_5.46</span></p>
         
         <p id="AbhT_5.47">
            samānabhūmimāgatya brahmānandamayo bhavet /<br />
            tato@pi mānameyaughakalanāgrāsatatparaḥ // 47
             <span class="ref">AbhT_5.47</span></p>
         
         <p id="AbhT_5.48">
            udānavahnau viśrānto mahānandaṃ vibhāvayat /<br />
            tatra viśrāntimabhyetya śāmyatyasminmahārciṣi // 48
             <span class="ref">AbhT_5.48</span></p>
         
         <p id="AbhT_5.49">
            nirupādhirmahāvyāptirvyānākhyopādhivarjitā /<br />
            tadā khalu cidānando yo jaḍānupabṛṃhitaḥ // 49
             <span class="ref">AbhT_5.49</span></p>
         
         <p id="AbhT_5.50">
            nahyatra saṃsthitiḥ kāpi vibhaktā jaḍarūpiṇaḥ /<br />
            yatra ko@pi vyavacchedo nāsti yadviśvataḥ sphurat // 50
             <span class="ref">AbhT_5.50</span></p>
         
         <p id="AbhT_5.51">
            yadanāhatasaṃvitti paramāmṛtabṛṃhitam /<br />
            yatrāsti bhāvanādīnāṃ na mukhyā kāpi saṃgatiḥ // 51
             <span class="ref">AbhT_5.51</span></p>
         
         <p id="AbhT_5.52">
            tadeva jagadānandamasmabhyaṃ śaṃbhurūcivān /<br />
            tatra viśrāntirādheyā hṛdayoccārayogataḥ // 52
             <span class="ref">AbhT_5.52</span></p>
         
         <p id="AbhT_5.53">
            yā tatra samyagviśrāntiḥ sānuttaramayī sthitiḥ /<br />
            ityetaddhṛdayādyekasvabhāve@pi svadhāmani // 53
             <span class="ref">AbhT_5.53</span></p>
         
         <p id="AbhT_5.54">
            ṣaṭprāṇoccārajaṃ rūpamatha vyāptyā taducyate /<br />
            prāṇadaṇḍaprayogena pūrvāparasamīkṛteḥ // 54
             <span class="ref">AbhT_5.54</span></p>
         
         <p id="AbhT_5.55">
            catuṣkikāmbujālambilambikāsaudhamāśrayet /<br />
            triśūlabhūmiṃ krāntvāto nāḍitritayasaṅgatām // 55
             <span class="ref">AbhT_5.55</span></p>
         
         <p id="AbhT_5.56">
            icchājñānakriyāśaktisamatve praviśet sudhīḥ /<br />
            ekāṃ vikāsinīṃ bhūyastvasaṃkocāṃ vikasvarām // 56
             <span class="ref">AbhT_5.56</span></p>
         
         <p id="AbhT_5.57">
            śrayedbhrūbindunādāntaśaktisopānamālikām /<br />
            tatrordhvakuṇḍalībhūmau spandanodarasundaraḥ // 57
             <span class="ref">AbhT_5.57</span></p>
         
         <p id="AbhT_5.58">
            visargastatra viśrāmyenmatsyodaradaśājuṣi /<br />
            rāsabhī vaḍavā yadvatsvadhāmānandamandiram // 58
             <span class="ref">AbhT_5.58</span></p>
         
         <p id="AbhT_5.59">
            vikāsasaṃkocamayaṃ praviśya hṛdi hṛṣyati /<br />
            tadvanmuhurlīnasṛṣṭabhāvavrātasunirbharām // 59
             <span class="ref">AbhT_5.59</span></p>
         
         <p id="AbhT_5.60">
            śrayedvikāsasaṃkocarūḍhabhairavayāmalām /<br />
            ekīkṛtamahāmūlaśūlavaisargike hṛdi // 60
             <span class="ref">AbhT_5.60</span></p>
         
         <p id="AbhT_5.61">
            parasminneti viśrāntiṃ sarvāpūraṇayogataḥ /<br />
            atra tatpūrṇavṛttyaiva viśvāveśamayaṃ sthitam // 61
             <span class="ref">AbhT_5.61</span></p>
         
         <p id="AbhT_5.62">
            prakāśasyātmaviśrāntāvahamityeva dṛśyatām /<br />
            anuttaravimarśe prāgvyāpārādivivarjite // 62
             <span class="ref">AbhT_5.62</span></p>
         
         <p id="AbhT_5.63">
            cidvimarśaparāhaṃkṛt prathamollāsinī sphuret /<br />
            tata udyogasaktena sa dvādaśakalātmanā // 63
             <span class="ref">AbhT_5.63</span></p>
         
         <p id="AbhT_5.64">
            sūryeṇābhāsayedbhāvaṃ pūrayedatha carcayet /<br />
            athenduḥ ṣoḍaśakalo visargagrāsamantharaḥ // 64
             <span class="ref">AbhT_5.64</span></p>
         
         <p id="AbhT_5.65">
            saṃjīvanyamṛtaṃ bodhavahnau visṛjati sphuran /<br />
            icchājñānakriyāśaktisūkṣmarandhrasrugagragam // 65
             <span class="ref">AbhT_5.65</span></p>
         
         <p id="AbhT_5.66">
            tadevama[tada]mṛtaṃ divyaṃ saṃviddevīṣu tarpakam /<br />
            visargāmṛtametāvad bodhākhye hutabhojini // 66
             <span class="ref">AbhT_5.66</span></p>
         
         <p id="AbhT_5.67">
            visṛṣṭaṃ cedbhavetsarvaṃ hutaṃ ṣoḍhādhvamaṇḍalam /<br />
            yato@nuttaranāthasya visargaḥ kulanāyikā /<br />
            tatkṣobhaḥ kādihāntaṃ tatprasarastattvapaddhatiḥ // 67
             <span class="ref">AbhT_5.67</span></p>
         
         <p id="AbhT_5.68">
            aṃa iti kuleśvaryā sahito hi kuleśitā /<br />
            paro visargaviśleṣastanmayaṃ viśvamucyate // 68
             <span class="ref">AbhT_5.68</span></p>
         
         <p id="AbhT_5.69">
            vitprāṇaguṇadehāntarbahirdravyamayīmimām /<br />
            arcayejjuhuyāddhyāyeditthaṃ saṃjīvanīṃ kalām // 69
             <span class="ref">AbhT_5.69</span></p>
         
         <p id="AbhT_5.70">
            ānandanāḍīyugalaspandanāvahitau sthitaḥ /<br />
            enāṃ visarganiḥṣyandasaudhabhūmiṃ prapadyate // 70
             <span class="ref">AbhT_5.70</span></p>
         
         <p id="AbhT_5.71">
            śākte kṣobhe kulāveśe sarvanāḍyagragocare /<br />
            vyāptau sarvātmasaṃkoce hṛdayaṃ praviśetsudhīḥ // 71
             <span class="ref">AbhT_5.71</span></p>
         
         <p id="AbhT_5.72">
            somasūryakalājālaparasparanigharṣataḥ /<br />
            agnīṣomātmake dhāmni visargānanda unmiṣet // 72
             <span class="ref">AbhT_5.72</span></p>
         
         <p id="AbhT_5.73">
            alaṃ rahasyakathayā guptametatsvabhāvataḥ /<br />
            yoginīhṛdayaṃ tatra viśrāntaḥ syātkṛtī budhaḥ // 73
             <span class="ref">AbhT_5.73</span></p>
         
         <p id="AbhT_5.74">
            hānādānatiraskāravṛttau rūḍhimupāgataḥ /<br />
            abhedavṛttitaḥ paśyedviśvaṃ citicamatkṛteḥ // 74
             <span class="ref">AbhT_5.74</span></p>
         
         <p id="AbhT_5.75">
            arthakriyārthitādainyaṃ tyaktvā bāhyāntarātmani /<br />
            kharūpe nirvṛtiṃ prāpya phullāṃ nādadaśāṃ śrayet // 75
             <span class="ref">AbhT_5.75</span></p>
         
         <p id="AbhT_5.76">
            vaktramantastayā samyak saṃvidaḥ pravikāsayet /<br />
            saṃvidakṣamaruccakraṃ jñeyābhinnaṃ tato bhavet // 76
             <span class="ref">AbhT_5.76</span></p>
         
         <p id="AbhT_5.77">
            tajjñeyaṃ saṃvidākhyena vahninā pravilīyate /<br />
            vilīnaṃ tat trikoṇe@smiñśaktivahnau vilīyate // 77
             <span class="ref">AbhT_5.77</span></p>
         
         <p id="AbhT_5.78">
            tatra saṃvedanodārabindusattāsunirvṛtaḥ /<br />
            saṃhārabījaviśrānto yogī paramayo bhavet // 78
             <span class="ref">AbhT_5.78</span></p>
         
         <p id="AbhT_5.79">
            antarbāhye dvaye vāpi sāmānyetarasundaraḥ /<br />
            saṃvitspandastriśaktyātmā saṃkocapravikāsavān // 79
             <span class="ref">AbhT_5.79</span></p>
         
         <p id="AbhT_5.80">
            asaṃkocavikāso@pi tadābhāsanatastathā /<br />
            antarlakṣyo bahirdṛṣṭiḥ paramaṃ padamaśnute // 80
             <span class="ref">AbhT_5.80</span></p>
         
         <p id="AbhT_5.81">
            tataḥ svātantryanirmeye vicitrārthakriyākṛti /<br />
            vimarśanaṃ viśeṣākhyaḥ spanda aunmukhyasaṃjñitaḥ // 81
             <span class="ref">AbhT_5.81</span></p>
         
         <p id="AbhT_5.82">
            tatra viśrāntimāgacchedyadvīryaṃ mantramaṇḍale /<br />
            śāntyādisiddhayastattadrūpatādātmyato yataḥ // 82
             <span class="ref">AbhT_5.82</span></p>
         
         <p id="AbhT_5.83">
            divyo yaścākṣasaṃgho@yaṃ bodhasvātantryasaṃjñakaḥ /<br />
            so@nimīlita evaitat kuryātsvātmamayaṃ jagat // 83
             <span class="ref">AbhT_5.83</span></p>
         
         <p id="AbhT_5.84">
            mahāsāhasasaṃyogavilīnākhilavṛttikaḥ /<br />
            puñjībhūte svaraśmyoghe nirbharībhūya tiṣṭhati // 84
             <span class="ref">AbhT_5.84</span></p>
         
         <p id="AbhT_5.85">
            akiciccintakastatra spaṣṭadṛgyāti saṃvidam /<br />
            yadvisphuliṅgāḥ saṃsārabhasmadāhaikahetavaḥ // 85
             <span class="ref">AbhT_5.85</span></p>
         
         <p id="AbhT_5.86">
            taduktaṃ parameśena triśirobhairavāgame /<br />
            śṛṇu devi pravakṣyāmi mantrabhūmyāṃ praveśanam // 86
             <span class="ref">AbhT_5.86</span></p>
         
         <p id="AbhT_5.87">
            madhyanāḍyordhvagamanaṃ taddharmaprāptilakṣaṇam /<br />
            visargāntapadātītaṃ prāntakoṭinirūpitam // 87
             <span class="ref">AbhT_5.87</span></p>
         
         <p id="AbhT_5.88">
            adhaḥpravāhasaṃrodhādūrdhvakṣepavivarjanāt /<br />
            mahāprakāśamudayajñānavyaktipradāyakam // 88
             <span class="ref">AbhT_5.88</span></p>
         
         <p id="AbhT_5.89">
            anubhūya pare dhāmni mātrāvṛttyā puraṃ viśet /<br />
            nistaraṅgāvatīrṇā sā vṛttirekā śivātmikā // 89
             <span class="ref">AbhT_5.89</span></p>
         
         <p id="AbhT_5.90">
            catuṣṣaḍdvirdviguṇitacakraṣaṭkasamujjvalā /<br />
            tatsthaṃ [tstho] vicārayet khaṃ khaṃ khasthaṃ khasthena saṃviśet // 90
             <span class="ref">AbhT_5.90</span></p>
         
         <p id="AbhT_5.91">
            khaṃ khaṃ tyaktvā khamāruhya khasthaṃ khaṃ coccarediti /<br />
            khamadhyāsyādhikāreṇa padasthāścinmarīcayaḥ // 91
             <span class="ref">AbhT_5.91</span></p>
         
         <p id="AbhT_5.92">
            bhāvayedbhāvamantaḥsthaṃ bhāvastho bhāvaniḥspṛhaḥ /<br />
            bhāvābhāvagatī ruddhvā bhāvābhāvāvarodhadṛk // 92
             <span class="ref">AbhT_5.92</span></p>
         
         <p id="AbhT_5.93">
            ātmāṇukulamūlāni śaktirbhūtiścitī ratiḥ /<br />
            śaktitrayaṃ draṣṭṛdṛśyoparaktaṃ tadvivarjitam // 93
             <span class="ref">AbhT_5.93</span></p>
         
         <p id="AbhT_5.94">
            etatkhaṃ daśadhā proktamuccāroccāralakṣaṇam /<br />
            dhāmasthaṃ dhāmamadhyasthaṃ dhāmodarapuṭīkṛtam // 94
             <span class="ref">AbhT_5.94</span></p>
         
         <p id="AbhT_5.95">
            dhāmnā tu bodhayeddhāma dhāma dhāmāntagaṃ kuru /<br />
            taddhāma dhāmagatyā tu bhedyaṃ dhāmāntamāntaram // 95
             <span class="ref">AbhT_5.95</span></p>
         
         <p id="AbhT_5.96">
            bhedopabhedabhedena bhedaḥ kāryastu madhyataḥ /<br />
            iti praveśopāyo@yamāṇavaḥ parikīrtitaḥ // 96
             <span class="ref">AbhT_5.96</span></p>
         
         <p id="AbhT_5.97">
            śrīmaheśvaranāthena yo hṛtsthena mamoditaḥ /<br />
            śrībrahmayāmale coktaṃ śrīmān rāvo daśātmakaḥ // 97
             <span class="ref">AbhT_5.97</span></p>
         
         <p id="AbhT_5.98">
            sthūlaḥ sūkṣmaḥ paro hṛdyaḥ kaṇṭhyastālavya eva ca /<br />
            sarvataśca vibhuryo@sau vibhutvapadadāyakaḥ // 98
             <span class="ref">AbhT_5.98</span></p>
         
         <p id="AbhT_5.99">
            jitarāvo mahāyogī saṃkrāmetparadehagaḥ /<br />
            parāṃ ca vindati vyāptiṃ pratyahaṃ hyabhyaseta tam // 99
             <span class="ref">AbhT_5.99</span></p>
         
         <p id="AbhT_5.100">
            tāvadyāvadarāve sā rāvāllīyeta rāviṇī /<br />
            atra bhāvanayā dehagatopāyaiḥ pare pathi // 100
             <span class="ref">AbhT_5.100</span></p>
         
         <p id="AbhT_5.101">
            vivikṣoḥ pūrṇatāsparśātprāgānandaḥ prajāyate /<br />
            tato@pi vidyudāpātasadṛśe dehavarjite // 101
             <span class="ref">AbhT_5.101</span></p>
         
         <p id="AbhT_5.102">
            dhāmni kṣaṇaṃ samāveśādudbhavaḥ prasphuṭaṃ plutiḥ /<br />
            jalapāṃsuvadabhyastasaṃviddehaikyahānitaḥ // 102
             <span class="ref">AbhT_5.102</span></p>
         
         <p id="AbhT_5.103">
            svabalākramaṇāddehaśaithilyāt kampamāpnuyāt /<br />
            galite dehatādātmyaniścaye@ntarbhukhatvataḥ // 103
             <span class="ref">AbhT_5.103</span></p>
         
         <p id="AbhT_5.104">
            nidrāyate purā yāvanna rūḍhaḥ saṃvidātmani /<br />
            tataḥ satyapade rūḍho viśvātmatvena saṃvidam // 104
             <span class="ref">AbhT_5.104</span></p>
         
         <p id="AbhT_5.105">
            saṃvidan ghūrṇate ghūrṇirmahāvyāptiryataḥ smṛtā /<br />
            ātmanyanātmābhimatau satyāmeva hyanātmani // 105
             <span class="ref">AbhT_5.105</span></p>
         
         <p id="AbhT_5.106">
            ātmābhimāno dehādau bandho muktistu tallayaḥ /<br />
            ādāvanātmanyātmatve līne labdhe nijātmani // 106
             <span class="ref">AbhT_5.106</span></p>
         
         <p id="AbhT_5.107">
            ātmanyanātmatānāśe mahāvyāptiḥ pravartate /<br />
            ānanda udbhavaḥ kampo nindrā ghūrṇiśca pañcakam // 107
             <span class="ref">AbhT_5.107</span></p>
         
         <p id="AbhT_5.108">
            ityuktamata eva śrīmālinīvijayottare /<br />
            pradarśite@sminnānandaprabhṛtau pañcake yadā // 108
             <span class="ref">AbhT_5.108</span></p>
         
         <p id="AbhT_5.109">
            yogī viśettadā tattaccakreśatvaṃ haṭhādvrajet /<br />
            yathā sarveśinā bodhenākrāntāpi tanuḥ kvacit // 109
             <span class="ref">AbhT_5.109</span></p>
         
         <p id="AbhT_5.110">
            kiṃcitkartuṃ prabhavati cakṣuṣā rūpasaṃvidam /<br />
            tathaiva cakre kutrāpi praveśātko@pi saṃbhavet // 110
             <span class="ref">AbhT_5.110</span></p>
         
         <p id="AbhT_5.111">
            ānandacakraṃ vahnyaśri kanda udbhava ucyate /<br />
            kampo hṛttālu nidrā ca ghūrṇiḥ syādūrdhvakuṇḍalī // 111
             <span class="ref">AbhT_5.111</span></p>
         
         <p id="AbhT_5.112">
            etacca sphuṭamevoktaṃ śrīmantraiśirase mate /<br />
            evaṃ pradarśitoccāraviśrāntihṛdayaṃ param // 112
             <span class="ref">AbhT_5.112</span></p>
         
         <p id="AbhT_5.113">
            yattadavyaktaliṅgaṃ nṛśivaśaktyavibhāgavat /<br />
            atra viśvamidaṃ līnamatrāntaḥsthaṃ ca gamyate // 113
             <span class="ref">AbhT_5.113</span></p>
         
         <p id="AbhT_5.114">
            idaṃ tallakṣaṇaṃ pūrṇaśaktibhairavasaṃvidaḥ /<br />
            dehagādhvasamunmeṣe samāveśastu yaḥ sphuṭaḥ // 114
             <span class="ref">AbhT_5.114</span></p>
         
         <p id="AbhT_5.115">
            ahantācchāditonmeṣibhāvedaṃbhāvayuk sa ca /<br />
            vyaktāvyaktamidaṃ liṅgaṃ mantravīryaṃ parāparam // 115
             <span class="ref">AbhT_5.115</span></p>
         
         <p id="AbhT_5.116">
            naraśaktisamunmeṣi śivarūpādvibheditam /<br />
            yannyakkṛtaśivāhantāsamāveśaṃ vibhedavat // 116
             <span class="ref">AbhT_5.116</span></p>
         
         <p id="AbhT_5.117">
            viśeṣaspandarūpaṃ tad vyaktaṃ liṅgaṃ cidātmakam /<br />
            vyaktātsiddhiprasavo vyaktāvyaktāddvayaṃ vimokṣaśca /<br />
            avyaktādbalamādyaṃ parasya nānuttare tviyaṃ carcā // 117
             <span class="ref">AbhT_5.117</span></p>
         
         <p id="AbhT_5.118">
            ātmākhyaṃ yadvyaktaṃ naraliṅgaṃ tatra viśvamarpayataḥ /<br />
            vyaktāvyaktaṃ tasmādgalite tasmiṃstadavyaktam // 118
             <span class="ref">AbhT_5.118</span></p>
         
         <p id="AbhT_5.119">
            tenātmaliṅgametat parame śivaśaktyaṇusvabhāvamaye /<br />
            avyakte viśrāmyati nānuttaradhāmagā tviyaṃ carcā // 119
             <span class="ref">AbhT_5.119</span></p>
         
         <p id="AbhT_5.120">
            ekasya spandanasyaiṣā traidhaṃ bhedavyavasthitiḥ /<br />
            atra liṅge sadā tiṣṭhet pūjāviśrāntitatparaḥ // 120
             <span class="ref">AbhT_5.120</span></p>
         
         <p id="AbhT_5.121">
            yoginīhṛdayaṃ liṅgamidamānandasundaram /<br />
            bījayonisamāpattyā sūte kāmapi saṃvidam // 121
             <span class="ref">AbhT_5.121</span></p>
         
         <p id="AbhT_5.122">
            atra prayāsavirahātsarvo@sau devatāgaṇaḥ /<br />
            ānandapūrṇe dhāmnyāste nityoditacidātmakaḥ // 122
             <span class="ref">AbhT_5.122</span></p>
         
         <p id="AbhT_5.123">
            atra bhairavanāthasya sasaṃkocavikāsikā /<br />
            bhāsate durghaṭā śaktirasaṃkocavikāsinaḥ // 123
             <span class="ref">AbhT_5.123</span></p>
         
         <p id="AbhT_5.124">
            etalliṅgasamāpattivisargānandadhārayā /<br />
            siktaṃ tadeva sadviśvaṃ śaśvannavanavāyate // 124
             <span class="ref">AbhT_5.124</span></p>
         
         <p id="AbhT_5.125">
            anuttare@bhyupāyo@tra tādrūpyādeva varṇitaḥ /<br />
            jvaliteṣvapi dīpeṣu gharmāṃśuḥ kiṃ na bhāsate // 125
             <span class="ref">AbhT_5.125</span></p>
         
         <p id="AbhT_5.126">
            artheṣu tadbhogavidhau tadutthe duḥkhe sukhe vā galitābhiśaṅkam /<br />
            anāviśanto@pi nimagnacittā jānanti vṛttikṣayasaukhyamantaḥ // 126
             <span class="ref">AbhT_5.126</span></p>
         
         <p id="AbhT_5.127">
            satyevātmani citsvabhāvamahasi svānte tathopaktiyāṃ tasmai kurvati tatpracāravivaśe
            satyakṣavarge@pi ca /<br />
            satsvartheṣu sukhādiṣu sphuṭataraṃ yadbhedavandhyodayaṃ yogī tiṣṭhati pūrṇaraśmivibhavastattattvamācīyatām
            // 127
             <span class="ref">AbhT_5.127</span></p>
         
         <p id="AbhT_5.128">
            ityuccāravidhiḥ proktaḥ karaṇaṃ pravivicyate /<br />
            taccetthaṃ triśiraḥśāstre parameśena bhāṣitam // 128
             <span class="ref">AbhT_5.128</span></p>
         
         <p id="AbhT_5.129">
            grāhyagrāhakacidvyāptityāgākṣepaniveśanaiḥ /<br />
            karaṇaṃ saptadhā prāhurabhyāsaṃ bodhapūrvakam // 129
             <span class="ref">AbhT_5.129</span></p>
         
         <p id="AbhT_5.130">
            tadvyāptipūrvamākṣepe karaṇaṃ svapratiṣṭhatā /<br />
            guruvaktrācca boddhavyaṃ karaṇaṃ yadyapi sphuṭam // 130
             <span class="ref">AbhT_5.130</span></p>
         
         <p id="AbhT_5.131">
            tathāpyāgamarakṣārthaṃ tadagre varṇayiṣyate /<br />
            ukto ya eṣa uccārastatra yo@sau sphuran sthitaḥ // 131
             <span class="ref">AbhT_5.131</span></p>
         
         <p id="AbhT_5.132">
            avyaktānukṛtiprāyo dhvanirvarṇaḥ sa kathyate /<br />
            sṛṣṭisaṃhārabījaṃ ca tasya mukhyaṃ vapurviduḥ // 132
             <span class="ref">AbhT_5.132</span></p>
         
         <p id="AbhT_5.133">
            tadabhyāsavaśādyāti kramādyogī cidātmatām /<br />
            tathā hyanacke sācke vā kādau sānte punaḥpunaḥ // 133
             <span class="ref">AbhT_5.133</span></p>
         
         <p id="AbhT_5.134">
            smṛte proccārite vāpi sā sā saṃvitprasūyāte /<br />
            bāhyārthasamayāpekṣā ghaṭādyā dhvanayo@pi ye // 134
             <span class="ref">AbhT_5.134</span></p>
         
         <p id="AbhT_5.135">
            te@pyarthabhāvanāṃ kuryurmanorājyavadātmani /<br />
            taduktaṃ parameśena bhairavo vyāpako@khile // 135
             <span class="ref">AbhT_5.135</span></p>
         
         <p id="AbhT_5.136">
            iti bhairavaśabdasya saṃtatoccāraṇācchivaḥ /<br />
            śrīmattraiśirase@pyuktaṃ mantroddhārasya pūrvataḥ // 136
             <span class="ref">AbhT_5.136</span></p>
         
         <p id="AbhT_5.137">
            smṛtiśca smaraṇaṃ pūrvaṃ sarvabhāveṣu vastutaḥ /<br />
            mantrasvarūpaṃ tadbhāvyasvarūpāpattiyojakam // 137
             <span class="ref">AbhT_5.137</span></p>
         
         <p id="AbhT_5.138">
            smṛtiḥ svarūpajanikā sarvabhāveṣu rañjikā /<br />
            anekākārarūpeṇa sarvatrāvasthitena tu // 138
             <span class="ref">AbhT_5.138</span></p>
         
         <p id="AbhT_5.139">
            svasvabhāvasya saṃprāptiḥ saṃvittiḥ paramārthataḥ /<br />
            vyaktiniṣṭhā tato viddhi sattā sā kīrtitā parā // 139
             <span class="ref">AbhT_5.139</span></p>
         
         <p id="AbhT_5.140">
            kiṃ punaḥ samayāpekṣāṃ vinā ye bījapiṇḍakāḥ /<br />
            saṃvidaṃ spandapantyete neyuḥ saṃvidupāyatām // 140
             <span class="ref">AbhT_5.140</span></p>
         
         <p id="AbhT_5.141">
            vācyābhāvādudāsīnasaṃvitspandātsvadhāmataḥ /<br />
            prāṇollāsanirodhābhyāṃ bījapiṇḍeṣu pūrṇatā // 141
             <span class="ref">AbhT_5.141</span></p>
         
         <p id="AbhT_5.142">
            sukhasītkārasatsamyaksāmyaprathamasaṃvidaḥ /<br />
            saṃvedanaṃ hi prathamaṃ sparśo@nuttarasaṃvidaḥ // 142
             <span class="ref">AbhT_5.142</span></p>
         
         <p id="AbhT_5.143">
            hṛtkaṇṭhyoṣṭhyatridhāmāntarnitarāṃ pravikāsini /<br />
            caturdaśaḥ praveśo ya ekīkṛtatadātmakaḥ // 143
             <span class="ref">AbhT_5.143</span></p>
         
         <p id="AbhT_5.144">
            tato visargoccārāṃśe dvādaśāntapathāvubhau /<br />
            hṛdayena sahaikadhyaṃ nayate japatatparaḥ // 144
             <span class="ref">AbhT_5.144</span></p>
         
         <p id="AbhT_5.145">
            kandahṛtkaṇṭhatālvagrakauṇḍilīprakriyāntataḥ /<br />
            ānandamadhyanāḍyantaḥ spandanaṃ bījamāvahet // 145
             <span class="ref">AbhT_5.145</span></p>
         
         <p id="AbhT_5.146">
            saṃhārabījaṃ khaṃ hṛtsthamoṣṭhyaṃ phullaṃ svamūrdhani /<br />
            tejastryaśraṃ tālukaṇṭhe bindurūrdhvapade sthitaḥ // 146
             <span class="ref">AbhT_5.146</span></p>
         
         <p id="AbhT_5.147">
            ityenayā budho yuktyā varṇajapyaparāyaṇaḥ /<br />
            anuttaraṃ paraṃ dhāma praviśedacirāt sudhīḥ // 147
             <span class="ref">AbhT_5.147</span></p>
         
         <p id="AbhT_5.148">
            varṇaśabdena nīlādi yadvā dīkṣottare yathā /<br />
            saṃhāranragnimaruto rudrabinduyutānsmaret // 148
             <span class="ref">AbhT_5.148</span></p>
         
         <p id="AbhT_5.149">
            hṛdaye tanmayo lakṣyaṃ paśyetsaptadinādatha /<br />
            visphuliṅgāgnivannīlapītaraktādicitritam // 149
             <span class="ref">AbhT_5.149</span></p>
         
         <p id="AbhT_5.150">
            jājvalīti hṛdambhoje bījadīpaprabodhitam /<br />
            dīpavajjvalito bindurbhāsate vighanārkavat // 150
             <span class="ref">AbhT_5.150</span></p>
         
         <p id="AbhT_5.151">
            svayaṃbhāsātmanānena tādātmyaṃ yātyananyadhīḥ /<br />
            śivena hematāṃ yadvattāmraṃ sūtena vedhitam // 151
             <span class="ref">AbhT_5.151</span></p>
         
         <p id="AbhT_5.152">
            upalakṣaṇametacca sarvamantreṣu lakṣayet /<br />
            yadyatsaṃkalpasaṃbhūtaṃ varṇajālaṃ hi bhautikam // 152
             <span class="ref">AbhT_5.152</span></p>
         
         <p id="AbhT_5.153">
            tat saṃvidādhikyavaśādabhautikamiva sthitam /<br />
            atastathāvidhe rūpe rūḍho rohati saṃvidi // 153
             <span class="ref">AbhT_5.153</span></p>
         
         <p id="AbhT_5.154">
            anācchāditarūpāyāmanupādhau prasannadhīḥ /<br />
            nīle pīte sukhe duḥkhe saṃvidrūpamakhaṇḍitam // 154
             <span class="ref">AbhT_5.154</span></p>
         
         <p id="AbhT_5.155">
            gurubhirbhāṣitaṃ tasmādupāyeṣu vicitratā /<br />
            uccārakaraṇadhyānavarṇairebhiḥ pradarśitaḥ // 155
             <span class="ref">AbhT_5.155</span></p>
         
         <p id="AbhT_5.156">
            anuttarapadaprāptāvabhyupāyavidhikramaḥ /<br />
            akiṃciccintanaṃ vīryaṃ bhāvanāyāṃ ca sā punaḥ // 156
             <span class="ref">AbhT_5.156</span></p>
         
         <p id="AbhT_5.157">
            dhyāne tadapi coccāre karaṇe so@pi taddhvanau /<br />
            sa sthānakalpane bāhyamiti kramamupāśrayet // 157
             <span class="ref">AbhT_5.157</span></p>
         
         <p id="AbhT_5.158">
            laṅghanena paro yogī mandabuddhiḥ krameṇa tu /<br />
            vīryaṃ vinā yathā ṣaṇṭhastasyāpyastyatha vā balam /<br />
            mṛtadeha iveyaṃ syādbāhyāntaḥparikalpanā // 158
             <span class="ref">AbhT_5.158</span></p>
         
         <p id="AbhT_5.159">
            ityāṇave@nuttaratābhyupāyaḥ prokto nayaḥ spaṣṭapathena bāhyaḥ // 159a
             <span class="ref">AbhT_5.159</span></p>
         
         
         <p>:C6 atha śrītantrāloke</p>
         
         
         <p id="AbhT_6.1">
            sthānaprakalpākhyatayā sphuṭastu bāhyo@bhyupāyaḥ pravivicyate@tha // 1b
             <span class="ref">AbhT_6.1</span></p>
         
         <p id="AbhT_6.2">
            sthānabhedastridhā proktaḥ prāṇe dehe bahistathā /<br />
            prāṇaśca pañcadhā dehe dvidhā bāhyāntaratvataḥ // 2
             <span class="ref">AbhT_6.2</span></p>
         
         <p id="AbhT_6.3">
            maṇḍalaṃ sthaṇḍilaṃ pātramakṣasūtraṃ sapustakam /<br />
            liṅgaṃ tūraṃ paṭaḥ pustaṃ pratimā mūrtireva ca // 3
             <span class="ref">AbhT_6.3</span></p>
         
         <p id="AbhT_6.4">
            ityekādaśadhā bāhyaṃ punastadbahudhā bhavet /<br />
            tatra prāṇāśrayaṃ tāvadvidhānamupadiśyate // 4
             <span class="ref">AbhT_6.4</span></p>
         
         <p id="AbhT_6.5">
            adhvā samasta evāyaṃ ṣaḍvidho@pyativistṛtaḥ /<br />
            yo vakṣyate sa ekatra prāṇe tāvatpratiṣṭhitaḥ // 5
             <span class="ref">AbhT_6.5</span></p>
         
         <p id="AbhT_6.6">
            adhvanaḥ kalanaṃ yattatkramākramatayā sthitam /<br />
            kramākramau hi citraikakalanā bhāvagocare // 6
             <span class="ref">AbhT_6.6</span></p>
         
         <p id="AbhT_6.7">
            kramākramātmā kālaśca paraḥ saṃvidi vartate /<br />
            kālī nāma parā śaktiḥ saiva devasya gīyate // 7
             <span class="ref">AbhT_6.7</span></p>
         
         <p id="AbhT_6.8">
            saiva saṃvidbahiḥ svātmagarbhībhūtau kramākramau /<br />
            sphuṭayantī prarohaṇa prāṇavṛttiriti sthitā // 8
             <span class="ref">AbhT_6.8</span></p>
         
         <p id="AbhT_6.9">
            saṃvinmātraṃ hi yacchuddhaṃ prakāśaparamārthakam /<br />
            tanmeyamātmanaḥ projjhya viviktaṃ bhāsate nabhaḥ // 9
             <span class="ref">AbhT_6.9</span></p>
         
         <p id="AbhT_6.10">
            tadeva śūnyarūpatvaṃ saṃvidaḥ parigīyate /<br />
            neti neti vimarśena yogināṃ sā parā daśā // 10
             <span class="ref">AbhT_6.10</span></p>
         
         <p id="AbhT_6.11">
            sa eva khātmā meye@sminbhedite svīkriyonmukhaḥ /<br />
            patansamucchalattvena prāṇaspandormisaṃjñitaḥ // 11
             <span class="ref">AbhT_6.11</span></p>
         
         <p id="AbhT_6.12">
            tenāhuḥ kila saṃvitprākprāṇe pariṇatā tathā /<br />
            antaḥkaraṇatattvasya vāyurāśrayatāṃ gataḥ // 12
             <span class="ref">AbhT_6.12</span></p>
         
         <p id="AbhT_6.13">
            iyaṃ sā prāṇanāśaktirāntarodyogadohadā /<br />
            spandaḥ sphurattā viśrāntirjīvo hṛtpratibhā matā // 13
             <span class="ref">AbhT_6.13</span></p>
         
         <p id="AbhT_6.14">
            sā prāṇavṛttiḥ prāṇādyai rūpaiḥ pañcabhirātmasāt /<br />
            dehaṃ yatkurute saṃvitpūrṇastenaiṣa bhāsate // 14
             <span class="ref">AbhT_6.14</span></p>
         
         <p id="AbhT_6.15">
            prāṇanāvṛttitādātmyasaṃvitkhacitadehajām /<br />
            ceṣṭāṃ paśyantyato mugdhā nāstyanyaditi manvate // 15
             <span class="ref">AbhT_6.15</span></p>
         
         <p id="AbhT_6.16">
            tāmeva bālamūrkhastrīprāyaveditṛsaṃśritām /<br />
            matiṃ pramāṇīkurvantaścārvākāstattvadarśinaḥ // 16
             <span class="ref">AbhT_6.16</span></p>
         
         <p id="AbhT_6.17">
            teṣāṃ tathā bhāvanā caddārḍhyameti nirantaram /<br />
            taddehabhaṅge suptāḥ syurātādṛgvāsanākṣayāt // 17
             <span class="ref">AbhT_6.17</span></p>
         
         <p id="AbhT_6.18">
            tadvāsanākṣaye tveṣāmakṣīṇaṃ vāsanāntaram /<br />
            buddhaṃ kutaścitsaṃsūte vicitrāṃ phalasampadam // 18
             <span class="ref">AbhT_6.18</span></p>
         
         <p id="AbhT_6.19">
            adārḍhyaśaṅkanātprācyavāsanātādavasthyataḥ /<br />
            anyakartavyaśaithilyātsaṃbhāvyānuśayatvataḥ // 19
             <span class="ref">AbhT_6.19</span></p>
         
         <p id="AbhT_6.20">
            atadrūḍhānyajanatākartavyaparilopanāt /<br />
            nāstikyavāsanāmāhuḥ pāpātpāpīyasīmimām // 20
             <span class="ref">AbhT_6.20</span></p>
         
         <p id="AbhT_6.21">
            alamaprastutenātha prakṛtaṃ pravivicyate /<br />
            yāvānsamasta evāyamadhvā prāṇe pratiṣṭhitaḥ // 21
             <span class="ref">AbhT_6.21</span></p>
         
         <p id="AbhT_6.22">
            dvidhā ca so@dhvā kriyayā mūrtyā ca pravibhajyate /<br />
            prāṇa eva śikhā śrīmattriśirasyuditā hi sā // 22
             <span class="ref">AbhT_6.22</span></p>
         
         <p id="AbhT_6.23">
            baddhā yāgādikāle tuṃ niṣkalatvācchivātmikā /<br />
            yato@horātramadhye@syāścaturviṃśatidhā gatiḥ // 23
             <span class="ref">AbhT_6.23</span></p>
         
         <p id="AbhT_6.24">
            prāṇavikṣeparandhrākhyaśataiścitraphalapradā /<br />
            kṣapā śaśī tathāpāno nāda ekatra tiṣṭhati // 24
             <span class="ref">AbhT_6.24</span></p>
         
         <p id="AbhT_6.25">
            jīvādityo na codgacchettuṭyardhaṃ sāndhyamīdṛśam /<br />
            ūrdhvavaktro raviścandro@dhomukho vahnirantare // 25
             <span class="ref">AbhT_6.25</span></p>
         
         <p id="AbhT_6.26">
            mādhyāhnikī mokṣadā syādvyomamadhyasthito raviḥ /<br />
            anastamitasāro hi jantucakraprabodhakaḥ // 26
             <span class="ref">AbhT_6.26</span></p>
         
         <p id="AbhT_6.27">
            binduḥ prāṇo hyahaścaiva ravirekatra tiṣṭhati /<br />
            mahāsandhyā tṛtīyā tu supraśāntātmikā sthitā // 27
             <span class="ref">AbhT_6.27</span></p>
         
         <p id="AbhT_6.28">
            evaṃ baddhā śikhā yatra tattatphalaniyojikā /<br />
            ataḥ saṃvidi sarvo@yamadhvā viśramya tiṣṭhati // 28
             <span class="ref">AbhT_6.28</span></p>
         
         <p id="AbhT_6.29">
            amūrtāyāḥ sarvagatvānniṣkriyāyāśca saṃvidaḥ /<br />
            mūrtikriyābhāsanaṃ yatsa evādhvā maheśituḥ // 29
             <span class="ref">AbhT_6.29</span></p>
         
         <p id="AbhT_6.30">
            adhvā krameṇa yātavye pade saṃprāptikāraṇam /<br />
            dvaitināṃ bhogyabhāvāttu prabuddhānāṃ yato@dyate // 30
             <span class="ref">AbhT_6.30</span></p>
         
         <p id="AbhT_6.31">
            iha sarvatra śabdānāmanvarthaṃ carcayedyataḥ /<br />
            uktaṃ śrīmanniśācāre saṃjñātra trividhā matā // 31
             <span class="ref">AbhT_6.31</span></p>
         
         <p id="AbhT_6.32">
            naimittikī prasiddhā ca tathānyā pāribhāṣikī /<br />
            pūrvatve vā pradhānaṃ syāttatrāntarbhāvayettataḥ // 32
             <span class="ref">AbhT_6.32</span></p>
         
         <p id="AbhT_6.33">
            ato@dhvaśabdasyokteyaṃ niruktirnoditāpi cet /<br />
            kvacitsvabuddhyā sāpyūhyā kiyallekhyaṃ hi pustake // 33
             <span class="ref">AbhT_6.33</span></p>
         
         <p id="AbhT_6.34">
            tatra kriyābhāsanaṃ yatso@dhvā kālāhva ucyate /<br />
            varṇamantrapadābhikhyamatrāste@dhvatrayaṃ sphuṭam // 34
             <span class="ref">AbhT_6.34</span></p>
         
         <p id="AbhT_6.35">
            yastu mūrtyavabhāsāṃśaḥ sa deśādhvā nigadyate /<br />
            kalātattvapurābhikhyamantarbhūtamiha trayam // 35
             <span class="ref">AbhT_6.35</span></p>
         
         <p id="AbhT_6.36">
            trikadvaye@tra pratyekaṃ sthūlaṃ sūkṣmaṃ paraṃ vapuḥ /<br />
            yato@sti tena sarvo@yamadhvā ṣaḍvidha ucyate // 36
             <span class="ref">AbhT_6.36</span></p>
         
         <p id="AbhT_6.37">
            ṣaḍvidhādadhvanaḥ prācyaṃ yadetattritayaṃ punaḥ /<br />
            eṣa eva sa kālādhvā prāṇe spaṣṭaṃ pratiṣṭhitaḥ // 37
             <span class="ref">AbhT_6.37</span></p>
         
         <p id="AbhT_6.38">
            tattavamadhyasthitātkālādanyo@yaṃ kāla ucyate /<br />
            eṣa kālo hi devasya viśvābhāsanakāriṇī // 38
             <span class="ref">AbhT_6.38</span></p>
         
         <p id="AbhT_6.39">
            kriyāśaktiḥ samastānāṃ tattvānāṃ ca paraṃ vapuḥ /<br />
            etadīśvaratattvaṃ tacchivasya vapurucyate // 39
             <span class="ref">AbhT_6.39</span></p>
         
         <p id="AbhT_6.40">
            udriktābhogakāryātmaviśvaikātmyamidaṃ yataḥ /<br />
            etadīśvararūpatvaṃ paramātmani yatkila // 40
             <span class="ref">AbhT_6.40</span></p>
         
         <p id="AbhT_6.41">
            tatpramātari māyīye kālatattvaṃ nigadyate /<br />
            śivādiśuddhavidyāntaṃ yacchivasya svakaṃ vapuḥ // 41
             <span class="ref">AbhT_6.41</span></p>
         
         <p id="AbhT_6.42">
            tadeva puṃso māyādirāgāntaṃ kañcukībhavet /<br />
            anāśritaṃ yato māyā kalāvidye sadāśivaḥ // 42
             <span class="ref">AbhT_6.42</span></p>
         
         <p id="AbhT_6.43">
            īśvaraḥ kālaniyatī sadvidyā rāga ucyate /<br />
            anāśritaḥ śūnyamātā buddhimātā sadāśivaḥ // 43
             <span class="ref">AbhT_6.43</span></p>
         
         <p id="AbhT_6.44">
            īśvaraḥ prāṇamātā ca vidyā dehapramātṛtā /<br />
            anāśrayo hi śūnyatvaṃ jñānameva hi buddhitā // 44
             <span class="ref">AbhT_6.44</span></p>
         
         <p id="AbhT_6.45">
            viśvātmatā ca prāṇatvaṃ dehe vedyaikatānatā /<br />
            tena prāṇapathe viśvākalaneyaṃ virājate // 45
             <span class="ref">AbhT_6.45</span></p>
         
         <p id="AbhT_6.46">
            yena rūpeṇa tadvacmaḥ sadbhistadavadhīyatām /<br />
            dvādaśāntāvadhāvasmindehe yadyapi sarvataḥ // 46
             <span class="ref">AbhT_6.46</span></p>
         
         <p id="AbhT_6.47">
            otaprotātmakaḥ prāṇastathāpītthaṃ na susphuṭaḥ /<br />
            yatno jīvanamātrātmā tatparaśca dvidhā mataḥ // 47
             <span class="ref">AbhT_6.47</span></p>
         
         <p id="AbhT_6.48">
            saṃvedyaścāpyasaṃvedyo dvidhetthaṃ bhidyate punaḥ /<br />
            sphuṭāsphuṭatvāddvaividhyaṃ pratyekaṃ paribhāvayet // 48
             <span class="ref">AbhT_6.48</span></p>
         
         <p id="AbhT_6.49">
            saṃvedyajīvanābhikhyaprayatnaspandasundaraḥ /<br />
            prāṇaḥ kandātprabhṛtyeva tathāpyatra na susphuṭaḥ // 49
             <span class="ref">AbhT_6.49</span></p>
         
         <p id="AbhT_6.50">
            kandādhārātprabhṛtyeva vyavasthā tena kathyate /<br />
            svacchandaśāstre nāḍīnāṃ vāyvādhāratayā sphuṭam // 50
             <span class="ref">AbhT_6.50</span></p>
         
         <p id="AbhT_6.51">
            tatrāpi tu prayatno@sau na saṃvedyatayā sthitaḥ /<br />
            vedyayatnāttu hṛdayātprāṇacāro vibhajyate // 51
             <span class="ref">AbhT_6.51</span></p>
         
         <p id="AbhT_6.52">
            prabhoḥ śivasya yā śaktirvāmā jyeṣṭhā ca raudrikā /<br />
            satadanyatamāvātmaprāṇau yatnavidhāyinau // 52
             <span class="ref">AbhT_6.52</span></p>
         
         <p id="AbhT_6.53">
            prabhuśaktiḥ kvacinmukhyā yathāṅgamarudīraṇe /<br />
            ātmaśaktiḥ kvacitkandasaṃkocaspandane yathā // 53
             <span class="ref">AbhT_6.53</span></p>
         
         <p id="AbhT_6.54">
            prāṇaśaktiḥ kvacitprāṇacāre hārde yathā sphuṭam /<br />
            trayaṃ dvayaṃ vā mukhyaṃ syādyogināmavadhāninām // 54
             <span class="ref">AbhT_6.54</span></p>
         
         <p id="AbhT_6.55">
            avadhānādadṛṣṭāṃśādbalavattvādatheraṇāt /<br />
            viparyayo@pi prāṇātmaśaktīnāṃ mukhyatāṃ prati // 55
             <span class="ref">AbhT_6.55</span></p>
         
         <p id="AbhT_6.56">
            vāmā saṃsāriṇāmīśā prabhuśaktirvidhāyinī /<br />
            jyeṣṭhā tu suprabuddhānāṃ bubhutsūnāṃ ca raudrikā // 56
             <span class="ref">AbhT_6.56</span></p>
         
         <p id="AbhT_6.57">
            vāmā saṃsāravamanā jyeṣṭhā śivamayī yataḥ /<br />
            drāvayitrī rujāṃ raudrī roddhrī cākhilakarmaṇām // 57
             <span class="ref">AbhT_6.57</span></p>
         
         <p id="AbhT_6.58">
            sṛṣṭyāditattvamajñātvā na mukto nāpi mocayet /<br />
            uktaṃ ca śrīyogacāre mokṣaḥ sarvaprakāśanāt // 58
             <span class="ref">AbhT_6.58</span></p>
         
         <p id="AbhT_6.59">
            utpattisthitisaṃhārān ye na jānanti yoginaḥ /<br />
            na muktāste tadajñānabandhanaikādhivāsitāḥ // 59
             <span class="ref">AbhT_6.59</span></p>
         
         <p id="AbhT_6.60">
            sṛṣṭyādayaśca te sarve kālādhīnā na saṃśayaḥ /<br />
            sa ca prāṇātmakastasmāduccāraḥ kathyate sphuṭaḥ // 60
             <span class="ref">AbhT_6.60</span></p>
         
         <p id="AbhT_6.61">
            hṛdayātprāṇacāraśca nāsikyadvādaśāntataḥ /<br />
            ṣaṭtriṃśadaṅgulo jantoḥ sarvasya svāṅgulakramāt // 61
             <span class="ref">AbhT_6.61</span></p>
         
         <p id="AbhT_6.62">
            kṣodiṣṭhe vā mahiṣṭhe vā dehe tādṛśa eva hi /<br />
            vīryamojo balaṃ spandaḥ prāṇacāraḥ samaṃ tataḥ // 62
             <span class="ref">AbhT_6.62</span></p>
         
         <p id="AbhT_6.63">
            ṣaṭtriṃśadaṅgule cāre yadgamāgamayugmakam /<br />
            nālikātithimāsābdatatsaṅghro@tra sphuṭaṃ sthitaḥ // 63
             <span class="ref">AbhT_6.63</span></p>
         
         <p id="AbhT_6.64">
            tuṭiḥ sapādāṅgulayukprāṇastāḥ ṣoḍaśocchvasan /<br />
            niḥśvasaṃścātra caṣakaḥ sapañcāṃśe@ṅgule@ṅgule // 64
             <span class="ref">AbhT_6.64</span></p>
         
         <p id="AbhT_6.65">
            śvāsapraśvāsayornālī proktāhorātra ucyate /<br />
            navāṅgulāmbudhituṭau praharāste@bdhayo dinam // 65
             <span class="ref">AbhT_6.65</span></p>
         
         <p id="AbhT_6.66">
            nirgame@ntarniśenendū tayoḥ saṃdhye tuṭerdale /<br />
            ketuḥ sūrye vidhau rāhurbhaumādervārabhāginaḥ // 66
             <span class="ref">AbhT_6.66</span></p>
         
         <p id="AbhT_6.67">
            praharadvayamanyeṣāṃ grahāṇāmudayo@ntarā /<br />
            siddhirdavīyasī mokṣo@bhicāraḥ pāralaukikī // 67
             <span class="ref">AbhT_6.67</span></p>
         
         <p id="AbhT_6.68">
            aihikī dūranaikaṭyātiśayā praharāṣṭake /<br />
            madhyāhnamadhyaniśayorabhijinmokṣabhogadā // 68
             <span class="ref">AbhT_6.68</span></p>
         
         <p id="AbhT_6.69">
            nakṣatrāṇāṃ tadanyeṣāmudayo madhyataḥ kramāt /<br />
            nāgā lokeśamūrtīśā gaṇeśā jalatattvataḥ // 69
             <span class="ref">AbhT_6.69</span></p>
         
         <p id="AbhT_6.70">
            pradhānāntaṃ nāyakāśca vidyātattvādhināyakāḥ /<br />
            sakalādyāśca kaṇṭhyoṣṭhyaparyantā bhairavāstathā // 70
             <span class="ref">AbhT_6.70</span></p>
         
         <p id="AbhT_6.71">
            śaktayaḥ pārameśvaryo vāmaśā vīranāyakāḥ /<br />
            aṣṭāvaṣṭau ye ya itthaṃ vyāpyavyāpakatājuṣaḥ // 71
             <span class="ref">AbhT_6.71</span></p>
         
         <p id="AbhT_6.72">
            sthūlasūkṣmāḥ kramātteṣāmudayaḥ praharāṣṭake /<br />
            dine krūrāṇi saumyāni rātrau karmāṇyasaṃśayam // 72
             <span class="ref">AbhT_6.72</span></p>
         
         <p id="AbhT_6.73">
            krūratā saumyatā vābhisandherapi nirūpitā /<br />
            dinarātrikṣaye muktiḥ sā vyāptidhyānayogataḥ // 73
             <span class="ref">AbhT_6.73</span></p>
         
         <p id="AbhT_6.74">
            te coktāḥ parameśena śrīmadvīrāvalīkule /<br />
            sitāsitau dīrghahrasvau dharmādharmau dinakṣape // 74
             <span class="ref">AbhT_6.74</span></p>
         
         <p id="AbhT_6.75">
            kṣīyete yadi taddīkṣā vyāptyā dhyānena yogataḥ /<br />
            ahorātraḥ prāṇacāre kathito māsa ucyate // 75
             <span class="ref">AbhT_6.75</span></p>
         
         <p id="AbhT_6.76">
            dinaṃ kṛṣṇo niśā śuklaḥ pakṣau karmasu pūrvavat /<br />
            yāḥ ṣoḍaśoktāstithayastāsu ye pūrvapaścime // 76
             <span class="ref">AbhT_6.76</span></p>
         
         <p id="AbhT_6.77">
            tayostu viśramo@rdhe@rdhe tithyaḥ pañcadaśetarāḥ /<br />
            sapāde dvyaṅgule tithyā ahorātro vibhajyate // 77
             <span class="ref">AbhT_6.77</span></p>
         
         <p id="AbhT_6.78">
            prakāśaviśramavaśāttāveva hi dinakṣape /<br />
            saṃvitpratikṣaṇaṃ yasmātprakāśānandayoginī // 78
             <span class="ref">AbhT_6.78</span></p>
         
         <p id="AbhT_6.79">
            tau klṛptau yāvati tayā tāvatyeva dinakṣape /<br />
            yāvatyeva hi saṃvittiruditoditasusphuṭā // 79
             <span class="ref">AbhT_6.79</span></p>
         
         <p id="AbhT_6.80">
            tāvāneva kṣaṇaḥ kalpo nimeṣo vā tadastvapi /<br />
            yāvānevodayo vittervedyaikagrahatatparaḥ // 80
             <span class="ref">AbhT_6.80</span></p>
         
         <p id="AbhT_6.81">
            tāvadevāstamayanaṃ veditṛsvātmacarvaṇam /<br />
            vedye ca bahirantarvā dvaye vātha dvayojjhite // 81
             <span class="ref">AbhT_6.81</span></p>
         
         <p id="AbhT_6.82">
            sarvathā tanmayībhūtirdinaṃ vettṛsthatā niśā /<br />
            veditā vedyaviśrānto vettā tvantarmukhasthitiḥ // 82
             <span class="ref">AbhT_6.82</span></p>
         
         <p id="AbhT_6.83">
            purā vicārayanpaścātsattāmātrasvarūpakaḥ /<br />
            jāgradveditṛtā svapno vettṛbhāvaḥ purātanaḥ // 83
             <span class="ref">AbhT_6.83</span></p>
         
         <p id="AbhT_6.84">
            paraḥ suptaṃ kṣaye rātridinayosturyamadvayam /<br />
            kadācidvastuviśrāntisāmyenātmani carvaṇam // 84
             <span class="ref">AbhT_6.84</span></p>
         
         <p id="AbhT_6.85">
            vedyavedakasāmyaṃ tat sā rātridinatulyatā /<br />
            vedye viśrāntiradhikā dinadairghyāya tatra tu // 85
             <span class="ref">AbhT_6.85</span></p>
         
         <p id="AbhT_6.86">
            nyūnā syātsvātmaviśrāntirviparīte viparyayaḥ /<br />
            svātmautsukye prabuddhe hi vedyaviśrāntiralpikā // 86
             <span class="ref">AbhT_6.86</span></p>
         
         <p id="AbhT_6.87">
            itthameva divārātrinyūnādhikyakramaṃ vadet /<br />
            yathā deheṣvahorātranyūnādhikyādi no samam // 87
             <span class="ref">AbhT_6.87</span></p>
         
         <p id="AbhT_6.88">
            tathā pureṣvapītyevaṃ tadviśeṣeṇa noditam /<br />
            śrītraiyambakasantānavitatāmbarabhāskaraḥ // 88
             <span class="ref">AbhT_6.88</span></p>
         
         <p id="AbhT_6.89">
            dinarātrikramaṃ me śrīśaṃbhuritthamapaprathat /<br />
            śrīsantānagurustvāha sthānaṃ buddhāprabuddhayoḥ // 89
             <span class="ref">AbhT_6.89</span></p>
         
         <p id="AbhT_6.90">
            hṛda ārabhya yattena rātrindivavibhājanam /<br />
            tadasatsitapakṣe@ntaḥ praveśollāsabhāgini // 90
             <span class="ref">AbhT_6.90</span></p>
         
         <p id="AbhT_6.91">
            abuddhasthānamevaitaddinatvena kathaṃ bhavet /<br />
            alaṃ vānena nedaṃ vā mama prāṅmatamatsaraḥ // 91
             <span class="ref">AbhT_6.91</span></p>
         
         <p id="AbhT_6.92">
            heye tu darśite śiṣyāḥ satpathaikāntadarśinaḥ /<br />
            vyākhyātaḥ kṛṣṇapakṣo ya statra prāṇagataḥ śaśī // 92
             <span class="ref">AbhT_6.92</span></p>
         
         <p id="AbhT_6.93">
            āpyāyanātmanaikaikāṃ kalāṃ pratitithi tyajet /<br />
            dvādaśāntasamīpe tu yāsau pañcadaśī tuṭiḥ // 93
             <span class="ref">AbhT_6.93</span></p>
         
         <p id="AbhT_6.94">
            sāmāvasyātra sa kṣīṇaścandraḥ prāṇārkamāviśet /<br />
            uktaṃ śrīkāmikāyāṃ ca nordhve@dhaḥ prakṛtiḥ parā /<br />
            ardhārdhe kramate māyā dvikhaṇḍā śivarūpiṇī // 94
             <span class="ref">AbhT_6.94</span></p>
         
         <p id="AbhT_6.95">
            candrasūryātmanā dehaṃ pūrayetpravilāpayet /<br />
            amṛtaṃ candrarūpeṇa dvidhā ṣoḍaśadhā punaḥ // 95
             <span class="ref">AbhT_6.95</span></p>
         
         <p id="AbhT_6.96">
            pivanti ca surāḥ sarve daśapañca parāḥ kalāḥ /<br />
            amā śeṣaguhāntaḥsthāmāvāsyā viśvatarpiṇī // 96
             <span class="ref">AbhT_6.96</span></p>
         
         <p id="AbhT_6.97">
            evaṃ kalāḥ pañcadaśa kṣīyante śaśinaḥ kramāt /<br />
            āpyāyinyamṛtābrūpatādātmyātṣoḍaśī na tu // 97
             <span class="ref">AbhT_6.97</span></p>
         
         <p id="AbhT_6.98">
            tatra pañcadaśī yāsau tuṭiḥ prakṣīṇacandramāḥ /<br />
            tadūrdhvagaṃ yattuṭyardhaṃ pakṣasaṃdhiḥ sa kīrtitaḥ // 98
             <span class="ref">AbhT_6.98</span></p>
         
         <p id="AbhT_6.99">
            tasmādviśramatuṭyardhādāmāvasyaṃ purādalam /<br />
            paraṃ prātipadaṃ cārdhamiti saṃdhiḥ sa kalpyate // 99
             <span class="ref">AbhT_6.99</span></p>
         
         <p id="AbhT_6.100">
            tatra prātipade tasmiṃstuṭyardhārdhe purādalam /<br />
            āmāvasyaṃ tithicchedātkuryātsūryagrahaṃ viśat // 100
             <span class="ref">AbhT_6.100</span></p>
         
         <p id="AbhT_6.101">
            tatrārkamaṇḍale līnaḥ śaśī sravati yanmadhu /<br />
            taptatvāttatpibedindusahabhūḥ siṃhikāsutaḥ // 101
             <span class="ref">AbhT_6.101</span></p>
         
         <p id="AbhT_6.102">
            arkaḥ pramāṇaṃ somastu meyaṃ jñānakriyātmakau /<br />
            rāhurmāyāpramātā syāttadācchādanakovidaḥ // 102
             <span class="ref">AbhT_6.102</span></p>
         
         <p id="AbhT_6.103">
            tata eva tamorūpo vilāpayitumakṣamaḥ /<br />
            tatsaṃghaṭṭādvayollāso mukhyo mātā vilāpakaḥ // 103
             <span class="ref">AbhT_6.103</span></p>
         
         <p id="AbhT_6.104">
            arkendurāhusaṃghaṭṭāt pramāṇaṃ vedyavedakau /<br />
            advayena tatastena puṇya eṣa mahāgrahaḥ // 104
             <span class="ref">AbhT_6.104</span></p>
         
         <p id="AbhT_6.105">
            amāvasyāṃ vināpyeṣa saṃghaṭṭaścenmahāgrahaḥ /<br />
            yathārke meṣage rāhāvaśvinīsthe@śvinīdine // 105
             <span class="ref">AbhT_6.105</span></p>
         
         <p id="AbhT_6.106">
            āmāvāsyaṃ yadā tvardhaṃ līnaṃ prātipade dale /<br />
            pratipacca viśuddhā syāttanmokṣo dūrage vidhau // 106
             <span class="ref">AbhT_6.106</span></p>
         
         <p id="AbhT_6.107">
            grāsamokṣāntare snānadhyānahomajapādikam /<br />
            laukikālaukikaṃ bhūyaḥphalaṃ syātpāralaukikam // 107
             <span class="ref">AbhT_6.107</span></p>
         
         <p id="AbhT_6.108">
            grāsyagrāsakatākṣobhaprakṣaye kṣaṇamāviśan /<br />
            mokṣabhāgdhyānapūjādi kurvaṃścandrārkayorgrahe // 108
             <span class="ref">AbhT_6.108</span></p>
         
         <p id="AbhT_6.109">
            tithiccheda ṛṇaṃ kāso vṛddhirniḥśvasanaṃ dhanam /<br />
            ayatnajaṃ yatnajaṃ tu recanādatha rodhanāt // 109
             <span class="ref">AbhT_6.109</span></p>
         
         <p id="AbhT_6.110">
            evaṃ prāṇe viśati citsūrya induṃ sudhāmayam /<br />
            ekaikadhyena bodhāṃśu kalayā paripūrayet // 110
             <span class="ref">AbhT_6.110</span></p>
         
         <p id="AbhT_6.111">
            kramasaṃpūraṇāśāliśaśāṅkāmṛtasundarāḥ /<br />
            tuṭyaḥ pañcadaśaitāḥ syustithayaḥ sitapakṣagāḥ // 111
             <span class="ref">AbhT_6.111</span></p>
         
         <p id="AbhT_6.112">
            antyāyāṃ pūrṇamastuṭyāṃ pūrvavatpakṣasandhitā /<br />
            indugrahaśca pratipatsandhau pūrvapraveśataḥ // 112
             <span class="ref">AbhT_6.112</span></p>
         
         <p id="AbhT_6.113">
            aihikaṃ grahaṇe cātra sādhakānāṃ mahāphalam /<br />
            prāgvadanyadayaṃ māsaḥ prāṇacāre@bda ucyate // 113
             <span class="ref">AbhT_6.113</span></p>
         
         <p id="AbhT_6.114">
            ṣaṭsu ṣaṭsvaṅguleṣvarko hṛdayānmakarādiṣu /<br />
            tiṣṭhanmāghāḍhikaṃ ṣaṭkaṃ kuryāttaccottarāyaṇam // 114
             <span class="ref">AbhT_6.114</span></p>
         
         <p id="AbhT_6.115">
            saṃkrāntitritaye vṛtte bhukte cāṣṭādaśāṅgule /<br />
            meṣaṃ prāpte ravau puṇyaṃ viṣuvatpāralaukikam // 115
             <span class="ref">AbhT_6.115</span></p>
         
         <p id="AbhT_6.116">
            praveśe tu tulāsthe@rke tadeva viṣuvadbhavet /<br />
            iha siddhipradaṃ caitaddakṣiṇāyanagaṃ tataḥ // 116
             <span class="ref">AbhT_6.116</span></p>
         
         <p id="AbhT_6.117">
            garbhatā prodbubhūṣiṣyadbhāvaścāthodbubhūṣutā /<br />
            udbhaviṣyattvamudbhūtiprārambho@pyudbhavasthitiḥ // 117
             <span class="ref">AbhT_6.117</span></p>
         
         <p id="AbhT_6.118">
            janma sattā pariṇatirvṛddhirhrāsaḥ kṣayaḥ kramāt /<br />
            makarādīni tenātra kriyā sūte sadṛkphalam // 118
             <span class="ref">AbhT_6.118</span></p>
         
         <p id="AbhT_6.119">
            āmutrike jhaṣaḥ kumbho mantrādeḥ pūrvasevane /<br />
            catuṣkaṃ kila mīnādyamantikaṃ cottarottaram // 119
             <span class="ref">AbhT_6.119</span></p>
         
         <p id="AbhT_6.120">
            praveśe khalu tatraiva śāntipuṣṭyādisundaram /<br />
            karma syādaihikaṃ tacca dūradūraphalaṃ kramāt // 120
             <span class="ref">AbhT_6.120</span></p>
         
         <p id="AbhT_6.121">
            nirgame dinavṛddhiḥ syādviparīte viparyayaḥ /<br />
            varṣe@smiṃstithayaḥ pañca pratyaṅgulamiti kramaḥ // 121
             <span class="ref">AbhT_6.121</span></p>
         
         <p id="AbhT_6.122">
            tatrāpyahorātravidhiriti sarvaṃ hi pūrvavat /<br />
            prāṇīye varṣa etasminkārtikādiṣu dakṣataḥ // 122
             <span class="ref">AbhT_6.122</span></p>
         
         <p id="AbhT_6.123">
            pitāmahāntaṃ rudrāḥ syurdvādaśāgre@tra bhāvinaḥ /<br />
            prāṇe varṣodayaḥ prokto dvādaśābdodayo@dhunā // 123
             <span class="ref">AbhT_6.123</span></p>
         
         <p id="AbhT_6.124">
            kharasāstithya ekasminnekasminnaṅgule kramāt /<br />
            dvādaśābdodaye te ca caitrādyā dvādaśoditāḥ // 124
             <span class="ref">AbhT_6.124</span></p>
         
         <p id="AbhT_6.125">
            caitre mantroditiḥ so@pi tālunyukto@dhunā punaḥ /<br />
            hṛdi caitroditistena tatra mantrodayo@pi hi // 125
             <span class="ref">AbhT_6.125</span></p>
         
         <p id="AbhT_6.126">
            pratyaṅgulaṃ tithīnāṃ tu triśate parikalpite /<br />
            sapañcāṃśāṅgule@bdaḥ syātprāṇe ṣaṣṭyabdatā punaḥ // 126
             <span class="ref">AbhT_6.126</span></p>
         
         <p id="AbhT_6.127">
            śatāni ṣaṭ sahasrāṇi caikaviṃśatirityayam /<br />
            vibhāgaḥ prāṇagaḥ ṣaṣṭivarṣāhorātra ucyate // 127
             <span class="ref">AbhT_6.127</span></p>
         
         <p id="AbhT_6.128">
            praharāharniśāmāsaṛtvabdaraviṣaṣṭigaḥ /<br />
            yaśchedastatra yaḥ sandhiḥ sa puṇyo dhyānapūjane // 128
             <span class="ref">AbhT_6.128</span></p>
         
         <p id="AbhT_6.129">
            iti prāṇodaye yo@yaṃ kālaḥ śaktyekavigrahaḥ /<br />
            viśvātmāntaḥsthitastasya bāhye rūpaṃ nirūpyate // 129
             <span class="ref">AbhT_6.129</span></p>
         
         <p id="AbhT_6.130">
            ṣaṭ prāṇāścaṣakasteṣāṃ ṣaṣṭirnālī ca tāstathā /<br />
            tithistattriṃśatā māsaste dvādaśa tu vatsaraḥ // 130
             <span class="ref">AbhT_6.130</span></p>
         
         <p id="AbhT_6.131">
            abdaṃ pitryastvahorātra udagdakṣiṇato@yanāt /<br />
            pitṝṇāṃ yatsvamānena varṣaṃ taddivyamucyate // 131
             <span class="ref">AbhT_6.131</span></p>
         
         <p id="AbhT_6.132">
            ṣaṣṭyadhikaṃ ca triśataṃ varṣāṇāmatra mānuṣam /<br />
            tacca dvādaśabhirhatvā māsasaṃkhyātra labhyate // 132
             <span class="ref">AbhT_6.132</span></p>
         
         <p id="AbhT_6.133">
            tāṃ punastriṃśatā hatvāhorātrakalpanā vadet /<br />
            hatvā tāṃ caikaviṃśatyā sahasraiḥ ṣaṭśatena ca // 133
             <span class="ref">AbhT_6.133</span></p>
         
         <p id="AbhT_6.134">
            prāṇasaṃkhyāṃ vadettatra ṣaṣṭyādyabdodayaṃ punaḥ /<br />
            uktaṃ ca gurubhiḥ śrīmadrauravādisvavṛttiṣu // 134
             <span class="ref">AbhT_6.134</span></p>
         
         <p id="AbhT_6.135">
            devānāṃ yadahorātraṃ mānuṣāṇāṃ sa hāyanaḥ /<br />
            śatatrayeṇa ṣaṣṭyā ca nṝṇāṃ vibudhavatsaraḥ // 135
             <span class="ref">AbhT_6.135</span></p>
         
         <p id="AbhT_6.136">
            śrīmatsvacchandaśāstre ca tadeva matamīkṣyate /<br />
            pitṝṇāṃ tadahorātramityupakramya pṛṣṭhataḥ // 136
             <span class="ref">AbhT_6.136</span></p>
         
         <p id="AbhT_6.137">
            evaṃ daivastvahorātra iti hyaikyopasaṃhṛtiḥ /<br />
            tena ye guravaḥ śrīmatsvacchandoktidvayāditaḥ // 137
             <span class="ref">AbhT_6.137</span></p>
         
         <p id="AbhT_6.138">
            pitryaṃ varṣaṃ divyadinamūcurbhrāntā hi te mudhā /<br />
            divyārkābdasahasrāṇi yugeṣu caturāditaḥ // 138
             <span class="ref">AbhT_6.138</span></p>
         
         <p id="AbhT_6.139">
            ekaikahānyā tāvadbhiḥ śataisteṣvaṣṭa saṃdhayaḥ /<br />
            caturyugaikasaptatyā manvantaste caturdaśa // 139
             <span class="ref">AbhT_6.139</span></p>
         
         <p id="AbhT_6.140">
            brahmaṇo@hastatra cendrāḥ kramādyānti caturdaśa /<br />
            brahmāho@nte kālavahnerjvālā yojanalakṣiṇī // 140
             <span class="ref">AbhT_6.140</span></p>
         
         <p id="AbhT_6.141">
            dagdhvā lokatrayaṃ dhūmāttvanyatprasvāpayettrayam /<br />
            nirayebhyaḥ purā kālavahnervyaktiryatastataḥ // 141
             <span class="ref">AbhT_6.141</span></p>
         
         <p id="AbhT_6.142">
            vibhuradhaḥsthito@pīśa iti śrīrauravaṃ matam /<br />
            brahmaniḥśvāsanirdhūte bhasmani svedavāriṇā // 142
             <span class="ref">AbhT_6.142</span></p>
         
         <p id="AbhT_6.143">
            tadīyenāplutaṃ viśvaṃ tiṣṭhettāvanniśāgame /<br />
            tasminniśāvadhau sarve pudgalāḥ sūkṣmadehagāḥ // 143
             <span class="ref">AbhT_6.143</span></p>
         
         <p id="AbhT_6.144">
            agnivegeritā loke jane syurlayakevalāḥ /<br />
            kūṣmāṇḍahāṭakādyāstu krīḍanti mahadālaye // 144
             <span class="ref">AbhT_6.144</span></p>
         
         <p id="AbhT_6.145">
            niśākṣaye punaḥ sṛṣṭiṃ kurute tāmasāditaḥ /<br />
            svakavarṣaśatānte@sya kṣayastadvaiṣṇavaṃ dinam // 145
             <span class="ref">AbhT_6.145</span></p>
         
         <p id="AbhT_6.146">
            rātriśca tāvatītyevaṃ viṣṇurudraśatābhidhāḥ /<br />
            kramātsvasvaśatānteṣu naśyantyatrāṇḍalopataḥ // 146
             <span class="ref">AbhT_6.146</span></p>
         
         <p id="AbhT_6.147">
            abādyavyaktatattvānteṣvitthaṃ varṣaśataṃ kramāt /<br />
            dinarātrivibhāgaḥ syāt svasvāyuḥśatamānataḥ // 147
             <span class="ref">AbhT_6.147</span></p>
         
         <p id="AbhT_6.148">
            brahmaṇaḥ pralayollāsasahasraistu rasāgnibhiḥ /<br />
            avyaktastheṣu rudreṣu dinaṃ rātriśca tāvatī // 148
             <span class="ref">AbhT_6.148</span></p>
         
         <p id="AbhT_6.149">
            tadā śrīkaṇṭha eva syātsākṣātsaṃhārakṛtprabhuḥ /<br />
            sarve rudrāstathā mūle māyāgarbhādhikāriṇaḥ // 149
             <span class="ref">AbhT_6.149</span></p>
         
         <p id="AbhT_6.150">
            avyaktākhye hyāviriñcācchrīkaṇṭhena sahāsate /<br />
            nivṛttādhaḥsthakarmā hi brahmā tatrādhare dhiyaḥ // 150
             <span class="ref">AbhT_6.150</span></p>
         
         <p id="AbhT_6.151">
            na bhoktā jño@dhikāre tu vṛtta eva śivībhavet /<br />
            sa eṣo@vāntaralayastatkṣaye sṛṣṭirucyate // 151
             <span class="ref">AbhT_6.151</span></p>
         
         <p id="AbhT_6.152">
            sāṃkhyavedādisaṃsiddhāñchrīkaṇṭhastadaharmukhe /<br />
            sṛjatyeva punastena na samyaṅmuktirīdṛśī // 152
             <span class="ref">AbhT_6.152</span></p>
         
         <p id="AbhT_6.153">
            pradhāne yadahorātraṃ tajjaṃ varṣaśataṃ vibhoḥ /<br />
            śrīkaṇṭhasyāyuretacca dinaṃ kañcukavāsinām // 153
             <span class="ref">AbhT_6.153</span></p>
         
         <p id="AbhT_6.154">
            tatkramānniyatiḥ kālo rāgo vidyā kaletyamī /<br />
            yāntyanyonyaṃ layaṃ teṣāmāyurgāhanikaṃ dinam // 154
             <span class="ref">AbhT_6.154</span></p>
         
         <p id="AbhT_6.155">
            taddinaprakṣaye viśvaṃ māyāyāṃ pravilīyate /<br />
            kṣīṇāyāṃ niśi tāvatyāṃ gahaneśaḥ sṛjetpunaḥ // 155
             <span class="ref">AbhT_6.155</span></p>
         
         <p id="AbhT_6.156">
            evamavyaktakālaṃ tu parārdhairdaśabhirjahi /<br />
            māyāhastāvatī rātrirbhavetpralaya eṣa saḥ // 156
             <span class="ref">AbhT_6.156</span></p>
         
         <p id="AbhT_6.157">
            māyākālaṃ parārdhānāṃ guṇayitvā śatena tu /<br />
            aiśvaro divaso nādaḥ prāṇātmātra sṛjejjagat // 157
             <span class="ref">AbhT_6.157</span></p>
         
         <p id="AbhT_6.158">
            tāvatī caiśvarī rātriryatra prāṇaḥ praśāmyati /<br />
            prāṇagarbhasthamapyatra viśvaṃ sauṣumnavartmanā // 158
             <span class="ref">AbhT_6.158</span></p>
         
         <p id="AbhT_6.159">
            prāṇe brahmavile śānte saṃvidyāpyavaśiṣyate /<br />
            aṃśāṃśikāto@pyetasyāḥ sūkṣmasūkṣmataro layaḥ // 159
             <span class="ref">AbhT_6.159</span></p>
         
         <p id="AbhT_6.160">
            guṇayitvaiśvaraṃ kālaṃ parārdhānāṃ śatena tu /<br />
            sādāśivaṃ dinaṃ rātrirmahāpralaya eva ca // 160
             <span class="ref">AbhT_6.160</span></p>
         
         <p id="AbhT_6.161">
            sadāśivaḥ svakālānte bindvardhendunirodhikāḥ /<br />
            ākramya nāde līyeta gṛhītvā sacarācaram // 161
             <span class="ref">AbhT_6.161</span></p>
         
         <p id="AbhT_6.162">
            nādo nādāntavṛttyā tu bhittvā brahmabilaṃ haṭhāt /<br />
            śaktitattve layaṃ yāti nijakālaparikṣaye // 162
             <span class="ref">AbhT_6.162</span></p>
         
         <p id="AbhT_6.163">
            etāvacchaktitattve tu vijñeyaṃ khalvaharniśam /<br />
            śaktiḥ svakālavilaye vyāpinyāṃ līyate punaḥ // 163
             <span class="ref">AbhT_6.163</span></p>
         
         <p id="AbhT_6.164">
            vyāpinyā taddivārātraṃ līyate sāpyanāśrite /<br />
            parārdhakoṭyā hatvāpi śaktikālamanāśrite // 164
             <span class="ref">AbhT_6.164</span></p>
         
         <p id="AbhT_6.165">
            dinaṃ rātriśca tatkāle parārdhaguṇite@pi ca /<br />
            so@pi yāti layaṃ sāmyasaṃjñe sāmanase pade // 165
             <span class="ref">AbhT_6.165</span></p>
         
         <p id="AbhT_6.166">
            sa kālaḥ sāmyasaṃjñaḥ syānnityo@kalyaḥ kalātmakaḥ /<br />
            yattatsāmanasaṃ rūpaṃ tatsāmyaṃ brahma viśvagam // 166
             <span class="ref">AbhT_6.166</span></p>
         
         <p id="AbhT_6.167">
            ataḥ sāmanasātkālānnimeṣonmeṣamātrataḥ /<br />
            tuṭyādikaṃ parārdhāntaṃ sūte saivātra niṣṭhitam // 167
             <span class="ref">AbhT_6.167</span></p>
         
         <p id="AbhT_6.168">
            daśaśatasahasramayutaṃ lakṣaniyutakoṭi sārbudaṃ vṛndam /<br />
            kharvanikharve śaṃkhābjajaladhimadhyāntamatha parārdhaṃ ca // 168
             <span class="ref">AbhT_6.168</span></p>
         
         <p id="AbhT_6.169">
            ityekasmātprabhṛti hi daśadhā daśadhā krameṇa kalayitvā /<br />
            ekādiparārdhānteṣvaṣṭādaśasu sthitiṃ brūyāt // 169
             <span class="ref">AbhT_6.169</span></p>
         
         <p id="AbhT_6.170">
            catvāra ete pralayā mukhyāḥ sargāśca tatkalāḥ /<br />
            bhūmūlanaiśaśaktisthāstadevāṇḍacatuṣṭayam // 170
             <span class="ref">AbhT_6.170</span></p>
         
         <p id="AbhT_6.171">
            kālāgnirbhuvi saṃhartā māyānte kālatattvarāṭ /<br />
            śrīkaṇṭho mūla ekatra sṛṣṭisaṃhārakārakaḥ // 171
             <span class="ref">AbhT_6.171</span></p>
         
         <p id="AbhT_6.172">
            tallayo vāntarastasmādekaḥ sṛṣṭilayeśitā /<br />
            śrīmānaghoraḥ śaktyante saṃhartā sṛṣṭikṛcca saḥ // 172
             <span class="ref">AbhT_6.172</span></p>
         
         <p id="AbhT_6.173">
            tatsṛṣṭau sṛṣṭisaṃhārā niḥsaṃkhyā jagatāṃ yataḥ /<br />
            antarbhūtāstataḥ śāktī mahāsṛṣṭirudāhṛtā // 173
             <span class="ref">AbhT_6.173</span></p>
         
         <p id="AbhT_6.174">
            laye brahmā harī rudraśatānyaṣṭakapañcakam /<br />
            ityanyonyaṃ kramādyānti layaṃ māyāntake@dhvani // 174
             <span class="ref">AbhT_6.174</span></p>
         
         <p id="AbhT_6.175">
            māyātattvalaye tvete prayānti paramaṃ padam /<br />
            māyordhve ye sitādhvasthāsteṣāṃ paraśive layaḥ // 175
             <span class="ref">AbhT_6.175</span></p>
         
         <p id="AbhT_6.176">
            tatrāpyaupādhikādbhedāllaye bhedaṃ pare viduḥ /<br />
            evaṃ tāttveśvare varge līne sṛṣṭau punaḥ pare // 176
             <span class="ref">AbhT_6.176</span></p>
         
         <p id="AbhT_6.177">
            tatsādhakāḥ śiveṣṭā vā tatsthānamadhiśerate /<br />
            brāhmī nāma parasyaiva śaktistāṃ yatra pātayet // 177
             <span class="ref">AbhT_6.177</span></p>
         
         <p id="AbhT_6.178">
            sa brahmā viṣṇurudrādyā vaiṣṇavyāderataḥ kramāt /<br />
            śaktimantaṃ vihāyānyaṃ śaktiḥ kiṃ yāti nedṛśam // 178
             <span class="ref">AbhT_6.178</span></p>
         
         <p id="AbhT_6.179">
            chāditaprathitāśeṣa śaktirekaḥ śivastathā /<br />
            evaṃ visṛṣṭipralayāḥ prāṇa ekatra niṣṭhitāḥ // 179
             <span class="ref">AbhT_6.179</span></p>
         
         <p id="AbhT_6.180">
            so@pi saṃvidi saṃvicca cinmātre jñeyavarjite /<br />
            cinmātrameva devī ca sā parā parameśvarī // 180
             <span class="ref">AbhT_6.180</span></p>
         
         <p id="AbhT_6.181">
            aṣṭātriṃśaṃ ca tattattvaṃ hṛdayaṃ tatparāparam /<br />
            tena saṃvittvamevaitatspandamānaṃ svabhāvataḥ // 181
             <span class="ref">AbhT_6.181</span></p>
         
         <p id="AbhT_6.182">
            layodayā iti prāṇe ṣaṣṭyabdodayakīrtanam /<br />
            icchāmātrapratiṣṭheyaṃ kriyāvaicitryacarcanā // 182
             <span class="ref">AbhT_6.182</span></p>
         
         <p id="AbhT_6.183">
            kālaśaktistato bāhye naitasyā niyataṃ vapuḥ /<br />
            svapnasvapne tathā svapne supte saṃkalpagocare // 183
             <span class="ref">AbhT_6.183</span></p>
         
         <p id="AbhT_6.184">
            samādhau viśvasaṃhārasṛṣṭikramavivecane /<br />
            mito@pi kila kālāṃśo vitatatvena bhāsate // 184
             <span class="ref">AbhT_6.184</span></p>
         
         <p id="AbhT_6.185">
            pramātrabhede bhede@tha citro vitatimāpyasau /<br />
            evaṃ prāṇe yathā kālaḥ kriyāvaicitryaśaktijaḥ // 185
             <span class="ref">AbhT_6.185</span></p>
         
         <p id="AbhT_6.186">
            tathāpāne@pi hṛdayānmūlapīṭhavisarpiṇi /<br />
            mūlābhidhamahāpīṭhasaṅkocapravikāsayoḥ // 186
             <span class="ref">AbhT_6.186</span></p>
         
         <p id="AbhT_6.187">
            brahmādyanāśritāntānāṃ cinute sṛṣṭisaṃhṛtī /<br />
            śaśvadyadyapyapāno@ya mitthaṃ vahati kiṃtvasau // 187
             <span class="ref">AbhT_6.187</span></p>
         
         <p id="AbhT_6.188">
            avedyayatno yatnena yogibhiḥ samupāsyate /<br />
            hṛtkandānandasaṃkocavikāsadvādaśāntagāḥ // 188
             <span class="ref">AbhT_6.188</span></p>
         
         <p id="AbhT_6.189">
            brahmādayo@nāśritāntāḥ sevyante@tra suyogibhiḥ /<br />
            ete ca parameśānaśaktitvādviśvavartinaḥ // 189
             <span class="ref">AbhT_6.189</span></p>
         
         <p id="AbhT_6.190">
            dehamapyaśnuvānāstatkāraṇānīti kāmike /<br />
            bālyayauvanavṛddhatvanidhaneṣu punarbhave // 190
             <span class="ref">AbhT_6.190</span></p>
         
         <p id="AbhT_6.191">
            muktau ca dehe brahmādyāḥ ṣaḍadhiṣṭhānakāriṇaḥ /<br />
            tasyānte tu parā devī yatra yukto na jāyate // 191
             <span class="ref">AbhT_6.191</span></p>
         
         <p id="AbhT_6.192">
            anena jñātamātreṇa dīkṣānugrahakṛdbhavet /<br />
            samastakāraṇollāsapade suvidite yataḥ // 192
             <span class="ref">AbhT_6.192</span></p>
         
         <p id="AbhT_6.193">
            akāraṇaṃ śivaṃ vindedyattadviśvasya kāraṇam /<br />
            adhovaktraṃ tvidaṃ dvaitakalaṅkaikāntaśātanam // 193
             <span class="ref">AbhT_6.193</span></p>
         
         <p id="AbhT_6.194">
            kṣīyate tadupāsāyāṃ yenordhvādharaḍambaraḥ /<br />
            atrāpānodaye prāgvatṣaṣṭyabdodayayojanām // 194
             <span class="ref">AbhT_6.194</span></p>
         
         <p id="AbhT_6.195">
            yāvatkurvīta tuṭyāderyuktāṅgulavibhāgataḥ /<br />
            evaṃ samāne@pi vidhiḥ sa hi hārdīṣu nāḍiṣu // 195
             <span class="ref">AbhT_6.195</span></p>
         
         <p id="AbhT_6.196">
            saṃcaransarvatodikkaṃ daśadhaiva vibhāvyate /<br />
            daśa mukhyā mahānāḍīḥ pūrayanneṣa tadgatāḥ // 196
             <span class="ref">AbhT_6.196</span></p>
         
         <p id="AbhT_6.197">
            nāḍyantaraśritā nāḍīḥ krāmandehe samasthitiḥ /<br />
            aṣṭāsu digdaleṣveṣa krāmaṃstaddikpateḥ kramāt // 197
             <span class="ref">AbhT_6.197</span></p>
         
         <p id="AbhT_6.198">
            ceṣṭitānyanukurvāṇo raudraḥ saumyaśca bhāsate /<br />
            sa eva nāḍītritaye vāmadakṣiṇamadhyage // 198
             <span class="ref">AbhT_6.198</span></p>
         
         <p id="AbhT_6.199">
            indvarkāgnimaye mukhye caraṃstiṣṭhatyaharniśam /<br />
            sārdhanālīdvayaṃ prāṇaśatāni nava yatsthitam // 199
             <span class="ref">AbhT_6.199</span></p>
         
         <p id="AbhT_6.200">
            tāvadvahannahorātraṃ caturviṃśatidhā caret /<br />
            viṣuvadvāsare prātaḥ sāṃśāṃ nālīṃ sa madhyagaḥ // 200
             <span class="ref">AbhT_6.200</span></p>
         
         <p id="AbhT_6.201">
            vāmetarodaksavyānyairyāvatsaṃkrāntipañcakam /<br />
            evaṃ kṣīṇāsu pādonacaturdaśasu nāliṣu // 201
             <span class="ref">AbhT_6.201</span></p>
         
         <p id="AbhT_6.202">
            madhyāhne dakṣaviṣuvannavaprāṇaśatīṃ vahet /<br />
            dakṣodaganyodagdakṣaiḥ punaḥ saṃkrāntipañcakam // 202
             <span class="ref">AbhT_6.202</span></p>
         
         <p id="AbhT_6.203">
            navāsuśatamekaikaṃ tato viṣuvaduttaram /<br />
            pañcake pañcake@tīte saṃkrānterviṣuvadbahiḥ // 203
             <span class="ref">AbhT_6.203</span></p>
         
         <p id="AbhT_6.204">
            yadvattathāntaḥ saṅkrāntirnavaprāṇaśatāni sā /<br />
            evaṃ rātrāvapītyevaṃ viṣuvaddivasātsamāt // 204
             <span class="ref">AbhT_6.204</span></p>
         
         <p id="AbhT_6.205">
            ārabhyāharniśāvṛddhihrāsasaṅkrāntigo@pyasau /<br />
            rātryantadinapūrvāṃśau madhyāhno divasakṣayaḥ // 205
             <span class="ref">AbhT_6.205</span></p>
         
         <p id="AbhT_6.206">
            sa śarvaryudayo madhyamudakto viṣutedṛśī /<br />
            vyāptau viṣeryato vṛttiḥ sāmyaṃ ca vyāptirucyate // 206
             <span class="ref">AbhT_6.206</span></p>
         
         <p id="AbhT_6.207">
            tadarhati ca yaḥ kālo viṣuvattadihoditaḥ /<br />
            viṣuvatprabhṛti hrāsavṛddhī ye dinarātrige // 207
             <span class="ref">AbhT_6.207</span></p>
         
         <p id="AbhT_6.208">
            tatkrameṇaiva saṃkrāntihrāsavṛddhī divāniśoḥ /<br />
            itthaṃ samānamaruto varṣadvayavikalpanam // 208
             <span class="ref">AbhT_6.208</span></p>
         
         <p id="AbhT_6.209">
            cāra ekatra nahyatra śvāsapraśvāsacarcanam /<br />
            samāne@pi tuṭeḥ pūrvaṃ yāvatṣaṣṭyabdagocaram // 209
             <span class="ref">AbhT_6.209</span></p>
         
         <p id="AbhT_6.210">
            kālasaṃkhyā susūkṣmaikacāragā gaṇyate budhaiḥ /<br />
            saṃdhyāpūrvāhṇamadhyāhnamadhyarātrādi yatkila // 210
             <span class="ref">AbhT_6.210</span></p>
         
         <p id="AbhT_6.211">
            antaḥsaṃkrāntigaṃ grāhyaṃ tanmukhyaṃ tatphaloditeḥ /<br />
            uktaḥ samānagaḥ kāla udāne tu nirūpyate // 211
             <span class="ref">AbhT_6.211</span></p>
         
         <p id="AbhT_6.212">
            prāṇavyāptau yaduktaṃ tadudāne@pyatra kevalam /<br />
            nāsāśaktyantayoḥ sthāne brahmarandhrordhvadhāmanī // 212
             <span class="ref">AbhT_6.212</span></p>
         
         <p id="AbhT_6.213">
            tenodāne@tra hṛdayānmūrdhanyadvādaśāntagam /<br />
            tuṭyādiṣaṣṭivarṣāntaṃ viśvaṃ kālaṃ vicārayet // 213
             <span class="ref">AbhT_6.213</span></p>
         
         <p id="AbhT_6.214">
            vyāne tu viśvātmamaye vyāpake kramavarjite /<br />
            sūkṣmasūkṣmocchaladrūpamātraḥ kālo vyavasthitaḥ // 214
             <span class="ref">AbhT_6.214</span></p>
         
         <p id="AbhT_6.215">
            sṛṣṭiḥ pravilayaḥ sthemā saṃhāro@nugraho yataḥ /<br />
            kramātprāṇādike kāle taṃ taṃ tatrāśrayettataḥ // 215
             <span class="ref">AbhT_6.215</span></p>
         
         <p id="AbhT_6.216">
            prāṇacāre@tra yo varṇapadamantrodayaḥ sthitaḥ /<br />
            yatnajo@yatnajaḥ sūkṣmaḥ paraḥ sthūlaḥ sa kathyate // 216
             <span class="ref">AbhT_6.216</span></p>
         
         <p id="AbhT_6.217">
            eko nādātmako varṇaḥ sarvavarṇāvibhāgavān /<br />
            so@nastamitarūpatvādanāhata ihoditaḥ // 217
             <span class="ref">AbhT_6.217</span></p>
         
         <p id="AbhT_6.218">
            sa tu bhairavasadbhāvo mātṛsadbhāva eṣa saḥ /<br />
            parā saikākṣarā devī yatra līnaṃ carācaram // 218
             <span class="ref">AbhT_6.218</span></p>
         
         <p id="AbhT_6.219">
            hrasvārṇatrayamekaikaṃ ravyaṅgulamathetarat /<br />
            praveśa iti ṣaḍvarṇāḥ sūryendupathagāḥ kramāt // 219
             <span class="ref">AbhT_6.219</span></p>
         
         <p id="AbhT_6.220">
            ikārokārayorādisandhau saṃdhyakṣaradvayam /<br />
            e+o iti praveśe tu ai+au iti dvayaṃ viduḥ // 220
             <span class="ref">AbhT_6.220</span></p>
         
         <p id="AbhT_6.221">
            ṣaṇṭhārṇāni praveśe tu dvādaśāntalalāṭayoḥ /<br />
            gale hṛdi ca bindvarṇavisargau paritaḥsthitau // 221
             <span class="ref">AbhT_6.221</span></p>
         
         <p id="AbhT_6.222">
            kādipañcakamādyasya varṇasyāntaḥ sadoditam /<br />
            evaṃ sasthānavarṇānāmantaḥ sā sārṇasantatiḥ // 222
             <span class="ref">AbhT_6.222</span></p>
         
         <p id="AbhT_6.223">
            hṛdyeṣa prāṇarūpastu sakāro jīvanātmakaḥ /<br />
            binduḥ prakāśo hārṇaśca pūraṇātmatayā sthitaḥ // 223
             <span class="ref">AbhT_6.223</span></p>
         
         <p id="AbhT_6.224">
            uktaḥ paro@yamudayo varṇānāṃ sūkṣma ucyate /<br />
            praveśe ṣoḍaśaunmukhye ravayaḥ ṣaṇṭhavarjitāḥ // 224
             <span class="ref">AbhT_6.224</span></p>
         
         <p id="AbhT_6.225">
            tadevendvarkamatrānye varṇāḥ sūkṣmodayastvayam /<br />
            kālo@rdhamātraḥ kādīnāṃ trayastriṃśata ucyate // 225
             <span class="ref">AbhT_6.225</span></p>
         
         <p id="AbhT_6.226">
            mātrā hrasvāḥ pañca dīrghāṣṭakaṃ dvistriḥ plutaṃ tu lṝ /<br />
            ekāśītimimāmardhamātrāṇāmāha no guruḥ // 226
             <span class="ref">AbhT_6.226</span></p>
         
         <p id="AbhT_6.227">
            yadvaśādbhagavānekāśītikaṃ mantramabhyadhāt /<br />
            ekāśītipadā devī śaktiḥ proktā śivātmikā // 227
             <span class="ref">AbhT_6.227</span></p>
         
         <p id="AbhT_6.228">
            śrīmātaṅge tathā dharmasaṃghātātmā śivo yataḥ /<br />
            tathā tathā parāmarśaśakticakreśvaraḥ prabhuḥ // 228
             <span class="ref">AbhT_6.228</span></p>
         
         <p id="AbhT_6.229">
            sthūlaikāśītipadajaparāmarśairvibhāvyate /<br />
            tata eva parāmarśo yāvatyekaḥ samāpyate // 229
             <span class="ref">AbhT_6.229</span></p>
         
         <p id="AbhT_6.230">
            tāvattatpadamuktaṃ no suptiṅniyamayāntritam /<br />
            ekāśītipadodāravimarśaktamabṛṃhitaḥ // 230
             <span class="ref">AbhT_6.230</span></p>
         
         <p id="AbhT_6.231">
            sthūlopāyaḥ paropāyastveṣa mātrākṛto layaḥ /<br />
            ardhamātrā nava nava syuścaturṣu caturṣu yat // 231
             <span class="ref">AbhT_6.231</span></p>
         
         <p id="AbhT_6.232">
            aṅguleṣviti ṣaṭtriṃśatyekāśītipadodayaḥ /<br />
            aṅgule navabhāgena vibhakte navamāśakāḥ // 232
             <span class="ref">AbhT_6.232</span></p>
         
         <p id="AbhT_6.233">
            vedā mātrārdhamanyattu dvicatuḥṣaṅguṇaṃ trayam /<br />
            evamaṅgularandhrāṃśacatuṣkadvayagaṃ laghu // 233
             <span class="ref">AbhT_6.233</span></p>
         
         <p id="AbhT_6.234">
            dīrghaṃ plutaṃ kramāddvitriguṇamardhaṃ tato@pi hal /<br />
            kṣakārastryardhamātrātmā mātrikaḥ satathāntarā // 234
             <span class="ref">AbhT_6.234</span></p>
         
         <p id="AbhT_6.235">
            viśrāntāvardhamātrāsya tasmiṃstu kalite sati /<br />
            aṅgulārdhe@dribhāgena tvardhamātrā purā punaḥ // 235
             <span class="ref">AbhT_6.235</span></p>
         
         <p id="AbhT_6.236">
            kṣakāraḥ sarvasaṃyogagrahaṇātmā tu sarvagaḥ /<br />
            sarvavarṇodayādyantasandhiṣūdayabhāgvibhuḥ // 236
             <span class="ref">AbhT_6.236</span></p>
         
         <p id="AbhT_6.237">
            itthaṃ ṣaṭtriṃśake cāre varṇānāmudayaḥ phale /<br />
            krūre saumye vilomena hādi yāvadapaścimam // 237
             <span class="ref">AbhT_6.237</span></p>
         
         <p id="AbhT_6.238">
            hṛdyakāro dvādaśānte hakārastadidaṃ viduḥ /<br />
            ahamātmakamadvaitaṃ yaḥ prakāśātmaviśramaḥ // 238
             <span class="ref">AbhT_6.238</span></p>
         
         <p id="AbhT_6.239">
            śivaśaktyavibhāgena mātraikāśītikā tviyam /<br />
            dvāsaptatāvaṅguleṣu dviguṇatvena saṃsaret // 239
             <span class="ref">AbhT_6.239</span></p>
         
         <p id="AbhT_6.240">
            uktaḥ sūkṣmodayastraidhaṃ dvidhoktastu parodayaḥ /<br />
            atha sthūlodayo@rṇānāṃ bhaṇyate guruṇoditaḥ // 240
             <span class="ref">AbhT_6.240</span></p>
         
         <p id="AbhT_6.241">
            ekaikamardhapraharaṃ dine vargāṣṭakodayaḥ /<br />
            rātrau ca hrāsavṛddhyatra kecidāhurna ke@pi tu // 241
             <span class="ref">AbhT_6.241</span></p>
         
         <p id="AbhT_6.242">
            eṣa vargodayo rātrau divā cāpyardhayāmagaḥ /<br />
            prāṇatrayodaśaśatī pañcāśadadhikā ca sā // 242
             <span class="ref">AbhT_6.242</span></p>
         
         <p id="AbhT_6.243">
            adhyardhā kila saṃkrāntirvarge varge divāniśoḥ /<br />
            tadaikye tūdayaścāraśatānāṃ saptaviṃśatiḥ // 243
             <span class="ref">AbhT_6.243</span></p>
         
         <p id="AbhT_6.244">
            nava vargāṃstu ye prāhusteṣāṃ prāṇaśatī svīn[viḥ] /<br />
            satribhāgaiva saṃkrāntirvarge pratyekamucyate // 244
             <span class="ref">AbhT_6.244</span></p>
         
         <p id="AbhT_6.245">
            aharniśaṃ tadaikye tu śatānāṃ śruticakṣuṣī /<br />
            sthūlo vargodayaḥ so@yamathārṇodaya ucyate // 245
             <span class="ref">AbhT_6.245</span></p>
         
         <p id="AbhT_6.246">
            ekaikavarṇe prāṇānāṃ dviśataṃ ṣoḍaśādhikam /<br />
            bahiścaṣakaṣaṭtriṃśaddina itthaṃ tathāniśi // 246
             <span class="ref">AbhT_6.246</span></p>
         
         <p id="AbhT_6.247">
            śatamaṣṭottaraṃ tatra raudraṃ śāktamathottaram /<br />
            yāmalasthitiyoge tu rudraśaktyavibhāgitā // 247
             <span class="ref">AbhT_6.247</span></p>
         
         <p id="AbhT_6.248">
            dinarātryavibhāge tu dṛgvahnyabdhyasucāraṇāḥ /<br />
            sapañcamāṃśā nāḍī ca bahirvarṇodayaḥ smṛtaḥ // 248
             <span class="ref">AbhT_6.248</span></p>
         
         <p id="AbhT_6.249">
            iti pañcāśikā seyaṃ varṇānāṃ paricarcitā /<br />
            ekonāṃ ye tu tāmāhustanmataṃ saṃpracakṣmahe // 249
             <span class="ref">AbhT_6.249</span></p>
         
         <p id="AbhT_6.250">
            vedāścārāḥ pañcamāṃśanyūnaṃ cārārdhamekaśaḥ /<br />
            varṇe@dhikaṃ taddviguṇamavibhāge divāniśoḥ // 250
             <span class="ref">AbhT_6.250</span></p>
         
         <p id="AbhT_6.251">
            sthūlo varṇodayaḥ so@yaṃ purā sūkṣmo nigadyate // 251
             <span class="ref">AbhT_6.251</span></p>
         
         <p id="AbhT_6.252">
            iti kālatattvamuditaṃ śāstramukhāgamanijānubhavasiddham // 252a
             <span class="ref">AbhT_6.252</span></p>
         
         
         <p>:C7 atha śrītantrāloke</p>
         
         
         <p id="AbhT_7.1">
            atha paramarahasyo@yaṃ cakrāṇāṃ bhaṇyate@bhyudayaḥ // 1b
             <span class="ref">AbhT_7.1</span></p>
         
         <p id="AbhT_7.2">
            ityayatnajamākhyātaṃ yatnajaṃ tu nigadyate /<br />
            bījapiṇḍātmakaṃ sarvaṃ saṃvidaḥ spandanātmatām // 2
             <span class="ref">AbhT_7.2</span></p>
         
         <p id="AbhT_7.3">
            vidadhatparasaṃvittāvupāya iti varṇitam /<br />
            yathāraghaṭṭacakrāgraghaṭīyantraughavāhanam // 3
             <span class="ref">AbhT_7.3</span></p>
         
         <p id="AbhT_7.4">
            ekānusaṃdhiyatnena citraṃ yantrodayaṃ bhajet /<br />
            ekānusaṃdhānabalājjāte mantrodaye@niśam // 4
             <span class="ref">AbhT_7.4</span></p>
         
         <p id="AbhT_7.5">
            tanmantradevatā yatnāttādātmyena prasīdati /<br />
            khe rasaikākṣi nityotthe tadardhaṃ dvikapiṇḍake // 5
             <span class="ref">AbhT_7.5</span></p>
         
         <p id="AbhT_7.6">
            trike sapta sahasrāṇi dviśatītyudayo mataḥ /<br />
            catuṣke tu sahasrāṇi pañca caiva catuḥśatī // 6
             <span class="ref">AbhT_7.6</span></p>
         
         <p id="AbhT_7.7">
            pañcārṇe@bdhisahasrāṇi triśatī viṃśatistathā /<br />
            ṣaṭke sahasratritayaṃ ṣaṭśatī codayo bhavet // 7
             <span class="ref">AbhT_7.7</span></p>
         
         <p id="AbhT_7.8">
            saptake trisahasraṃ tu ṣaḍaśītyadhikaṃ smṛtam /<br />
            śataistu saptaviṃśatyā varṇāṣṭakavikalpite // 8
             <span class="ref">AbhT_7.8</span></p>
         
         <p id="AbhT_7.9">
            caturviṃśatiśatyā tu navārṇeṣūdayo bhavet /<br />
            adhiṣaṣṭyekaviṃśatyā śatānāṃ daśavarṇake // 9
             <span class="ref">AbhT_7.9</span></p>
         
         <p id="AbhT_7.10">
            ekānnaviṃśatiśataṃ catuḥṣaṣṭiḥ śivārṇake /<br />
            aṣṭādaśa śatāni syurudayo dvādaśārṇake // 10
             <span class="ref">AbhT_7.10</span></p>
         
         <p id="AbhT_7.11">
            trayodaśārṇe dvāṣaṣṭyā śatāni kila ṣoḍaśa /<br />
            tricatvāriṃśatā pañcadaśeti bhuvanārṇake // 11
             <span class="ref">AbhT_7.11</span></p>
         
         <p id="AbhT_7.12">
            caturdaśaśatī khābdhiḥ syātpañcadaśavarṇake /<br />
            trayodaśaśatī sārdhā ṣoḍaśārṇe tu kathyate // 12
             <span class="ref">AbhT_7.12</span></p>
         
         <p id="AbhT_7.13">
            śatadvādaśikā saptadaśārṇe saikasaptatiḥ /<br />
            aṣṭādaśārṇe vijñeyā śatadvādaśikā budhaiḥ // 13
             <span class="ref">AbhT_7.13</span></p>
         
         <p id="AbhT_7.14">
            caturviṃśatisaṃkhyāke cakre navaśatī bhavet /<br />
            saptaviṃśatisaṃkhyāte tūdayo@ṣṭaśatātmakaḥ // 14
             <span class="ref">AbhT_7.14</span></p>
         
         <p id="AbhT_7.15">
            dvātriṃśake mahācakre ṣaṭśatī pañcasaptatiḥ /<br />
            dvicaturviṃśake cakre sārdhāṃ śatacatuṣṭayīm // 15
             <span class="ref">AbhT_7.15</span></p>
         
         <p id="AbhT_7.16">
            udayaṃ piṇḍayogajñaḥ piṇḍamantreṣu lakṣayet /<br />
            catuṣpañcāśake cakre śatānāṃ tu catuṣṭayam // 16
             <span class="ref">AbhT_7.16</span></p>
         
         <p id="AbhT_7.17">
            saptatriṃśatsahārdhena triśatyaṣṭāṣṭake bhavet /<br />
            ardhamardhatribhāgaśca ṣaṭṣaṣṭirdviśatī bhavet // 17
             <span class="ref">AbhT_7.17</span></p>
         
         <p id="AbhT_7.18">
            ekāśītipade cakre udayaḥ prāṇacāragaḥ /<br />
            cakre tu ṣaṇṇavatyākhye sapādā dviśatī bhavet // 18
             <span class="ref">AbhT_7.18</span></p>
         
         <p id="AbhT_7.19">
            aṣṭottaraśate cakre dviśatastūdayo bhavet /<br />
            krameṇetthamidaṃ cakraṃ ṣaṭkṛtvo dviguṇaṃ yadā // 19
             <span class="ref">AbhT_7.19</span></p>
         
         <p id="AbhT_7.20">
            tato@pi dviguṇe@ṣṭāṃśasyārdhamadhyardhamekakam /<br />
            tato@pi sūkṣmakuśalairardhārdhādiprakalpane // 20
             <span class="ref">AbhT_7.20</span></p>
         
         <p id="AbhT_7.21">
            bhāgaṣoḍaśakasthityā sūkṣmaścāro@bhilakṣyate /<br />
            evaṃ prayatnasaṃruddhaprāṇacārasya yoginaḥ // 21
             <span class="ref">AbhT_7.21</span></p>
         
         <p id="AbhT_7.22">
            krameṇa prāṇacārasya grāsa evopajāyate /<br />
            prāṇagrāsakramāvāptakālasaṃkarṣaṇasthitiḥ // 22
             <span class="ref">AbhT_7.22</span></p>
         
         <p id="AbhT_7.23">
            saṃvidekaiva pūrṇā syājjñānabhedavyapohanāt /<br />
            tathā hi prāṇacārasya navasyānudaye sati // 23
             <span class="ref">AbhT_7.23</span></p>
         
         <p id="AbhT_7.24">
            na kālabhedajanito jñānabhedaḥ prakalpate /<br />
            saṃvedyabhedānna jñānaṃ bhinnaṃ śikharivṛttavat // 24
             <span class="ref">AbhT_7.24</span></p>
         
         <p id="AbhT_7.25">
            kālastu bhedakastasya sa tu sūkṣmaḥ kṣaṇo mataḥ /<br />
            saukṣmyasya cāvadhirjñānaṃ yāvattiṣṭhati sa kṣaṇaḥ // 25
             <span class="ref">AbhT_7.25</span></p>
         
         <p id="AbhT_7.26">
            anyathā na sa nirvaktuṃ nipuṇairapi pāryate /<br />
            jñānaṃ kiyadbhavettāvattadabhāvo na bhāsate // 26
             <span class="ref">AbhT_7.26</span></p>
         
         <p id="AbhT_7.27">
            tadabhāvaśca no tāvadyāvattatrākṣavartmani /<br />
            arthe vātmapradeśe vā na saṃyogavibhāgitā // 27
             <span class="ref">AbhT_7.27</span></p>
         
         <p id="AbhT_7.28">
            sā cedudayate spandamayī tatprāṇagā dhruvam /<br />
            bhavedeva tataḥ prāṇaspandābhāve na sā bhavet // 28
             <span class="ref">AbhT_7.28</span></p>
         
         <p id="AbhT_7.29">
            tadabhāvānna vijñānābhāvaḥ saivaṃ tu saiva dhīḥ /<br />
            na cāsau vastuto dīrghā kālabhedavyapohanāt // 29
             <span class="ref">AbhT_7.29</span></p>
         
         <p id="AbhT_7.30">
            vastuto hyata eveyaṃ kālaṃ saṃvinna saṃspṛśet /<br />
            ata ekaiva saṃvittirnānārūpe tathātathā // 30
             <span class="ref">AbhT_7.30</span></p>
         
         <p id="AbhT_7.31">
            vindānā nirvikalpāpi vikalpo bhāvagocare /<br />
            spandāntaraṃ na yāvattaduditaṃ tāvadeva saḥ // 31
             <span class="ref">AbhT_7.31</span></p>
         
         <p id="AbhT_7.32">
            tāvāneko vikalpaḥ syādvividhaṃ vastu kalpayan /<br />
            ye tvitthaṃ na vidusteṣāṃ vikalpo nopapadyate // 32
             <span class="ref">AbhT_7.32</span></p>
         
         <p id="AbhT_7.33">
            sa hyeko na bhavetkaścit trijagatyāpi jātucit /<br />
            śabdārūṣaṇayā jñānaṃ vikalpaḥ kila kathyate // 33
             <span class="ref">AbhT_7.33</span></p>
         
         <p id="AbhT_7.34">
            sā ca syātkramikaivetthaṃ kiṃ kathaṃ ko vikalpayet /<br />
            ghaṭa ityapi neyānsyādvikalpaḥ kā kathā sthitau // 34
             <span class="ref">AbhT_7.34</span></p>
         
         <p id="AbhT_7.35">
            na vikalpaśca ko@pyasti yo mātrāmātraniṣṭhitaḥ /<br />
            na ca jñānasamūho@sti teṣāmayugapatsthiteḥ // 35
             <span class="ref">AbhT_7.35</span></p>
         
         <p id="AbhT_7.36">
            tenāstaṅgata evaiṣa vyavahāro vikalpajaḥ /<br />
            tasmātspandāntaraṃ yāvannodiyāttāvadekakam // 36
             <span class="ref">AbhT_7.36</span></p>
         
         <p id="AbhT_7.37">
            vijñānaṃ tadvikalpātmadharmakoṭīrapi spṛśet /<br />
            ekāśītipadodāraśaktyāmarśātmakastataḥ // 37
             <span class="ref">AbhT_7.37</span></p>
         
         <p id="AbhT_7.38">
            vikalpaḥ śivatādāyī pūrvameva nirūpitaḥ /<br />
            yathā karṇau nartayāmītyevaṃ yatnāttathā bhavet // 38
             <span class="ref">AbhT_7.38</span></p>
         
         <p id="AbhT_7.39">
            cakracāragatādyatnāttadvattaccakragaiva dhīḥ /<br />
            japahomārcanādīnāṃ prāṇasāmyamato vidhiḥ // 39
             <span class="ref">AbhT_7.39</span></p>
         
         <p id="AbhT_7.40">
            siddhāmate kuṇḍalinīśaktiḥ prāṇasamonmanā /<br />
            uktaṃ ca yoginīkaule tadetatparameśinā // 40
             <span class="ref">AbhT_7.40</span></p>
         
         <p id="AbhT_7.41">
            padamantrākṣare cakre vibhāgaṃ śaktitattvagam /<br />
            padeṣu kṛtvā mantrajño japādau phalabhāgbhavet // 41
             <span class="ref">AbhT_7.41</span></p>
         
         <p id="AbhT_7.42">
            dvitrisaptāṣṭasaṃkhyātaṃ lopayecchatikodayam /<br />
            iti śaktisthitā mantrā vidyā vā cakranāyakāḥ // 42
             <span class="ref">AbhT_7.42</span></p>
         
         <p id="AbhT_7.43">
            padapiṇḍasvarūpeṇa jñātvā yojyāḥ sadā priye /<br />
            nityodaye mahātattve udayasthe sadāśive // 43
             <span class="ref">AbhT_7.43</span></p>
         
         <p id="AbhT_7.44">
            ayuktāḥ śaktimārge tu na japtāścodayena ye /<br />
            te na siddhyanti yatnena japtāḥ koṭiśatairapi // 44
             <span class="ref">AbhT_7.44</span></p>
         
         <p id="AbhT_7.45">
            mālāmantreṣu sarveṣu mānaso japa ucyate /<br />
            upāṃśurvā śaktyudayaṃ teṣāṃ na parikalpayet // 45
             <span class="ref">AbhT_7.45</span></p>
         
         <p id="AbhT_7.46">
            padamantreṣu sarveṣu yāvattatpadaśaktigam /<br />
            śakyate satataṃ yuktaistāvajjapyaṃ tu sādhakaiḥ // 46
             <span class="ref">AbhT_7.46</span></p>
         
         <p id="AbhT_7.47">
            tāvatī teṣu vai saṃkhyā padeṣu padasaṃjñitā /<br />
            tāvantamudayaṃ kṛtvā tripadoktyāditaḥ kramāt // 47
             <span class="ref">AbhT_7.47</span></p>
         
         <p id="AbhT_7.48">
            dvādaśākhye dvādaśite cakre sārdhaṃ śataṃ bhavet /<br />
            udayastaddhi sacatuścatvāriṃśacchataṃ bhavet // 48
             <span class="ref">AbhT_7.48</span></p>
         
         <p id="AbhT_7.49">
            ṣoḍaśākhye dvādaśite dvānavatyadhike śate /<br />
            cārārdhena samaṃ proktaṃ śataṃ dvādaśakādhikam // 49
             <span class="ref">AbhT_7.49</span></p>
         
         <p id="AbhT_7.50">
            ṣoḍaśākhye ṣoḍaśite bhaveccaturaśītigaḥ /<br />
            udayo dviśataṃ taddhi ṣaṭpañcāśatsamuttaram // 50
             <span class="ref">AbhT_7.50</span></p>
         
         <p id="AbhT_7.51">
            cārāṣṭabhāgāṃstrīnatra kathayantyadhikānbudhāḥ /<br />
            aṣṭāṣṭake dvādaśite pādārdhaṃ viṃśatiṃ vasūn // 51
             <span class="ref">AbhT_7.51</span></p>
         
         <p id="AbhT_7.52">
            udayaḥ saptaśatikā sāṣṭā ṣaṣṭiryato hi saḥ /<br />
            eṣa cakrodayaḥ proktaḥ sādhakānāṃ hitāvahaḥ // 52
             <span class="ref">AbhT_7.52</span></p>
         
         <p id="AbhT_7.53">
            niruddhya mānasīrvṛttīścakre viśrāntimāgataḥ /<br />
            vyutthāya yāvadviśrāmyettāvaccārodayo hyayam // 53
             <span class="ref">AbhT_7.53</span></p>
         
         <p id="AbhT_7.54">
            pūrṇe samudaye tvatra praveśaikātmyanirgamāḥ /<br />
            traya ityata evoktaḥ siddhau madhyodayo varaḥ // 54
             <span class="ref">AbhT_7.54</span></p>
         
         <p id="AbhT_7.55">
            ādyantodayanirmuktā madhyamodayasaṃyutāḥ /<br />
            mantravidyācakragaṇāḥ siddhibhājo bhavanti hi // 55
             <span class="ref">AbhT_7.55</span></p>
         
         <p id="AbhT_7.56">
            mantracakrodayajñastu vidyācakrodayārthavit /<br />
            kṣipraṃ siddhyediti proktaṃ śrīmaddviṃśatike trike // 56
             <span class="ref">AbhT_7.56</span></p>
         
         <p id="AbhT_7.57">
            dvistriścaturvā mātrābhirvidyāṃ vā cakrameva vā /<br />
            tattvodayayutaṃ nityaṃ pṛthagbhūtaṃ japetsadā // 57
             <span class="ref">AbhT_7.57</span></p>
         
         <p id="AbhT_7.58">
            piṇḍākṣarapadairmantramekaikaṃ śaktitattvagam /<br />
            bahvakṣarastu yo mantro vidyā vā cakrameva vā // 58
             <span class="ref">AbhT_7.58</span></p>
         
         <p id="AbhT_7.59">
            śaktisthaṃ naiva taṃ tatra vibhāgastvoṃnamontagaḥ /<br />
            asmiṃstattvodaye tasmādahorātrastriśastriśaḥ // 59
             <span class="ref">AbhT_7.59</span></p>
         
         <p id="AbhT_7.60">
            vibhajyate vibhāgaśca punareva triśastriśaḥ /<br />
            pūrvodaye tu viśramya dvitīyenollasedyadā // 60
             <span class="ref">AbhT_7.60</span></p>
         
         <p id="AbhT_7.61">
            viśeccārdhardhikāyogāttadoktārdhodayo bhavet /<br />
            yadā pūrṇodayātmā tu samaḥ kālastrike sphuret // 61
             <span class="ref">AbhT_7.61</span></p>
         
         <p id="AbhT_7.62">
            praveśaviśrāntyullāse syātsvatryaṃśodayastadā /<br />
            etyeṣa kālavibhavaḥ prāṇa eva pratiṣṭhitaḥ // 62
             <span class="ref">AbhT_7.62</span></p>
         
         <p id="AbhT_7.63">
            sa spade khe sa taccityāṃ tenāsyāṃ viśvaniṣṭhiatiḥ /<br />
            ataḥ saṃvitpratiṣṭhānau yato viśvalayodayau // 63
             <span class="ref">AbhT_7.63</span></p>
         
         <p id="AbhT_7.64">
            śaktyante@dhvani tatspandāsaṃkhyātā vāstavī tataḥ /<br />
            uktaṃ śrīmālinītantre gātre yatraiva kutracit // 64
             <span class="ref">AbhT_7.64</span></p>
         
         <p id="AbhT_7.65">
            vikāra upajāyeta tattattvaṃ tattvamuttamam /<br />
            prāṇe pratiṣṭhitaḥ kālastadāviṣṭā ca yattanuḥ // 65
             <span class="ref">AbhT_7.65</span></p>
         
         <p id="AbhT_7.66">
            dehe pratiṣṭhitasyāsya tato rūpaṃ nirūpyate /<br />
            citspandaprāṇavṛttīnāmantyā yā sthūlatā suṣiḥ // 66
             <span class="ref">AbhT_7.66</span></p>
         
         <p id="AbhT_7.67">
            sā nāḍīrūpatāmetya dehaṃ saṃtānayedimam /<br />
            śrīsvacchande@ta evoktaṃ yathā parṇaṃ svatantubhiḥ // 67
             <span class="ref">AbhT_7.67</span></p>
         
         <p id="AbhT_7.68">
            vyāptaṃ tadvattanurdvāradvāribhāvena nāḍibhiḥ /<br />
            pādāṅguṣṭhādikordhvasthabrahmakuṇḍalikāntagaḥ // 68
             <span class="ref">AbhT_7.68</span></p>
         
         <p id="AbhT_7.69">
            kālaḥ samastaścaturaśītāvevāṅguleṣvitaḥ /<br />
            dvādaśāntāvadhiṃ kiṃcitsūkṣmakālasthitiṃ viduḥ // 69
             <span class="ref">AbhT_7.69</span></p>
         
         <p id="AbhT_7.70">
            ṣaṇṇavatyāmadhaḥ ṣaḍdvikramāccāṣṭottaraṃ śatam /<br />
            atra madhyamasaṃcāriprāṇodayalayāntare // 70
             <span class="ref">AbhT_7.70</span></p>
         
         <p id="AbhT_7.71">
            viśve sṛṣṭilayāste tu citrā vāyvantarakramāt /<br />
            ityeṣa sūkṣmaparimarśanaśīlanīyaścakrodayo@nubhavaśāstradṛśā mayoktaḥ // 71
             <span class="ref">AbhT_7.71</span></p>
         
         
         <p>:C8 atha śītantrāloke aṣṭamamāhnikaṃ</p>
         
         
         <p id="AbhT_8.1">
            deśādhvano@pyatha samāsavikāsayogātsaṃgīyate vidhirayaṃ śivaśāstradṛṣṭaḥ // 1b
             <span class="ref">AbhT_8.1</span></p>
         
         <p id="AbhT_8.2">
            vicārito@yaṃ kālādhvā kriyāśaktimayaḥ prabhoḥ /<br />
            mūrtivaicitryajastajjo deśādhvātha nirūpyate // 2
             <span class="ref">AbhT_8.2</span></p>
         
         <p id="AbhT_8.3">
            adhvā samasta evāyaṃ cinmātre saṃpratiṣṭhitaḥ /<br />
            yattatra nahi viśrāntaṃ tannabhaḥkusumāyate // 3
             <span class="ref">AbhT_8.3</span></p>
         
         <p id="AbhT_8.4">
            saṃviddvāreṇa tatsṛṣṭe śūnye dhiyi marutsu ca /<br />
            nāḍīcakrānucakreṣu barhirdehe@dhvasaṃsthitiḥ // 4
             <span class="ref">AbhT_8.4</span></p>
         
         <p id="AbhT_8.5">
            tatrādhvaivaṃ nirūpyo@yaṃ yatastatprakriyākramam /<br />
            anusaṃdadhadeva drāg yogī bhairavatāṃ vrajet // 5
             <span class="ref">AbhT_8.5</span></p>
         
         <p id="AbhT_8.6">
            didṛkṣayaiva sarvārthān yadā vyāpyāvatiṣṭhate /<br />
            tadā kiṃ bahunoktena ityuktaṃ spandaśāsane // 6
             <span class="ref">AbhT_8.6</span></p>
         
         <p id="AbhT_8.7">
            jñātvā samastamadhvānaṃ tadīśeṣu vilāpayet /<br />
            tān dehaprāṇadhīcakre pūrvavad gālayetkramāt // 7
             <span class="ref">AbhT_8.7</span></p>
         
         <p id="AbhT_8.8">
            tatsamastaṃ svasaṃvittau sā saṃvidbharitātmikā /<br />
            upāsyamānā saṃsārasāgarapralayānalaḥ // 8
             <span class="ref">AbhT_8.8</span></p>
         
         <p id="AbhT_8.9">
            śrīmahīkṣottare caitānadhveśān gururabravīt /<br />
            brahmānantātpradhānāntaṃ viṣṇuḥ puṃsaḥ kalāntagam // 9
             <span class="ref">AbhT_8.9</span></p>
         
         <p id="AbhT_8.10">
            rudro granthau ca māyāyāmīśaḥ sādākhyagocare /<br />
            anāśritaḥ śivastasmādvyāptā tadvyāpakaḥ paraḥ // 10
             <span class="ref">AbhT_8.10</span></p>
         
         <p id="AbhT_8.11">
            evaṃ śivatvamāpannamiti matvā nyarūpyata /<br />
            na prakriyāparaṃ jñānamiti svacchandaśāsane // 11
             <span class="ref">AbhT_8.11</span></p>
         
         <p id="AbhT_8.12">
            triśiraḥśāsane bodho mūlamadhyāgrakalpitaḥ /<br />
            ṣaṭtriṃśattattvasaṃrambhaḥ smṛtirbhedavikalpanā // 12
             <span class="ref">AbhT_8.12</span></p>
         
         <p id="AbhT_8.13">
            avyāhatavibhāgo@smibhāvo mūlaṃ tu bodhagam /<br />
            samastatattvabhāvo@yaṃ svātmanyevāvibhāgakaḥ // 13
             <span class="ref">AbhT_8.13</span></p>
         
         <p id="AbhT_8.14">
            bodhamadhyaṃ bhavetkiṃcidādhārādheyalakṣaṇam /<br />
            tattvabhedavibhāgena svabhāvasthitilakṣaṇam // 14
             <span class="ref">AbhT_8.14</span></p>
         
         <p id="AbhT_8.15">
            bodhāgraṃ tattu vidbodhaṃ nistaraṅgaṃ bṛhatsukham /<br />
            saṃvidekātmatānītabhūtabhāvapurādikaḥ // 15
             <span class="ref">AbhT_8.15</span></p>
         
         <p id="AbhT_8.16">
            avyavacchinnasaṃvittirbhairavaḥ parameśvaraḥ /<br />
            śrīdevyāyāmale coktaṃ ṣaṭtriṃśattattvasundaram // 16
             <span class="ref">AbhT_8.16</span></p>
         
         <p id="AbhT_8.17">
            adhvānaṃ ṣaḍvidhaṃ dhyāyansadyaḥ śivamayo bhavet /<br />
            yadyapyamuṣya nāthasya saṃvittyanatirekiṇaḥ // 17
             <span class="ref">AbhT_8.17</span></p>
         
         <p id="AbhT_8.18">
            pūrṇasyordhvādimadhyāntavyavasthā nāsti vāstavī /<br />
            tathāpi pratipattṝṇāṃ pratipādayitustathā // 18
             <span class="ref">AbhT_8.18</span></p>
         
         <p id="AbhT_8.19">
            svasvarūpānusāreṇa madhyāditvādikalpanāḥ /<br />
            tataḥ pramātṛsaṃkalpaniyamāt pārthivaṃ viduḥ // 19
             <span class="ref">AbhT_8.19</span></p>
         
         <p id="AbhT_8.20">
            tattvaṃ sarvāntarālasthaṃ yatsarvāvaraṇairvṛtam /<br />
            tadatra pārthive tattve kathyate bhuvanasthitiḥ // 20
             <span class="ref">AbhT_8.20</span></p>
         
         <p id="AbhT_8.21">
            netā kaṭāharudrāṇāmanantaḥ kāmasevinām /<br />
            potārūḍho jalasyāntarmadyapānavighūrṇitaḥ // 21
             <span class="ref">AbhT_8.21</span></p>
         
         <p id="AbhT_8.22">
            sa devaṃ bhairavaṃ dhyāyan nāgaiśca parivāritaḥ /<br />
            kālāgrerbhuvanaṃ cordhve koṭiyojanamucchritam // 22
             <span class="ref">AbhT_8.22</span></p>
         
         <p id="AbhT_8.23">
            lokānāṃ bhasmasādbhāvabhayānnordhva sa vīkṣate /<br />
            sa ca vyāptāpi viśvasya yasmātpluṣyannimāṃ bhuvam // 23
             <span class="ref">AbhT_8.23</span></p>
         
         <p id="AbhT_8.24">
            narakebhyaḥ purā vyaktastenāsau tadadho mataḥ /<br />
            daśa koṭyo vibhorjvālā tadardha śūnyamūrdhvataḥ // 24
             <span class="ref">AbhT_8.24</span></p>
         
         <p id="AbhT_8.25">
            tadūrdhve narakādhīśāḥ kramādduḥkhaikavedanāḥ /<br />
            śdho madhye tadūrdhve ca sthitā bhedāntarairvṛtāḥ // 25
             <span class="ref">AbhT_8.25</span></p>
         
         <p id="AbhT_8.26">
            avīcikumbhīpākākhyarauravāsteṣvanukramāt /<br />
            ekādaśaikādaśa ca daśetyantaḥ śarāgni tat // 26
             <span class="ref">AbhT_8.26</span></p>
         
         <p id="AbhT_8.27">
            pratyekameṣāmekonā koṭirucchritirantaram /<br />
            lakṣamatra khavedāsyasaṃkhyānāmantarā sthitiḥ // 27
             <span class="ref">AbhT_8.27</span></p>
         
         <p id="AbhT_8.28">
            kūṣmāṇḍa ūrdhve lakṣonakoṭisthānastadīśitā /<br />
            śāstraviruddhācaraṇāt kṛṣṇaṃ ye karma vidadhate // 28
             <span class="ref">AbhT_8.28</span></p>
         
         <p id="AbhT_8.29">
            tatra bhīmairlokapuruṣaiḥ pīḍyante bhogaparyantam /<br />
            ye sakṛdapi parameśaṃ śivamekāgreṇa cetasā śaraṇam // 29
             <span class="ref">AbhT_8.29</span></p>
         
         <p id="AbhT_8.30">
            yānti na te narakayujaḥ kṛṣṇaṃ teṣāṃ sukhālpatādāyi /<br />
            sahasranavakotsedhamekāntaramatha kramāt // 30
             <span class="ref">AbhT_8.30</span></p>
         
         <p id="AbhT_8.31">
            pātālāṣṭakamekaikamaṣṭame hāṭakaḥ prabhuḥ /<br />
            pratilokaṃ niyuktātmā śrīkaṇṭho haṭhato bahūḥ // 31
             <span class="ref">AbhT_8.31</span></p>
         
         <p id="AbhT_8.32">
            siddhīrdadātyasāvevaṃ śrīmadrauravaśāsane /<br />
            vratino ye cikarmasthā niṣiddhācārakāriṇaḥ // 32
             <span class="ref">AbhT_8.32</span></p>
         
         <p id="AbhT_8.33">
            dīkṣitā api ye luptasamayā naca kurvate /<br />
            prāyaścittāṃstathā tatsthā vāmācārasya dūṣakāḥ // 33
             <span class="ref">AbhT_8.33</span></p>
         
         <p id="AbhT_8.34">
            devāgnidravyavṛttyaṃśajīvinaścottamasthitāḥ /<br />
            adhaḥsthagāruḍādyanyamantrasevāparāyaṇāḥ // 34
             <span class="ref">AbhT_8.34</span></p>
         
         <p id="AbhT_8.35">
            te hāṭakavibhoragre kiṅkarā vividhātmakāḥ /<br />
            te tu tatrāpi deveśaṃ bhaktyā cetparyupāsate // 35
             <span class="ref">AbhT_8.35</span></p>
         
         <p id="AbhT_8.36">
            tadīśatattve līyante kramācca parame śive /<br />
            anyathā ye tu vartante tadbhoganiratātmakāḥ // 36
             <span class="ref">AbhT_8.36</span></p>
         
         <p id="AbhT_8.37">
            te kālavahnisaṃtāpadīnākrandaparāyaṇāḥ /<br />
            guṇatattve nilīyante tataḥ sṛṣṭimukhe punaḥ // 37
             <span class="ref">AbhT_8.37</span></p>
         
         <p id="AbhT_8.38">
            pātyante mātṛbhirghorayātanaughapurassaram /<br />
            adhamādhamadeheṣu nijakarmānurūpataḥ // 38
             <span class="ref">AbhT_8.38</span></p>
         
         <p id="AbhT_8.39">
            mānuṣānteṣu tatrāpi kecinmantravidaḥ kramāt /<br />
            mucyante@nye tu badhyante pūrvakṛtyānusārataḥ // 39
             <span class="ref">AbhT_8.39</span></p>
         
         <p id="AbhT_8.40">
            ityeṣa gaṇavṛttānto nāmnā hulahulādinā /<br />
            proktaṃ bhagavatā śrīmadānandādhikaśāsane // 40
             <span class="ref">AbhT_8.40</span></p>
         
         <p id="AbhT_8.41">
            pātālordhve sahasrāṇi viṃśatirbhūkaṭāhakaḥ /<br />
            siddhātantre tu pātālapṛṣṭhe yakṣīsamāvṛtam // 41
             <span class="ref">AbhT_8.41</span></p>
         
         <p id="AbhT_8.42">
            bhadrakālyāḥ puraṃ yatra tābhiḥ krīḍanti sādhakāḥ /<br />
            tatastamastaptabhūmistataḥśūnyaṃ tato@hayaḥ // 42
             <span class="ref">AbhT_8.42</span></p>
         
         <p id="AbhT_8.43">
            etāni yātanāsthānaṃ gurumantrādidūṣiṇām /<br />
            tato bhūmyūrdhva [madhya] to meruḥ sahasrāṇi sa ṣoḍaśa // 43
             <span class="ref">AbhT_8.43</span></p>
         
         <p id="AbhT_8.44">
            magnastanmūlavistārastaddvayenordhvavistṛtiḥ /<br />
            sahasrābdhivasūcchrāyo haimaḥ sarvāmarālayaḥ // 44
             <span class="ref">AbhT_8.44</span></p>
         
         <p id="AbhT_8.45">
            madhyordhvādhaḥ samudvṛttaśarāvacaturaśrakaḥ /<br />
            bhairavīyaṃ ca talliṅgaṃ dharaṇī cāsya pīṭhikā // 45
             <span class="ref">AbhT_8.45</span></p>
         
         <p id="AbhT_8.46">
            sarve devā nilīnā hi tatra tatpūjitaṃ sadā /<br />
            madhye merusabhā dhātustadīśadiśi ketanam // 46
             <span class="ref">AbhT_8.46</span></p>
         
         <p id="AbhT_8.47">
            jyotiṣkaśikharaṃ śaṃbhoḥ śrīkaṇṭhāṃśaśca sa prabhuḥ /<br />
            avaruhya sahasrāṇi manovatyāścaturdaśa // 47
             <span class="ref">AbhT_8.47</span></p>
         
         <p id="AbhT_8.48">
            cakravāṭaścaturdikko meruratra tu lokapāḥ /<br />
            amarāvatikendrasya pūrvasyāṃ dakṣiṇena tām // 48
             <span class="ref">AbhT_8.48</span></p>
         
         <p id="AbhT_8.49">
            atsaraḥsiddhasādhyāstāmuttareṇa vināyakāḥ /<br />
            tejovatī svadiśyagneḥ purī tāṃ paścimena tu // 49
             <span class="ref">AbhT_8.49</span></p>
         
         <p id="AbhT_8.50">
            viśvedevā viśvakarmā kramāttadanugāśca ye /<br />
            yāmyāṃ saṃyamanī tāṃ tu paścimena kramāt sthitāḥ // 50
             <span class="ref">AbhT_8.50</span></p>
         
         <p id="AbhT_8.51">
            mātṛnandā svasaṃkhyātā rudrāstatsādhakāstathā /<br />
            kṛṣṇāṅgārā nirṛtiśca tāṃ pūrveṇa piśācakāḥ // 51
             <span class="ref">AbhT_8.51</span></p>
         
         <p id="AbhT_8.52">
            rakṣāṃsi siddhagandharvāstūttareṇottareṇa tām /<br />
            vāruṇī śuddhavatyākhyā bhūtaugho dakṣiṇena tām // 52
             <span class="ref">AbhT_8.52</span></p>
         
         <p id="AbhT_8.53">
            uttareṇottareṇaināṃ vasuvidyādharāḥ kramāt /<br />
            vāyorgandhavatī tasyā dakṣiṇe kinnarāḥ punaḥ // 53
             <span class="ref">AbhT_8.53</span></p>
         
         <p id="AbhT_8.54">
            vīṇāsarasvatī devī nāradastumburustathā /<br />
            mahodayendorguhyāḥ syuḥ paścime@syāḥ punaḥ punaḥ // 54
             <span class="ref">AbhT_8.54</span></p>
         
         <p id="AbhT_8.55">
            kuberaḥ karmadevāśca tathā tatsādhakā api /<br />
            yaśasvinī maheśasya tasyāḥ paścimato hariḥ // 55
             <span class="ref">AbhT_8.55</span></p>
         
         <p id="AbhT_8.56">
            dakṣiṇe dakṣiṇe brahmāśvinau dhanvantariḥ kramāt /<br />
            mairave cakravāṭe@sminnevaṃ mukhyāḥ puro@ṣṭadhā // 56
             <span class="ref">AbhT_8.56</span></p>
         
         <p id="AbhT_8.57">
            antarālagatāstvanyāḥ punaḥ ṣaḍviṃśatiḥ smṛtāḥ /<br />
            iṣṭāpūrtaratāḥ puṇye varṣeye bhārate narāḥ // 57
             <span class="ref">AbhT_8.57</span></p>
         
         <p id="AbhT_8.58">
            te merugāḥ sakṛcchambhuṃ ye vārcanti yathocitam /<br />
            meroḥ pradakṣiṇāpyodagdikṣu viṣkambhaparvatāḥ // 58
             <span class="ref">AbhT_8.58</span></p>
         
         <p id="AbhT_8.59">
            mandaro gandhamādaśca vipulo@tha supārśvakaḥ /<br />
            sitapītanīlaraktāste kramātpādaparvatāḥ // 59
             <span class="ref">AbhT_8.59</span></p>
         
         <p id="AbhT_8.60">
            etairbhuvamavaṣṭabhya merustiṣṭhati niścalaḥ /<br />
            caitrarathanandanākhye vaiśrājaṃ pitṛvanaṃ vanānyāhuḥ // 60
             <span class="ref">AbhT_8.60</span></p>
         
         <p id="AbhT_8.61">
            raktodamānasasitaṃ bhadraṃ caitaccatuṣṭayaṃ sarasām /<br />
            vṛkṣāḥ kadambajambvaśvatthanyagrodhakāḥ kramaśaḥ // 61
             <span class="ref">AbhT_8.61</span></p>
         
         <p id="AbhT_8.62">
            eṣu ca caturṣvacaleṣu trayaṃ trayaṃ kramaśa etadāmnātam /<br />
            mervadho lavaṇābdhyantaṃ jambudvīpaḥ samantataḥ // 62
             <span class="ref">AbhT_8.62</span></p>
         
         <p id="AbhT_8.63">
            lakṣamātraḥ sa navadhā jāto maryādaparvataiḥ /<br />
            niṣadho hemakūṭaśca himavāndakṣiṇe trayaḥ // 63
             <span class="ref">AbhT_8.63</span></p>
         
         <p id="AbhT_8.64">
            lakṣaṃ sahasranavatistadaśītiriti kramāt /<br />
            nīlaḥ śvetastriśṛṅgaśca tāvantaḥ savyataḥ punaḥ // 64
             <span class="ref">AbhT_8.64</span></p>
         
         <p id="AbhT_8.65">
            meroḥ ṣaḍete maryādācalāḥ pūrvāparāyatāḥ /<br />
            pūrvato mālyavānpaścādgandhamādanasaṃjñitaḥ // 65
             <span class="ref">AbhT_8.65</span></p>
         
         <p id="AbhT_8.66">
            savyottarāyatau tau tu catustriṃśatsahasrakau /<br />
            aṣṭāvete tato@pyanyau dvau dvau pūrvādiṣu kramāt // 66
             <span class="ref">AbhT_8.66</span></p>
         
         <p id="AbhT_8.67">
            jāṭharaḥ kūṭahimavadyātrajārudhiśṛṅgiṇaḥ /<br />
            evaṃ sthito vibhāgo@tra varṣasiddhyai nirūpyate // 67
             <span class="ref">AbhT_8.67</span></p>
         
         <p id="AbhT_8.68">
            samantāccakravāṭādho@narkendu caturaśrakam /<br />
            sahasranavavistīrṇamilākhyaṃ trimukhāyuṣam // 68
             <span class="ref">AbhT_8.68</span></p>
         
         <p id="AbhT_8.69">
            meroḥ paścimato gandhamādo yastasya paścime /<br />
            ketumālaṃ kulādrīṇāṃ saptakena vibhūṣitam // 69
             <span class="ref">AbhT_8.69</span></p>
         
         <p id="AbhT_8.70">
            meroḥ pūrva mālyavānyo bhadrāśvastasya pūrvataḥ /<br />
            sahasradaśakāyustatsapañcakulaparvatam // 70
             <span class="ref">AbhT_8.70</span></p>
         
         <p id="AbhT_8.71">
            pūrvapaścimataḥ savyottarataśca kramādime /<br />
            dvātriṃśacca catustriṃśatsahasrāṇi nirūpite // 71
             <span class="ref">AbhT_8.71</span></p>
         
         <p id="AbhT_8.72">
            merorudak śṛṅgavānyastadbahiḥ kuruvarṣakam /<br />
            cāpavannavasāhasramāyustatra trayodaśa // 72
             <span class="ref">AbhT_8.72</span></p>
         
         <p id="AbhT_8.73">
            kuruvarṣasyottare@tha vāyavye@bdhau kramāccharāḥ /<br />
            daśa ceti sahasrāṇi dvīpau candro@tha bhadrakaḥ // 73
             <span class="ref">AbhT_8.73</span></p>
         
         <p id="AbhT_8.74">
            yau śvetaśṛṅgiṇau merorvāme madhye hiraṇmayam /<br />
            tayornavakavistīrṇamāyuścārdhatrayodaśa // 74
             <span class="ref">AbhT_8.74</span></p>
         
         <p id="AbhT_8.75">
            tatra vai vāmataḥ śvetanīlayo ramyako@ntare /<br />
            sahasranavavistīrṇamāyurdvādaśa tāni ca // 75
             <span class="ref">AbhT_8.75</span></p>
         
         <p id="AbhT_8.76">
            merordakṣiṇato hemaniṣadhau yau tadantare /<br />
            haryākhyaṃ navasāhasraṃ tatsahasrādhikāyuṣam // 76
             <span class="ref">AbhT_8.76</span></p>
         
         <p id="AbhT_8.77">
            tatraiva dakṣiṇe hemahimavaddvitayāntare /<br />
            kainnaraṃ navasāhasraṃ tatsahasrādhikāyuṣam // 77
             <span class="ref">AbhT_8.77</span></p>
         
         <p id="AbhT_8.78">
            tatraiva dakṣiṇe merorhimavānyasya dakṣiṇe /<br />
            bhārataṃ navasāhasraṃ cāpavatkarmabhogabhūḥ // 78
             <span class="ref">AbhT_8.78</span></p>
         
         <p id="AbhT_8.79">
            ilāvṛtaṃ ketubhadraṃ kuruhairaṇyaramyakam /<br />
            harikinnaravarṣe ca bhogabhūrna tu karmabhūḥ // 79
             <span class="ref">AbhT_8.79</span></p>
         
         <p id="AbhT_8.80">
            atra bāhulyataḥ karmabhūbhāvo@trāpyakarmaṇām /<br />
            paśūnāṃ karmasaṃskāraḥ syāttādṛgdṛḍhasaṃskṛteḥ // 80
             <span class="ref">AbhT_8.80</span></p>
         
         <p id="AbhT_8.81">
            saṃbhavantyapyasaṃskārā bhārate@nyatra cāpi hi /<br />
            dṛḍhaprāktanasaṃskārādīśecchātaḥ śubhāśubham // 81
             <span class="ref">AbhT_8.81</span></p>
         
         <p id="AbhT_8.82">
            sthānāntare@pi karmāsti dṛṣṭaṃ tacca purātane /<br />
            tatra tretā sadā kālo bhārate tu caturyugam // 82
             <span class="ref">AbhT_8.82</span></p>
         
         <p id="AbhT_8.83">
            bhārate navakhaṇḍaṃ ca sāmudreṇāmbhasātra ca /<br />
            sthalaṃ pañcaśatī tadvajjalaṃ ceti vibhajyate // 83
             <span class="ref">AbhT_8.83</span></p>
         
         <p id="AbhT_8.84">
            indraḥ kaśerustāmrābho nāgīyaḥ prāggabhastimān /<br />
            saumyagāndharvavārāhāḥ kanyākhyaṃ cāsamudrataḥ // 84
             <span class="ref">AbhT_8.84</span></p>
         
         <p id="AbhT_8.85">
            kanyādvīpe ca navame dakṣiṇenābdhimadhyagāḥ /<br />
            upadvīpāḥ ṣaṭ kulādrisaptakena vibhūṣite // 85
             <span class="ref">AbhT_8.85</span></p>
         
         <p id="AbhT_8.86">
            aṅgayavamalayaśaṅkuḥ kumudavarāhau ca malayago@gastya /<br />
            tatraiva ca trikūṭe laṅkā ṣaḍamī hyupadvīpāḥ // 86
             <span class="ref">AbhT_8.86</span></p>
         
         <p id="AbhT_8.87">
            dvīpopadvīpagāḥ prāyo mlecchā nānāvidhā janāḥ /<br />
            muktākāñcanaratnāḍhyā iti śrīruruśāsane // 87
             <span class="ref">AbhT_8.87</span></p>
         
         <p id="AbhT_8.88">
            bhārate yatkṛtaṃ karma kṣapitaṃ vāpyavīcitaḥ /<br />
            śivāntaṃ tena muktirvā kanyākhye tu viśeṣataḥ // 88
             <span class="ref">AbhT_8.88</span></p>
         
         <p id="AbhT_8.89">
            mahākālādikā rudrakoṭiratraiva bhārate /<br />
            gaṅgādipañcaśatikā janma tenātra durlabham // 89
             <span class="ref">AbhT_8.89</span></p>
         
         <p id="AbhT_8.90">
            anyavarṣeṣu paśuvad bhogātkarmātivāhanam /<br />
            prāpyaṃ manorathātītamapi bhāratajanmanām // 90
             <span class="ref">AbhT_8.90</span></p>
         
         <p id="AbhT_8.91">
            nānāvarṇāśramācārasukhaduḥkhavicitratā /<br />
            kanyādvīpe yatastena karmabhūḥ seyamuttamā // 91
             <span class="ref">AbhT_8.91</span></p>
         
         <p id="AbhT_8.92">
            puṃsā sitāsitānyatra kurvatāṃ kila siddhyataḥ /<br />
            parāparau svarnirayāviti rauravavārtike // 92
             <span class="ref">AbhT_8.92</span></p>
         
         <p id="AbhT_8.93">
            evaṃ meroradho jambūrabhito yaḥ sa vistarāt /<br />
            syāt saptadaśadhā khaṇḍairnavabhistu samāsataḥ // 93
             <span class="ref">AbhT_8.93</span></p>
         
         <p id="AbhT_8.94">
            manoḥ svāyaṃbhuvasyāsan sutā daśa tatastrayaḥ /<br />
            prāvrajannatha jambvākhye rājā yo@gnīdhranāmakaḥ // 94
             <span class="ref">AbhT_8.94</span></p>
         
         <p id="AbhT_8.95">
            tasyābhavannava sutāstato@yaṃ navakhaṇḍakaḥ /<br />
            nābhiryo navamastasya naptā bharata ārṣabhiḥ // 95
             <span class="ref">AbhT_8.95</span></p>
         
         <p id="AbhT_8.96">
            tasyāṣṭau tanayāḥ sākaṃ kanyayā navamoṃ@śakaḥ /<br />
            bhuktaistairnavadhā tasmāllakṣayojanamātrakāt // 96
             <span class="ref">AbhT_8.96</span></p>
         
         <p id="AbhT_8.97">
            lakṣaikamātro lavaṇastadbāhye@sya puro@drayaḥ /<br />
            ṛṣabho dundubhirdhūmraḥ kaṅkadroṇendavo hyudak // 97
             <span class="ref">AbhT_8.97</span></p>
         
         <p id="AbhT_8.98">
            varāhanandanāśokāḥ paścāt sahabalāhakau /<br />
            dakṣiṇa cakramainākau vāḍavo@ntastayoḥ sthitaḥ // 98
             <span class="ref">AbhT_8.98</span></p>
         
         <p id="AbhT_8.99">
            abdherdakṣiṇataḥ khākṣisahasrātikramād giriḥ /<br />
            vidyutvāṃstrisahasrocchridāyāmo@tra phalāśinaḥ // 99
             <span class="ref">AbhT_8.99</span></p>
         
         <p id="AbhT_8.100">
            maladigdhā dīrghakeśaśmaśravo gosadharmakāḥ /<br />
            nagnāḥ saṃvatsarāśītijīvinastṛṇabhojinaḥ // 100
             <span class="ref">AbhT_8.100</span></p>
         
         <p id="AbhT_8.101">
            niryantrāṇi sadā tatra dvārāṇi bilasiddhaye /<br />
            ityetad gurubhirgītaṃ śrīmadrauravaśāsane // 101
             <span class="ref">AbhT_8.101</span></p>
         
         <p id="AbhT_8.102">
            itthaṃ ya eṣa lavaṇasamudraḥ pratipāditaḥ /<br />
            tadbahiḥ ṣaḍamī dvīpāḥ pratyekaṃ svārṇavairvṛtāḥ // 102
             <span class="ref">AbhT_8.102</span></p>
         
         <p id="AbhT_8.103">
            kramadviguṇitāḥ ṣaḍbhirmanuputrairadhiṣṭhitāḥ /<br />
            śākakuśakrauñcāḥ śalmaligomedhābjamiti ṣaḍdvīpāḥ /<br />
            kṣīradadhisarpiraikṣavamadirāmadhurāmbukāḥ ṣaḍambudhayaḥ // 103
             <span class="ref">AbhT_8.103</span></p>
         
         <p id="AbhT_8.104">
            medhātithirvapuṣmāñjyotiṣmāndyutimatā havī rājā /<br />
            saṃvara iti śākādiṣu jambudvīpe nyarūpi cāgnīdhraḥ // 104
             <span class="ref">AbhT_8.104</span></p>
         
         <p id="AbhT_8.105">
            girisaptakaparikalpitatāvatkhaṇḍāstu pañca śākādyāḥ /<br />
            puṣkarasaṃjño dvidalo hariyamavaruṇendavo@tra pūrvādau // 105
             <span class="ref">AbhT_8.105</span></p>
         
         <p id="AbhT_8.106">
            tripañcāśacca lakṣāṇi dvikoṭyayutapañcakam /<br />
            svādvarṇavāntaṃ mervardhādyojananāmiyaṃ pramā // 106
             <span class="ref">AbhT_8.106</span></p>
         
         <p id="AbhT_8.107">
            saptamajaladherbāhye haimī bhūḥ koṭidaśakamatha lakṣam /<br />
            ucchrityā vistārādayutaṃ loketarācalaḥ kathitaḥ // 107
             <span class="ref">AbhT_8.107</span></p>
         
         <p id="AbhT_8.108">
            lokālokadigaṣṭaka saṃsthaṃ rudrāṣṭakaṃ salokeśam /<br />
            kevalamityapi kecillokālokāntare ravirna bahiḥ // 108
             <span class="ref">AbhT_8.108</span></p>
         
         <p id="AbhT_8.109">
            pitṛdevapathāvasyodagdakṣiṇagau svajātpare vīthyau /<br />
            bhānoruttaradakṣiṇamayanadvayametadeva kathayanti // 109
             <span class="ref">AbhT_8.109</span></p>
         
         <p>'sarveṣāmuttaro merurlokālokaśca dakṣiṇaḥ.'</p>
         
         <p id="AbhT_8.110">
            udayāstamayāvitthaṃ sūryasya paribhāvayet // 110
             <span class="ref">AbhT_8.110</span></p>
         
         <p id="AbhT_8.111">
            ardharātro@marāvatyāṃ yāmyāyāmastameva ca /<br />
            madhyandinaṃ tadvāruṇyāṃ saumye sūryodayaḥ smṛtaḥ // 111
             <span class="ref">AbhT_8.111</span></p>
         
         <p id="AbhT_8.112">
            udayo yo@marāvatyāṃ so@rdharātro yamālaye /<br />
            ke@staṃ saumye ca madhyāhna itthaṃ sūryagatāgate // 112
             <span class="ref">AbhT_8.112</span></p>
         
         <p id="AbhT_8.113">
            pañcatriṃ śatkoṭisaṃkhyā lakṣāṇyekonaviṃśatiḥ /<br />
            catvāriṃśatsahasrāṇi dhvāntaṃ lokācalādbahiḥ // 113
             <span class="ref">AbhT_8.113</span></p>
         
         <p id="AbhT_8.114">
            saptasāgaramānastu garbhodākhyaḥ samudrarāṭ /<br />
            lokālokasya parato yadgarbhe nikhilaiva bhūḥ // 114
             <span class="ref">AbhT_8.114</span></p>
         
         <p id="AbhT_8.115">
            siddhātantre@tra garbhābdhestīre kauśeyasaṃjñitam /<br />
            maṇḍalaṃ garuḍastatra siddhapakṣasamāvṛtaḥ // 115
             <span class="ref">AbhT_8.115</span></p>
         
         <p id="AbhT_8.116">
            krīḍantiṃ parvatāgre te nava cātra kulādrayaḥ /<br />
            tata uṣṇodakāstriṃśannadyaḥpātālagāstataḥ // 116
             <span class="ref">AbhT_8.116</span></p>
         
         <p id="AbhT_8.117">
            caturdiṅnaimirodyānaṃ yoginīsevitaṃ sadā /<br />
            tato merustato nāgā meghā hemāṇḍakaṃ tataḥ // 117
             <span class="ref">AbhT_8.117</span></p>
         
         <p id="AbhT_8.118">
            brahmaṇo@ṇḍakaṭāhena merorardhena koṭayaḥ /<br />
            pañcāśadevaṃ daśasu dicu bhūrlokasaṃjñitam // 118
             <span class="ref">AbhT_8.118</span></p>
         
         <p id="AbhT_8.119">
            paśukhagamṛgatarumānuṣasarīsṛpaiḥ ṣaḍbhireṣa bhūrlokaḥ /<br />
            vyāptaḥ piśācarakṣogandharvāṇāṃ sayakṣāṇām // 119
             <span class="ref">AbhT_8.119</span></p>
         
         <p id="AbhT_8.120">
            vidyābhṛtāṃ ca kiṃ vā bahunā sarvasya bhūtasargasya /<br />
            abhimānato yatheṣṭaṃ bhogasthānaṃ nivāsaśca // 120
             <span class="ref">AbhT_8.120</span></p>
         
         <p id="AbhT_8.121">
            bhuvarlokastathā tvārkāllakṣamekaṃ tadantare /<br />
            daśa vāyupathāste ca pratyekamayutāntarāḥ // 121
             <span class="ref">AbhT_8.121</span></p>
         
         <p id="AbhT_8.122">
            ādyo vāyupathastatra vitataḥ paricarcyate /<br />
            pañcāśadyojanordhve syādṛtarddhirnāma mārutaḥ // 122
             <span class="ref">AbhT_8.122</span></p>
         
         <p id="AbhT_8.123">
            āpyāyakaḥ sa jantūnāṃ tataḥ prācetaso bhavet /<br />
            pañcāśadyojanādūrdhva tasmādūrdhva śatena tu // 123
             <span class="ref">AbhT_8.123</span></p>
         
         <p id="AbhT_8.124">
            senānīvāyuratraite mūkameghāstaḍinmucaḥ /<br />
            ye mahyāḥ krośamātreṇa tiṣṭhanti jalavarṣiṇaḥ // 124
             <span class="ref">AbhT_8.124</span></p>
         
         <p id="AbhT_8.125">
            tebhya ūrdhva śatānmeghā bhekādiprāṇivarṣiṇaḥ /<br />
            pañcāśadūrdhvamogho@tra viṣavāripravarṣiṇaḥ // 125
             <span class="ref">AbhT_8.125</span></p>
         
         <p id="AbhT_8.126">
            meghāḥ skandodbhavāścānye piśācā oghamārute /<br />
            tataḥ pañcāśadūrdhvaṃ syurmeghā mārakasaṃjñakāḥ // 126
             <span class="ref">AbhT_8.126</span></p>
         
         <p id="AbhT_8.127">
            tatra sthāne mahādevajanmānaste vināyakāḥ /<br />
            ye haranti kṛtaṃ karma narāṇāmakṛtātmanām // 127
             <span class="ref">AbhT_8.127</span></p>
         
         <p id="AbhT_8.128">
            pañcāśadūrdhvaṃ vajrāṅko vāyuratropalāmbudāḥ /<br />
            vidyādharādhamāścātra vajrāṅke saṃpratiṣṭhitāḥ // 128
             <span class="ref">AbhT_8.128</span></p>
         
         <p id="AbhT_8.129">
            ye vidyāpauruṣe ye ca śmaśānādiprasādhane /<br />
            mṛtāstatsiddhisiddhāste vajrāṃke maruti sthitāḥ // 129
             <span class="ref">AbhT_8.129</span></p>
         
         <p id="AbhT_8.130">
            pañcāśadūrdhvaṃ vajrāṃkādvaidyuto@śanivarṣiṇaḥ /<br />
            abdā apsarasaścātra ye ca puṇyakṛto narāḥ // 130
             <span class="ref">AbhT_8.130</span></p>
         
         <p id="AbhT_8.131">
            bhṛgau vahnau jale ye ca saṃgrāme cānivartinaḥ /<br />
            gograhe vadhyamokṣe vā mṛtāste vaidyute sthitāḥ // 131
             <span class="ref">AbhT_8.131</span></p>
         
         <p id="AbhT_8.132">
            vaidyutādraivatastāvāṃstatra puṣṭivahāmbudāḥ /<br />
            ūrdhvaṃ ca rogāmbumucaḥ saṃvartāstadanantare // 132
             <span class="ref">AbhT_8.132</span></p>
         
         <p id="AbhT_8.133">
            rocanāñjanabhasmādisiddhāstatraiva raivate /<br />
            krodhodakamucāṃ sthānaṃ viṣāvartaḥ sa mārutaḥ // 133
             <span class="ref">AbhT_8.133</span></p>
         
         <p id="AbhT_8.134">
            pañcāśadūrdhvaṃ tatraiva durdinābdā hutāśajāḥ /<br />
            vidyādharaviśeṣāśca tathā ye parameśvaram // 134
             <span class="ref">AbhT_8.134</span></p>
         
         <p id="AbhT_8.135">
            gāndharveṇa sadārcanti viṣāvarte@tha te sthitāḥ /<br />
            viṣāvartācchatādūrdhva durjayaḥ śvāsasaṃbhavaḥ // 135
             <span class="ref">AbhT_8.135</span></p>
         
         <p id="AbhT_8.136">
            brahmaṇo@tra sthitā meghāḥ pralaye vātakāriṇaḥ /<br />
            puṣkarābdā vāyugamā gandharvāśca parāvahe // 136
             <span class="ref">AbhT_8.136</span></p>
         
         <p id="AbhT_8.137">
            jīmūtameghāstatsaṃjñāstathā vidyādharottamāḥ /<br />
            ye ca rūpavratā lokā āvahe te pratiṣṭhitāḥ // 137
             <span class="ref">AbhT_8.137</span></p>
         
         <p id="AbhT_8.138">
            mahāvahe tvīśakṛtāḥ prajāhitakarāmbudāḥ /<br />
            mahāparivahe meghāḥ kapālotthā maheśituḥ // 138
             <span class="ref">AbhT_8.138</span></p>
         
         <p id="AbhT_8.139">
            mahāparivahānto@yamṛtarddheḥ prāṅmarutpathaḥ /<br />
            agnikanyā mātaraśca rudraśaktyā tvadhiṣṭhitāḥ // 139
             <span class="ref">AbhT_8.139</span></p>
         
         <p id="AbhT_8.140">
            dvitīye tatpare siddhacāraṇā nijakarmajāḥ /<br />
            turye devāyudhānyaṣṭau diggajāḥ pañcame punaḥ // 140
             <span class="ref">AbhT_8.140</span></p>
         
         <p id="AbhT_8.141">
            ṣaṣṭhe garutmānanyasmiṅgaṅgānyatra vṛṣo vibhuḥ /<br />
            dakṣastu navame brahmaśaktyā samadhiti[ni]ṣṭhitaḥ // 141
             <span class="ref">AbhT_8.141</span></p>
         
         <p id="AbhT_8.142">
            daśame vasavo rudrā ādityāśca marutpathe /<br />
            navayojanasāhasro vigraho@rkasya maṇḍalam // 142
             <span class="ref">AbhT_8.142</span></p>
         
         <p id="AbhT_8.143">
            triguṇaṃ jñānaśaktiḥ sā tapatyarkatayā prabhoḥ /<br />
            svarlokastu bhuvarlokāddhruvāntaṃ paribhāṣyate // 143
             <span class="ref">AbhT_8.143</span></p>
         
         <p id="AbhT_8.144">
            sūryāllakṣeṇa śītāṃśuḥ kriyāśaktiḥ śivasya sā /<br />
            candrāllakṣeṇa nākṣatraṃ tato lakṣadvayena tu // 144
             <span class="ref">AbhT_8.144</span></p>
         
         <p id="AbhT_8.145">
            pratyekaṃ bhaumataḥ sūryasutānte pañcakaṃ viduḥ /<br />
            saurāllakṣeṇa saptarṣivargastasmāddhruvastathā // 145
             <span class="ref">AbhT_8.145</span></p>
         
         <p id="AbhT_8.146">
            brahmaivāpararūpeṇa brahmasthāne dhruvo@calaḥ /<br />
            medhībhūto vimānānāṃ sarveṣāmupari dhruvaḥ // 146
             <span class="ref">AbhT_8.146</span></p>
         
         <p id="AbhT_8.147">
            atra baddhāni sarvāṇyapyūhyante@nilamaṇḍale /<br />
            svassapta mārutaskandhā āmeghādyāḥ pradhānataḥ // 147
             <span class="ref">AbhT_8.147</span></p>
         
         <p id="AbhT_8.148">
            itaśca kratuhotrādi kṛtvā jñānavivarjitāḥ /<br />
            svaryānti tatkṣaye lokaṃ mānuṣyaṃ puṇyaśeṣataḥ // 148
             <span class="ref">AbhT_8.148</span></p>
         
         <p id="AbhT_8.149">
            evaṃ bhūmerdhruvāntaṃ syāllakṣāṇi daśa pañca ca /<br />
            dve koṭī pañca cāśītirlakṣāṇi svargato mahān // 149
             <span class="ref">AbhT_8.149</span></p>
         
         <p id="AbhT_8.150">
            mārkaṇḍādyā ṛṣimunisiddhāstatra pratiṣṭhitāḥ /<br />
            nivartitādhikārāśca devā mahati saṃsthitāḥ // 150
             <span class="ref">AbhT_8.150</span></p>
         
         <p id="AbhT_8.151">
            mahāntarāle tatrānye tvadhikārabhujo janāḥ /<br />
            aṣṭau koṭyo mahallokājjano@tra kapilādayaḥ // 151
             <span class="ref">AbhT_8.151</span></p>
         
         <p id="AbhT_8.152">
            tiṣṭhanti sādhyāstatraiva bahavaḥ sukhabhāginaḥ /<br />
            janāttaporkakoṭyo@tra sanakādyā mahādhiyaḥ // 152
             <span class="ref">AbhT_8.152</span></p>
         
         <p id="AbhT_8.153">
            prajāpatīnāṃ tatrādhikāro brahmātmajanmanām /<br />
            brahmālayastu tapasaḥ satyaḥ ṣoḍaśa koṭayaḥ // 153
             <span class="ref">AbhT_8.153</span></p>
         
         <p id="AbhT_8.154">
            tatra sthitaḥ sa svayambhūrviśvamāviṣkarotyadaḥ /<br />
            satye vedāstathā cānye karmadhyānena bhāvitāḥ // 154
             <span class="ref">AbhT_8.154</span></p>
         
         <p id="AbhT_8.155">
            ānandaniṣṭhāstatrordhvekoṭirvairiñcamāsanam /<br />
            brahmāsanātkoṭiyugmaṃ puraṃ viṣṇornirūpitam // 155
             <span class="ref">AbhT_8.155</span></p>
         
         <p id="AbhT_8.156">
            dhyānapūjājapairviṣṇorbhaktā gacchanti tatpadam /<br />
            vaiṣṇavātsaptakoṭībhirbhuvanaṃ parameśituḥ // 156
             <span class="ref">AbhT_8.156</span></p>
         
         <p id="AbhT_8.157">
            rudrasya sṛṣṭisaṃhārakarturbrahmāṇḍavartmani /<br />
            dīkṣājñānavihīnā ye liṅgārādhanatatparāḥ // 157
             <span class="ref">AbhT_8.157</span></p>
         
         <p id="AbhT_8.158">
            te yāntyaṇḍāntare raudraṃ puraṃ nādhaḥ kadācana /<br />
            tatsthāḥ sarve śivaṃ yānti rudrāḥ śrīkaṇṭhadīkṣitāḥ // 158
             <span class="ref">AbhT_8.158</span></p>
         
         <p id="AbhT_8.159">
            adhikārakṣaye sākaṃ rudrakanyāgaṇena te /<br />
            puraṃ puraṃ ca rudrordhvamuttarottaravṛddhitaḥ // 159
             <span class="ref">AbhT_8.159</span></p>
         
         <p id="AbhT_8.160">
            brahmāṇḍādhaśca rudrordhva daṇḍapāṇeḥ puraṃ sa ca /<br />
            śivecchayā dṛṇātyaṇḍaṃ mokṣamārga karoti ca // 160
             <span class="ref">AbhT_8.160</span></p>
         
         <p id="AbhT_8.161">
            śarvarudrau bhīmabhavāvugro devo mahānatha /<br />
            īśāna iti bhūrlokāt sapta lokeśvarāḥ śivāḥ // 161
             <span class="ref">AbhT_8.161</span></p>
         
         <p id="AbhT_8.162">
            sthūlairviśeṣairārabdhāḥ sapta lokāḥ pare punaḥ /<br />
            sūkṣmairiti guruścaiva rurau samyaṅnyarūpayat // 162
             <span class="ref">AbhT_8.162</span></p>
         
         <p id="AbhT_8.163">
            ye brahmaṇādisarge svaśarīrānnirmitāḥ prabhūtākhyāḥ /<br />
            sthūlāḥ pañca viśeṣāḥ saptāmī tanmayā lokāḥ // 163
             <span class="ref">AbhT_8.163</span></p>
         
         <p id="AbhT_8.164">
            parato liṅgādhāraiḥ sūkṣmaistanmātrajairmahābhūtaiḥ /<br />
            lokānāmāvaraṇairviṣṭabhya parasperaṇa gandhādyaiḥ // 164
             <span class="ref">AbhT_8.164</span></p>
         
         <p id="AbhT_8.165">
            kālāgnerdaṇḍapāṇyantamaṣṭānavatikoṭayaḥ /<br />
            ata ūrdhvaṃ kaṭāho@ṇḍe sa ghanaḥ koṭiyojanam // 165
             <span class="ref">AbhT_8.165</span></p>
         
         <p id="AbhT_8.166">
            pañcāśatkoṭayaścordhvaṃ bhūpṛṣṭhādadharaṃ tathā /<br />
            evaṃ koṭiśataṃ bhūḥ syāt sauvarṇastaṇḍulastataḥ // 166
             <span class="ref">AbhT_8.166</span></p>
         
         <p id="AbhT_8.167">
            śatarudrāvadhirhuphaṭ bhedayettattu duḥśamam /<br />
            pratidikkaṃ daśa daśetyevaṃ rudraśataṃ bahiḥ // 167
             <span class="ref">AbhT_8.167</span></p>
         
         <p id="AbhT_8.168">
            brahmāṇḍādhārakaṃ tacca svaprabhāveṇa sarvataḥ /<br />
            aṇḍasvarūpaṃ gurubhiścoktaṃ śrīrauravādiṣu // 168
             <span class="ref">AbhT_8.168</span></p>
         
         <p id="AbhT_8.169">
            vyakterabhimukhībhūtaḥ pracyutaḥ śaktirūpataḥ /<br />
            āvāpavānanirbhakto vastupiṇḍo@ṇḍa ucyate // 169
             <span class="ref">AbhT_8.169</span></p>
         
         <p id="AbhT_8.170">
            tamoleśānuviddhasya kapālaṃ sattvamuttaram /<br />
            rajo@nuviddhaṃ nirmṛṣṭaṃ sattvamasyādharaṃ tamaḥ // 170
             <span class="ref">AbhT_8.170</span></p>
         
         <p id="AbhT_8.171">
            vastupiṇḍa iti proktaṃ śivaśaktisamūhabhāk /<br />
            aṇḍaḥ syāditi tadvyaktau saṃmukhībhāva ucyate // 171
             <span class="ref">AbhT_8.171</span></p>
         
         <p id="AbhT_8.172">
            tathāpi śivamagnānāṃ śaktīnāmaṇḍatā bhavet /<br />
            tadartha vākyamaparaṃ tā hi na cyutaśaktitaḥ // 172
             <span class="ref">AbhT_8.172</span></p>
         
         <p id="AbhT_8.173">
            tanvakṣādau mā prasāṅkṣīdaṇḍateti padāntaram /<br />
            tanvakṣādiṣu naivāste kasyāpyāvāpanaṃ yataḥ // 173
             <span class="ref">AbhT_8.173</span></p>
         
         <p id="AbhT_8.174">
            tanvakṣasamudāyatve kathamekatvamityataḥ /<br />
            anirbhakta iti proktaṃ sājātyaparidarśakam // 174
             <span class="ref">AbhT_8.174</span></p>
         
         <p id="AbhT_8.175">
            vināpi vastupiṇḍākhyapadenaikaikaśo bhavet /<br />
            tattveṣvaṇḍasvabhāvatvaṃ nanvevamapi kiṃ na tat // 175
             <span class="ref">AbhT_8.175</span></p>
         
         <p id="AbhT_8.176">
            guṇatanmātrabhūtaughamaye tattve prasajyate /<br />
            ucyate vastuśabdena tanvakṣabhuvanātmakam // 176
             <span class="ref">AbhT_8.176</span></p>
         
         <p id="AbhT_8.177">
            rūpamuktaṃ yatastena tatsamūho@ṇḍa ucyate /<br />
            bhavecca tatsamūhatvaṃ patyurviśvavapurbhṛtaḥ // 177
             <span class="ref">AbhT_8.177</span></p>
         
         <p id="AbhT_8.178">
            tadartha bhedakānyanyānyupāttānīti darśitam /<br />
            tāvanmātrāsvavasthāsu māyādhīne@dhvamaṇḍale // 178
             <span class="ref">AbhT_8.178</span></p>
         
         <p id="AbhT_8.179">
            mā bhūdaṇḍatvamityāhuranye bhedakayojanam /<br />
            itthamuktaviriñcāṇḍamṛto rudrāḥ śataṃ hi yat // 179
             <span class="ref">AbhT_8.179</span></p>
         
         <p id="AbhT_8.180">
            teṣāṃ sve patayo rudrā ekādaśa mahārciṣaḥ /<br />
            ananto@tha kapālyāgniryamanairṛtakau balaḥ // 180
             <span class="ref">AbhT_8.180</span></p>
         
         <p id="AbhT_8.181">
            śīghro nidhīśo vidyeśaḥ śambhuḥ savīrabhadrakaḥ /<br />
            madhu madhukṛtaḥ kadambaṃ kesarajālāni yadvadāvṛṇate // 181
             <span class="ref">AbhT_8.181</span></p>
         
         <p id="AbhT_8.182">
            tadvatte śivarudrā brahmāṇḍamasaṃkhyaparivārāḥ /<br />
            śarāṣṭaniyutaṃ koṭirityeṣāṃ sanniveśanam // 182
             <span class="ref">AbhT_8.182</span></p>
         
         <p id="AbhT_8.183">
            śrīkaṇṭhādhiṣṭhitāste ca sṛjanti saṃharanti ca /<br />
            īśvaratvaṃ diviṣadāmiti rauravavārtike // 183
             <span class="ref">AbhT_8.183</span></p>
         
         <p id="AbhT_8.184">
            siddhātantre tu hemāṇḍācchatakoṭerbahiḥ śatam /<br />
            aṇḍānāṃ kramaśo dvidviguṇaṃ rūpyādiyojitam // 184
             <span class="ref">AbhT_8.184</span></p>
         
         <p id="AbhT_8.185">
            teṣu krameṇa brahmāṇaḥ saṃsyurdviguṇajīvitāḥ /<br />
            kṣīyante kramaśaste ca tadante tattvamammayam // 185
             <span class="ref">AbhT_8.185</span></p>
         
         <p id="AbhT_8.186">
            dharāto@tra jalādi syāduttarottarataḥ kramāt /<br />
            daśadhāhaṅkṛtāntaṃ dhīstasyāḥ syācchatadhā tataḥ // 186
             <span class="ref">AbhT_8.186</span></p>
         
         <p id="AbhT_8.187">
            sahasradhā vyaktamataḥ pauṃsnaṃ daśasahasradhā /<br />
            niyatirlakṣadhā tasmāttasyāstu daśalakṣadhā // 187
             <span class="ref">AbhT_8.187</span></p>
         
         <p id="AbhT_8.188">
            kalāntaṃ koṭidhā tasmānmāyā viddaśakoṭidhā /<br />
            īśvaraḥ śatakoṭiḥ syāttasmātkoṭisahasradhā // 188
             <span class="ref">AbhT_8.188</span></p>
         
         <p id="AbhT_8.189">
            sādākhyaṃ vyaśnute tacca śaktirvṛndena saṃkhyayā /<br />
            vyāpinī sarvamadhvānaṃ vyāpyadevī vyavasthitā // 189
             <span class="ref">AbhT_8.189</span></p>
         
         <p id="AbhT_8.190">
            aprameyaṃ tataḥ śuddhaṃ śivatattvaṃ paraṃ viduḥ /<br />
            jalādeḥ śivatattvāntaṃ na dṛṣṭaṃ kenacicchivāt // 190
             <span class="ref">AbhT_8.190</span></p>
         
         <p id="AbhT_8.191">
            ṛte tataḥ śivajñānaṃ paramaṃ mokṣakāraṇam /<br />
            tathā cāha mahādevaḥ śrīmatsvacchandaśāsane // 191
             <span class="ref">AbhT_8.191</span></p>
         
         <p id="AbhT_8.192">
            nānyathā mokṣamāyāti paśurjñānaśatairapi /<br />
            śivajñānaṃ na bhavati dīkṣāmaprāpya śāṅkarīm // 192
             <span class="ref">AbhT_8.192</span></p>
         
         <p id="AbhT_8.193">
            prāktanī pārameśī sā pauruṣeyī ca sā punaḥ /<br />
            śatarudrordhvato bhadrakālyā nīlaprabhaṃ jayam // 193
             <span class="ref">AbhT_8.193</span></p>
         
         <p id="AbhT_8.194">
            na yajñadānatapasā prāpyaṃ kālyāḥ puraṃ jayam /<br />
            tadbhaktāstatra gacchanti tanmaṇḍalasudīkṣitāḥ // 194
             <span class="ref">AbhT_8.194</span></p>
         
         <p id="AbhT_8.195">
            nirbījadīkṣayā mokṣaṃ dadāti parameśvarī /<br />
            vidyeśāvaraṇe dīkṣāṃ yāvatīṃ kurute nṛṇām // 195
             <span class="ref">AbhT_8.195</span></p>
         
         <p id="AbhT_8.196">
            tāvatīṃ gatimāyānti bhuvane@tra niveśitāḥ /<br />
            tataḥ koṭyā vīrabhadro yugāntāgnisamaprabhaḥ // 196
             <span class="ref">AbhT_8.196</span></p>
         
         <p id="AbhT_8.197">
            vijayākhyaṃ puraṃ cāsya ye smaranto maheśvaram /<br />
            jaleṣu maruṣu cāgnau śiraśchedena vā mṛtāḥ // 197
             <span class="ref">AbhT_8.197</span></p>
         
         <p id="AbhT_8.198">
            te yānti bodhamaiśānaṃ vīrabhadraṃ mahādyutim /<br />
            vairabhadrordhvataḥ koṭirviṣkambhādvistṛtaṃ tridhā // 198
             <span class="ref">AbhT_8.198</span></p>
         
         <p id="AbhT_8.199">
            rudrāṇḍaṃ sālilaṃ tvaṇḍaṃ śakracāpākṛti sthitam /<br />
            ā vīrabhadrabhuvanādbhadrakālyālayāttathā // 199
             <span class="ref">AbhT_8.199</span></p>
         
         <p id="AbhT_8.200">
            trayodaśabhiranyaiśca bhuvanairupaśobhitam /<br />
            tato bhuvaḥ sahādreḥ pūrgandhatanmātradhāraṇāt // 200
             <span class="ref">AbhT_8.200</span></p>
         
         <p id="AbhT_8.201">
            mṛtā gacchanti tāṃ bhūmiṃ dharitryāḥ paramāṃ budhāḥ /<br />
            abdheḥ puraṃ tatastvāpyaṃ rasatanmātradhāraṇāt // 201
             <span class="ref">AbhT_8.201</span></p>
         
         <p id="AbhT_8.202">
            tataḥ śriyaḥ puraṃ rudrakrīḍāvataraṇeṣvatha /<br />
            prayāgādau śrīgirau ca viśeṣānmaraṇena tat // 202
             <span class="ref">AbhT_8.202</span></p>
         
         <p id="AbhT_8.203">
            sārasvataṃ puraṃ tasmācchabdabrahmavidāṃ padam /<br />
            rudrocitāstā mukhyatvādrudrebhyo@nyāstathā sthitāḥ // 203
             <span class="ref">AbhT_8.203</span></p>
         
         <p id="AbhT_8.204">
            pureṣu bahudhā gaṅgā devādau śrīḥ sarasvatī /<br />
            lakulādyamareśāntā aṣṭāvapsu surādhipāḥ // 204
             <span class="ref">AbhT_8.204</span></p>
         
         <p id="AbhT_8.205">
            tatastu taijasaṃ tattvaṃ śivāgneratra saṃsthitiḥ /<br />
            te cainaṃ vahnimāyānti vāhnīṃ ye dhāraṇāṃ śritāḥ // 205
             <span class="ref">AbhT_8.205</span></p>
         
         <p id="AbhT_8.206">
            bhairavādiharīndvantaṃ taijase nāyakāṣṭakam /<br />
            prāṇasya bhuvanaṃ vāyordaśadhā daśadhā tu tat // 206
             <span class="ref">AbhT_8.206</span></p>
         
         <p id="AbhT_8.207">
            dhyātvā tyaktvātha vā prāṇān kṛtvā tatraiva dhāraṇām /<br />
            taṃ viśanti mahātmāno vāyubhūtāḥ khamūrtayaḥ // 207
             <span class="ref">AbhT_8.207</span></p>
         
         <p id="AbhT_8.208">
            bhīmādigayaparyantamaṣṭakaṃ vāyutattvagam /<br />
            khatattve bhuvanaṃ vyomnaḥ prāpyaṃ tadvyomadhāraṇāt // 208
             <span class="ref">AbhT_8.208</span></p>
         
         <p id="AbhT_8.209">
            vastrāpadāntaṃ sthāṇvādi vyomatattve surāṣṭakam /<br />
            adīkṣitā ye bhūteṣu śivatattvābhimāninaḥ // 209
             <span class="ref">AbhT_8.209</span></p>
         
         <p id="AbhT_8.210">
            jñānahīnā api prauḍhadhāraṇāste@ṇḍato bahiḥ /<br />
            dharābdhitejo@nilakhapuragā dīkṣitāśca vā // 210
             <span class="ref">AbhT_8.210</span></p>
         
         <p id="AbhT_8.211">
            tāvatsaṃskārayogārthaṃ na paraṃ padamīhitum /<br />
            tathāvidhāvatāreṣu mṛtāścāyataneṣu ye // 211
             <span class="ref">AbhT_8.211</span></p>
         
         <p id="AbhT_8.212">
            tatpadaṃ te samāsādya kramādyānti śivātmatām /<br />
            punaḥ punaridaṃ coktaṃ śrīmaddevyākhyayāmale // 212
             <span class="ref">AbhT_8.212</span></p>
         
         <p id="AbhT_8.213">
            śrīkāmikāyāṃ kaśmīravarṇane coktavānvibhuḥ /<br />
            sureśvarīmahādhāmni ye mriyante ca tatpure // 213
             <span class="ref">AbhT_8.213</span></p>
         
         <p id="AbhT_8.214">
            brāhmaṇādyāḥ saṅkarāntāḥ paśavaḥ sthāvarāntagāḥ /<br />
            rudrajātaya evaite ityāha bhagavāñchivaḥ // 214
             <span class="ref">AbhT_8.214</span></p>
         
         <p id="AbhT_8.215">
            ākāśāvaraṇādūrdhvamahaṅkārādadhaḥ priye /<br />
            tanmātrādimano@ntānāṃ purāṇi śivaśāsane // 215
             <span class="ref">AbhT_8.215</span></p>
         
         <p id="AbhT_8.216">
            pañcavarṇayutaṃ gandhatanmātramaṇḍalaṃ mahat /<br />
            ācchādya yojanānekakoṭibhiḥ sthitamantarā // 216
             <span class="ref">AbhT_8.216</span></p>
         
         <p id="AbhT_8.217">
            evaṃ rasādimātrāṇāṃ maṇḍalāni svavarṇata /<br />
            śarvo bhavaḥ paśupatirīśo bhīma iti kramāt // 217
             <span class="ref">AbhT_8.217</span></p>
         
         <p id="AbhT_8.218">
            tanmātreśā yadicchātaḥ śabdādyāḥ khādikāriṇaḥ /<br />
            tataḥ sūryenduvedānāṃ maṇḍalāni vibhurmahān // 218
             <span class="ref">AbhT_8.218</span></p>
         
         <p id="AbhT_8.219">
            ugraścetyeṣu patayastebhyo@rkendū sayājakau /<br />
            ityaṣṭau tanavaḥ śaṃbhoryāḥ parāḥ parikīrtitāḥ // 219
             <span class="ref">AbhT_8.219</span></p>
         
         <p id="AbhT_8.220">
            aparā brahmaṇo@ṇḍe tā vyāpya sarvaṃ vyavasthitāḥ /<br />
            kalpe kalpe prasūyante dharādyāstābhya eva tu // 220
             <span class="ref">AbhT_8.220</span></p>
         
         <p id="AbhT_8.221">
            tato vāgādikarmākṣayuktaṃ karaṇamaṇḍalam /<br />
            agnīndraviṣṇumitrāḥ sabrahmāṇasteṣu nāyakāḥ // 221
             <span class="ref">AbhT_8.221</span></p>
         
         <p id="AbhT_8.222">
            prakāśamaṇḍalaṃ tasmācchrutaṃ buddhyakṣapañcakam /<br />
            digvidyudarkavaruṇabhuvaḥ śrotrādidevatāḥ // 222
             <span class="ref">AbhT_8.222</span></p>
         
         <p id="AbhT_8.223">
            prakāśamaṇḍalādūrdhvaṃ sthitaṃ pañcārthamaṇḍalam /<br />
            manomaṇḍalametasmāt somenādhiṣṭhitaṃ yataḥ // 223
             <span class="ref">AbhT_8.223</span></p>
         
         <p id="AbhT_8.224">
            bāhyadeveṣvadhiṣṭhātā sāmyaiśvaryasukhātmakaḥ /<br />
            manodevastato divyaḥ somo vibhurudīritaḥ // 224
             <span class="ref">AbhT_8.224</span></p>
         
         <p id="AbhT_8.225">
            tato@pi sakalākṣāṇāṃ yonerbuddhyakṣajanmanaḥ /<br />
            sthūlādicchagalāntāṣṭayuktaṃ cāhaṅkṛteḥ puram // 225
             <span class="ref">AbhT_8.225</span></p>
         
         <p id="AbhT_8.226">
            buddhitattvaṃ tato devayonyaṣṭakapurādhipam /<br />
            paiśācaprabhṛtibrāhmaparyantaṃ tacca kīrtitam // 226
             <span class="ref">AbhT_8.226</span></p>
         
         <p id="AbhT_8.227">
            etāni devayonīnāṃ sthānānyeva purāṇyataḥ /<br />
            avatīryātmajanmānaṃ dhyāyantaḥ saṃbhavanti te // 227
             <span class="ref">AbhT_8.227</span></p>
         
         <p id="AbhT_8.228">
            parameśaniyogācca codyamānāśca māyayā /<br />
            niyāmitā niyatyā ca brahmaṇo@vyaktajanmanaḥ // 228
             <span class="ref">AbhT_8.228</span></p>
         
         <p id="AbhT_8.229">
            vyajyante tena sargādau nāmarūpairanekadhā /<br />
            svāṃśanaiva mahātmāno na tyajanti svaketanam // 229
             <span class="ref">AbhT_8.229</span></p>
         
         <p id="AbhT_8.230">
            uktaṃ ca śivatanāvidamadhikārapadasthitena guruṇā naḥ /<br />
            aṣṭānāṃ devānāṃ śaktyāvirbhāvayonayo hyetāḥ // 230
             <span class="ref">AbhT_8.230</span></p>
         
         <p id="AbhT_8.231">
            tanubhogāḥ punareṣāmadhaḥ prabhūtātmakāḥ proktāḥ /<br />
            catvāriṃśattulyopabhogadeśādhikāni bhuvanāni // 231
             <span class="ref">AbhT_8.231</span></p>
         
         <p id="AbhT_8.232">
            sādhanabhedātkevalamaṣṭakapañcakatayoktāni /<br />
            etāni bhaktiyogaprāṇatyāgādigamyāni // 232
             <span class="ref">AbhT_8.232</span></p>
         
         <p id="AbhT_8.233">
            teṣūmāpatireva prabhuḥ svatantrendriyo vikaraṇātmā /<br />
            taratamayogena tato@pi devayonyaṣṭakaṃ lakṣyaṃ tu // 233
             <span class="ref">AbhT_8.233</span></p>
         
         <p id="AbhT_8.234">
            lokānāmakṣāṇi ca viṣayaparicchittikaraṇāni /<br />
            gandhādermahadantādekādhikyena jātamaiśvaryam // 234
             <span class="ref">AbhT_8.234</span></p>
         
         <p id="AbhT_8.235">
            aṇimādyātmakamasminpaiśācādye viriñcānte /<br />
            jñātvaivaṃ śodhayedbuddhiṃ sārdhaṃ puryaṣṭakendriyaiḥ // 235
             <span class="ref">AbhT_8.235</span></p>
         
         <p id="AbhT_8.236">
            krodheśāṣṭakamānīlaṃ saṃvartādyaṃ tato viduḥ /<br />
            tejoṣṭakaṃ balādhyakṣaprabhṛtikrodhanāṣtakāt // 236
             <span class="ref">AbhT_8.236</span></p>
         
         <p id="AbhT_8.237">
            akṛtādi tato buddhau yogāṣṭakamudāhṛtam /<br />
            svacchandaśāsane tattu mūle śrīpūrvaśāsane // 237
             <span class="ref">AbhT_8.237</span></p>
         
         <p id="AbhT_8.238">
            yogāṣṭakapade yattu some śraikaṇṭhameva ca /<br />
            tato māyāpuraṃ bhūyaḥ śrīkaṇṭhasya ca kathyate // 238
             <span class="ref">AbhT_8.238</span></p>
         
         <p id="AbhT_8.239">
            tena dvitīyaṃ bhuvanaṃ tayoḥ pratyekamucyate /<br />
            tatra māyāpuraṃ devyā yayā viśvamadhiṣṭhitam // 239
             <span class="ref">AbhT_8.239</span></p>
         
         <p id="AbhT_8.240">
            pratikalpaṃ nāmabhedairbhaṇyate sā maheśvarī /<br />
            umāpateḥ puraṃ paścānmātṛbhiḥ parivāritam // 240
             <span class="ref">AbhT_8.240</span></p>
         
         <p id="AbhT_8.241">
            śrīkaṇṭha eva parayā mūrtyomāpatirucyate /<br />
            brāhmyaiśī skandajā hārī vārāhyaindrī saviccikā [carcikā] // 241
             <span class="ref">AbhT_8.241</span></p>
         
         <p id="AbhT_8.242">
            pītā śuklā pītanīle nīlā śuklāruṇā kramāt /<br />
            agnīśasaumyayāmyāpyapūrvanairṛtagāstu tāḥ // 242
             <span class="ref">AbhT_8.242</span></p>
         
         <p id="AbhT_8.243">
            aṃśena mānuṣe loke dhātrā tā hyavatāritāḥ /<br />
            svacchandāstāḥ parāścānyāḥ pare vyomni vyavasthitāḥ // 243
             <span class="ref">AbhT_8.243</span></p>
         
         <p id="AbhT_8.244">
            svacchandaṃ tā niṣevante saptadheyamumā yataḥ /<br />
            umāpatipurasyordhva sthitaṃ mūrtyaṣṭakaṃ param // 244
             <span class="ref">AbhT_8.244</span></p>
         
         <p id="AbhT_8.245">
            śarvādikaṃ yasya sṛṣṭirdharādyā yājakāntataḥ /<br />
            tābhya īśānamūrtiryā sā merau saṃpratiṣṭhitā // 245
             <span class="ref">AbhT_8.245</span></p>
         
         <p id="AbhT_8.246">
            śrīkaṇṭhaḥ sphaṭikādrau sā vyāptā tanvaṣṭakairjagat /<br />
            ye yogaṃ saguṇaṃ śambhoḥ saṃyatāḥ paryupāsate // 246
             <span class="ref">AbhT_8.246</span></p>
         
         <p id="AbhT_8.247">
            tanmaṇḍalaṃ vā dṛṣṭvaiva muktadvaitā hṛtatrayāḥ /<br />
            guṇānāmādharauttaryācchuddhāśuddhatvasaṃsthiteḥ // 247
             <span class="ref">AbhT_8.247</span></p>
         
         <p id="AbhT_8.248">
            tāratamyācca yogasya bhedātphalavicitratā /<br />
            tato bhogaphalāvāptibhedādbhedo@yamucyate // 248
             <span class="ref">AbhT_8.248</span></p>
         
         <p id="AbhT_8.249">
            mūrtyaṣṭakopariṣṭāttu suśivā dvādaśoditāḥ /<br />
            vāmādyekaśivāntāste kuṅkumābhāḥ sutejasaḥ // 249
             <span class="ref">AbhT_8.249</span></p>
         
         <p id="AbhT_8.250">
            tadūrdhva vīrabhadrākhyo maṇḍalādhipatiḥ sthitaḥ /<br />
            yatta [sta] tsāyujyamāpannaḥ sa tena saha modate // 250
             <span class="ref">AbhT_8.250</span></p>
         
         <p id="AbhT_8.251">
            tato@pyaṅguṣṭhamātrāntaṃ mahādevāṣṭakaṃ bhavet /<br />
            buddhitattvamidaṃ proktaṃ devayonyaṣṭakāditaḥ // 251
             <span class="ref">AbhT_8.251</span></p>
         
         <p id="AbhT_8.252">
            mahādevāṣṭakānte tad yogāṣṭakamihoditam /<br />
            tatra śraikaṇṭhamuktaṃ yat tasyaivomāpatistathā // 252
             <span class="ref">AbhT_8.252</span></p>
         
         <p id="AbhT_8.253">
            mūrtayaḥ suśivā vīro mahādevāṣṭakaṃ vapuḥ /<br />
            upariṣṭāddhiyo@dhaśca prakṛterguṇasaṃjñitam // 253
             <span class="ref">AbhT_8.253</span></p>
         
         <p id="AbhT_8.254">
            tattvaṃ tatra tu saṃkṣubdhā guṇāḥ prasuvate dhiyam /<br />
            na vaiṣamyamanāpannaṃ kāraṇaṃ kāryasūtaye // 254
             <span class="ref">AbhT_8.254</span></p>
         
         <p id="AbhT_8.255">
            guṇasāmyatmikā tena prakṛtiḥ kāraṇaṃ bhavet /<br />
            nanvevaṃ sāpi saṃkṣobhaṃ vinā tānviṣamānguṇān // 255
             <span class="ref">AbhT_8.255</span></p>
         
         <p id="AbhT_8.256">
            kathaṃ suvīta tatrādye kṣobhe syādanavasthitiḥ /<br />
            sāṃkhyasya doṣa evāyaṃ yadi vā tena te guṇāḥ // 256
             <span class="ref">AbhT_8.256</span></p>
         
         <p id="AbhT_8.257">
            avyaktamiṣṭāḥ sāmyaṃ tu saṅgamātraṃ na cetarat /<br />
            asmākaṃ tu svatantreśatathecchākṣobhasaṃgatam // 257
             <span class="ref">AbhT_8.257</span></p>
         
         <p id="AbhT_8.258">
            avyaktaṃ buddhitattvasya kāraṇaṃ kṣobhitā guṇāḥ /<br />
            nanu tattveśvarecchāto yaḥ kṣobhaḥ prakṛteḥ purā // 258
             <span class="ref">AbhT_8.258</span></p>
         
         <p id="AbhT_8.259">
            tadeva buddhitattvaṃ syāt kimanyaiḥ kalpitairguṇaiḥ /<br />
            naitatkāraṇatārūpaparāmarśāvarodhi yat // 259
             <span class="ref">AbhT_8.259</span></p>
         
         <p id="AbhT_8.260">
            kṣobhāntaraṃ tataḥ kārya bījocchūnāṅkurādivat /<br />
            kramāttamorajaḥsattve gurūṇāṃ paṅktayaḥ sthitāḥ // 260
             <span class="ref">AbhT_8.260</span></p>
         
         <p id="AbhT_8.261">
            tisro dvātriṃśadekātastriṃśadapyekaviṃśatiḥ /<br />
            svajñanayogabalataḥ krīḍanto daiśikottamāḥ // 261
             <span class="ref">AbhT_8.261</span></p>
         
         <p id="AbhT_8.262">
            trinetrāḥ pāśanirmuktāste@trānugrahakāriṇaḥ /<br />
            buddheśca guṇaparyantamubhe saptādhike śate // 262
             <span class="ref">AbhT_8.262</span></p>
         
         <p id="AbhT_8.263">
            rudrāṇāṃ bhuvanānāṃ ca mukhyato@nye tadantare /<br />
            yogāṣṭakaṃ guṇaskandhe proktaṃ śivatanau punaḥ // 263
             <span class="ref">AbhT_8.263</span></p>
         
         <p id="AbhT_8.264">
            yonīratītya gauṇe skandhe syuryogadātāraḥ /<br />
            akṛtakṛtavibhuviriñcā harirguhaḥ kramavaśāttato devī // 264
             <span class="ref">AbhT_8.264</span></p>
         
         <p id="AbhT_8.265">
            karaṇānyaṇimādiguṇāḥ kāryāṇi pratyayaprapañcaśca /<br />
            avyaktādutpannā guṇāśca sattvādayo@mīṣām // 265
             <span class="ref">AbhT_8.265</span></p>
         
         <p id="AbhT_8.266">
            dharmajñānavirāgānaiśvaryaṃ tatphalāni vividhāni /<br />
            yacchanti guṇebhyo@mī puruṣebhyo yogadātāraḥ // 266
             <span class="ref">AbhT_8.266</span></p>
         
         <p id="AbhT_8.267">
            tebhyaḥ parato bhuvanaṃ sattvādiguṇāsanasya devasya /<br />
            sakalajagadekamāturbhartuḥ śrīkaṇṭhanāthasya // 267
             <span class="ref">AbhT_8.267</span></p>
         
         <p id="AbhT_8.268">
            yenomāguhanīlabrahmaṛbhukṣakṛtākṛtādibhuvaneṣu /<br />
            graharūpiṇyā śaktyā prābhvyādhiṣṭhāni bhūtāni // 268
             <span class="ref">AbhT_8.268</span></p>
         
         <p id="AbhT_8.269">
            upasaṃjihīrṣuriha yaścaturānanapaṅkajaṃ samāviśya /<br />
            dagdhvā caturo lokāñjanalokānnirmiṇoti punaḥ // 269
             <span class="ref">AbhT_8.269</span></p>
         
         <p id="AbhT_8.270">
            yasyecchātaḥ sattvādiguṇaśarīrā visṛjati rudrāṇī /<br />
            anukalpo rudrāṇyā vedī tatrejyate@nukalpena // 270
             <span class="ref">AbhT_8.270</span></p>
         
         <p id="AbhT_8.271">
            paśupatirindropendraviriñcairatha tadupalambhato devaiḥ /<br />
            gandharvayakṣarākṣasapitṛmunibhiścitritāstathā yāgāḥ // 271
             <span class="ref">AbhT_8.271</span></p>
         
         <p id="AbhT_8.272">
            guṇānāṃ yatparaṃ sāmyaṃ tadavyaktaṃ guṇordhvataḥ /<br />
            krodheśacaṇḍasaṃvartā jyotiḥpiṅgalasūrakau // 272
             <span class="ref">AbhT_8.272</span></p>
         
         <p id="AbhT_8.273">
            pañcāntakaikavīrau ca śikhodaścāṣṭa tatra te /<br />
            gahanaṃ puruṣanidhānaṃ prakṛtirmūlaṃ pradhānamavyaktam // 273
             <span class="ref">AbhT_8.273</span></p>
         
         <p id="AbhT_8.274">
            guṇakāraṇamityete māyāprabhavasya paryāyāḥ /<br />
            yāvantaḥ kṣetrajñāḥ sahajāgantukamalopadigdhacitaḥ // 274
             <span class="ref">AbhT_8.274</span></p>
         
         <p id="AbhT_8.275">
            te sarve@tra vinihitā rudrāśca tadutthabhogabhujaḥ /<br />
            mūḍhavivṛttavilīnaiḥ karaṇaiḥ kecittu vikaraṇakāḥ // 275
             <span class="ref">AbhT_8.275</span></p>
         
         <p id="AbhT_8.276">
            akṛtādhiṣṭhānatayā kṛtyāśaktāni mūḍhāni /<br />
            pratiniyataviṣayabhāñji sphuṭāni śāstre vivṛttāni // 276
             <span class="ref">AbhT_8.276</span></p>
         
         <p id="AbhT_8.277">
            bhagnāni mahāpralaye sṛṣṭau notpāditāni līnāni /<br />
            icchādhīnāni punarvikaraṇasaṃjñāni kāryamapyevam // 277
             <span class="ref">AbhT_8.277</span></p>
         
         <p id="AbhT_8.278">
            puṃstattve tuṣṭinavakaṃ siddhayo@ṣṭau ca tatpuraḥ /<br />
            tāvatya evāṇimādibhuvanāṣṭakameva ca // 278
             <span class="ref">AbhT_8.278</span></p>
         
         <p id="AbhT_8.279">
            atattve tattvabuddhyā yaḥ santoṣastuṣṭiratra sā /<br />
            heye@pyādeyadhīḥ siddhiḥ tathā coktaṃ hi kāpilaiḥ // 279
             <span class="ref">AbhT_8.279</span></p>
         
         <p id="AbhT_8.280">
            ādhyātmikāścatasraḥ prakṛtyupādānakālabhāgyākhyāḥ /<br />
            pañca viṣayoparamato@rjanarakṣāsaṅgasaṃkṣayavighātaiḥ // 280
             <span class="ref">AbhT_8.280</span></p>
         
         <p id="AbhT_8.281">
            ūhaḥ śabdo@dhyayanaṃ duḥkhavighātāstrayaḥ suhṛtprāptiḥ /<br />
            dānaṃ ca siddhayo@ṣṭau siddheḥ pūrvo@ṅkuśastrividhaḥ // 281
             <span class="ref">AbhT_8.281</span></p>
         
         <p id="AbhT_8.282">
            aṇimādyūrdhvatastisraḥ paṅktayo guruśiṣyagāḥ /<br />
            tatrāpi triguṇacchāyāyogāt tritvamudāhṛtam // 282
             <span class="ref">AbhT_8.282</span></p>
         
         <p id="AbhT_8.283">
            nāḍīvidyāṣṭakaṃ cordhvaṃ paṅktīnāṃ syādiḍādikam /<br />
            puṃsi nādamayī śaktiḥ prasarākhyā ca yatsthitā // 283
             <span class="ref">AbhT_8.283</span></p>
         
         <p id="AbhT_8.284">
            na hyakartā pumānkartuḥ kāraṇatvaṃ ca saṃsthitam /<br />
            akartaryapi vā puṃsi sahakāritayā sthite // 284
             <span class="ref">AbhT_8.284</span></p>
         
         <p id="AbhT_8.285">
            śeṣakāryātmataiṣṭavyānyathā satkāryahānitaḥ /<br />
            tasmāttathāvidhe kārye yā śaktiḥ puruṣasya sā // 285
             <span class="ref">AbhT_8.285</span></p>
         
         <p id="AbhT_8.286">
            tāvanti rūpāṇyādāya pūrṇatāmadhigacchati /<br />
            nāḍyaṣṭakordhve kathitaṃ vigrahāṣṭakamucyate // 286
             <span class="ref">AbhT_8.286</span></p>
         
         <p id="AbhT_8.287">
            kāryaṃ heturduḥkhaṃ sukhaṃ ca vijñānasādhyakaraṇāni /<br />
            sādhanamiti vigrahatāyugaṣṭakaṃ bhavati puṃstattve // 287
             <span class="ref">AbhT_8.287</span></p>
         
         <p id="AbhT_8.288">
            bhuvanaṃ dehadharmāṇāṃ daśānāṃ vigrahāṣṭakāt /<br />
            ahiṃsā satyamasteyaṃ brahmākalkākrudho guroḥ // 288
             <span class="ref">AbhT_8.288</span></p>
         
         <p id="AbhT_8.289">
            śuśrūṣāśaucasantoṣā ṛjuteti daśoditāḥ /<br />
            puṃstattva eva gandhāntaṃ sthitaṃ ṣoḍaśakaṃ punaḥ // 289
             <span class="ref">AbhT_8.289</span></p>
         
         <p id="AbhT_8.290">
            ārabhya dehapāśākhyaṃ puraṃ buddhiguṇāstataḥ /<br />
            tatraivāṣṭāvahaṃkārastridhā kāmādikāstathā // 290
             <span class="ref">AbhT_8.290</span></p>
         
         <p id="AbhT_8.291">
            pāśā āgantukagāṇeśavaidyeśvarabheditāḥ /<br />
            trividhāste sthitāḥ puṃsi mokṣamārgoparodhakāḥ // 291
             <span class="ref">AbhT_8.291</span></p>
         
         <p id="AbhT_8.292">
            yatkiṃcitparamādvaitasaṃvitsvātantryasundarāt /<br />
            parācchivāduktarūpādanyattatpāśa ucyate // 292
             <span class="ref">AbhT_8.292</span></p>
         
         <p id="AbhT_8.293">
            tadevaṃ puṃstvamāpanne pūrṇe@pi parameśvare /<br />
            tatsvarūpāparijñānaṃ citraṃ hi puruṣāstataḥ // 293
             <span class="ref">AbhT_8.293</span></p>
         
         <p id="AbhT_8.294">
            uktānuktāstu ye pāśāḥ paratantroktalakṣaṇāḥ /<br />
            te puṃsi sarve tāṃstatra śodhayanmucyate bhavāt // 294
             <span class="ref">AbhT_8.294</span></p>
         
         <p id="AbhT_8.295">
            puṃsa ūrdhva tu niyatistatrasthāḥ śaṃkarā daśa /<br />
            hemābhāḥ susitāḥ kālatattve tu daśa te śivāḥ // 295
             <span class="ref">AbhT_8.295</span></p>
         
         <p id="AbhT_8.296">
            koṭiḥ ṣoḍaśasāhasraṃ pratyekaṃ parivāriṇaḥ /<br />
            rāge vīreśabhuvanaṃ gurvantevāsināṃ puram // 296
             <span class="ref">AbhT_8.296</span></p>
         
         <p id="AbhT_8.297">
            puraṃ cāśuddhavidyāyāṃ syācchaktinavakojjvalam /<br />
            manonmanyantagāstāśca vāmādyāḥ parikīrtitāḥ // 297
             <span class="ref">AbhT_8.297</span></p>
         
         <p id="AbhT_8.298">
            kalāyāṃ syānmahādevatrayasya puramuttamam /<br />
            tato māyā tripuṭikā mukhyato@nantakoṭibhiḥ // 298
             <span class="ref">AbhT_8.298</span></p>
         
         <p id="AbhT_8.299">
            ākrāntā sā bhagabilaiḥ proktaṃ śaivyāṃ tanau punaḥ /<br />
            aṅguṣṭhamātraparyantaṃ mahādevāṣṭakaṃ niśi // 299
             <span class="ref">AbhT_8.299</span></p>
         
         <p id="AbhT_8.300">
            cakrāṣṭakādhipatyena tathā śrīmālinīmate /<br />
            vāmādyāḥ puruṣādau ye proktāḥ śrīpūrvaśāsane // 300
             <span class="ref">AbhT_8.300</span></p>
         
         <p id="AbhT_8.301">
            te māyātattva evoktāstanau śaivyāmanantataḥ /<br />
            kapālavratinaḥ svāṅgahotāraḥ kaṣṭatāpasāḥ // 301
             <span class="ref">AbhT_8.301</span></p>
         
         <p id="AbhT_8.302">
            sarvābhayāḥ khaḍgadhārāvratāstattattvavedinaḥ /<br />
            kramāttattattvamāyānti yatreśo@nanta ucyate // 302
             <span class="ref">AbhT_8.302</span></p>
         
         <p id="AbhT_8.303">
            uktaṃ ca tasya parataḥ sthānamanantādhipasya devasya /<br />
            sthitivilayasargakarturguhābhagadvārapālasya // 303
             <span class="ref">AbhT_8.303</span></p>
         
         <p id="AbhT_8.304">
            dharmānaṇimādiguṇāñjñānāni tapaḥsukhāni yogāṃśca /<br />
            māyābilātpradatte puṃsāṃ niṣkṛṣya niṣkṛṣya // 304
             <span class="ref">AbhT_8.304</span></p>
         
         <p id="AbhT_8.305">
            tacchaktīddhasvabalā guhādhikārāndhakāraguṇadīpāḥ /<br />
            sarve@nantapramukhā dīpyante śatabhavapramukhāntāḥ // 305
             <span class="ref">AbhT_8.305</span></p>
         
         <p id="AbhT_8.306">
            so@vyaktamadhiṣṭhāya prakaroti jaganniyogataḥ śambhoḥ /<br />
            śuddhāśuddhasroto@dhikārahetuḥ śivo yasmāt // 306
             <span class="ref">AbhT_8.306</span></p>
         
         <p id="AbhT_8.307">
            śivaguṇayoge tasmin mahati pade ye pratiṣṭhitāḥ prathamam /<br />
            te@nantāderjagataḥ sargasthitivilayakartāraḥ // 307
             <span class="ref">AbhT_8.307</span></p>
         
         <p id="AbhT_8.308">
            māyābilamidamuktaṃ paratastu guhā jagadyoniḥ /<br />
            utpattyā teṣvasyāḥ patiśaktikṣobhamanuvidhīyamāneṣu // 308
             <span class="ref">AbhT_8.308</span></p>
         
         <p id="AbhT_8.309">
            yonivivareṣu nānākāmasamṛddheṣu bhagasaṃjñā /<br />
            kāmayate patirenāmicchānuvidhāyinīṃ yadā devīm // 309
             <span class="ref">AbhT_8.309</span></p>
         
         <p id="AbhT_8.310">
            pratibhagamavyaktādyāḥ prajāstadāsyāḥ prajāyante /<br />
            teṣāmatisūkṣmāṇāmetāvattvaṃ na varṇyate vidhiṣu // 310
             <span class="ref">AbhT_8.310</span></p>
         
         <p id="AbhT_8.311">
            avavarakāṇyekasminyadvatsāle bahūni baddhāni /<br />
            yonibilānyekasmiṃstadvanmāyāśiraḥsāle // 311
             <span class="ref">AbhT_8.311</span></p>
         
         <p id="AbhT_8.312">
            māyāpaṭalaiḥ sūkṣmaiḥ kuḍyaiḥ pihitāḥ parasparamadṛśyāḥ /<br />
            nivasanti tatra rudrāḥ sukhinaḥ pratibilamasaṃkhyātāḥ // 312
             <span class="ref">AbhT_8.312</span></p>
         
         <p id="AbhT_8.313">
            sthāne sāyujyagatāḥ sāmīpyagatāḥ pare salokasthāḥ /<br />
            pratibhuvanamevamayaṃ nivāsināṃ gurubhiruddiṣṭaḥ // 313
             <span class="ref">AbhT_8.313</span></p>
         
         <p id="AbhT_8.314">
            api sarvasiddhavācaḥ kṣīyerandīrghakālamudgīrṇāḥ /<br />
            na punaryonyānantyāducyante srotasāṃ saṃkhyāḥ // 314
             <span class="ref">AbhT_8.314</span></p>
         
         <p id="AbhT_8.315">
            tasmānnirayādyekaṃ yatproktaṃ dvārapālaparyantam /<br />
            srotastenānyānyapi tulyavidhānāni vedyāni // 315
             <span class="ref">AbhT_8.315</span></p>
         
         <p id="AbhT_8.316">
            avyaktakale guhayā prakṛtikalābhyāṃ vikāra ātmīyaḥ /<br />
            otaḥ proto vyāptaḥ kalitaḥ pūrṇaḥ parikṣiptaḥ // 316
             <span class="ref">AbhT_8.316</span></p>
         
         <p id="AbhT_8.317">
            madhye puṭatrayaṃ tasyā rudrāḥ ṣaḍadhare@ntare /<br />
            eka ūrdhve ca pañceti dvādaśaite nirūpitāḥ // 317
             <span class="ref">AbhT_8.317</span></p>
         
         <p id="AbhT_8.318">
            gahanāsādhyau hariharadaśeśvarau trikalagopatī ṣaḍime /<br />
            madhye@nantaḥ kṣemo dvijeśavidyeśaviśvaśivāḥ // 318
             <span class="ref">AbhT_8.318</span></p>
         
         <p id="AbhT_8.319">
            iti pañca teṣu pañcasu ṣaṭsu ca puṭageṣu tatparāvṛttyā /<br />
            parivarttate sthitiḥ kila devo@nantastu sarvathā madhye // 319
             <span class="ref">AbhT_8.319</span></p>
         
         <p id="AbhT_8.320">
            ūrdhvādharagakapālakapuṭaṣaṭkayugena tatparāvṛttyā /<br />
            madhyato@ṣṭābhirdiksthairvyāpto granthirmataṅgaśāstroktaḥ // 320
             <span class="ref">AbhT_8.320</span></p>
         
         <p id="AbhT_8.321">
            śrīsāraśāsane punareṣā ṣaṭpuṭatayā vinirdiṣṭā /<br />
            granthyākhyamidaṃ tattvaṃ māyākāryaṃ tato māyā // 321
             <span class="ref">AbhT_8.321</span></p>
         
         <p id="AbhT_8.322">
            māyātattvaṃ vibhu kila gahanamarūpaṃ samastavilayapadam /<br />
            tatra na bhuvanavibhāgo yukto granthāvasau tasmāt // 322
             <span class="ref">AbhT_8.322</span></p>
         
         <p id="AbhT_8.323">
            māyātattvādhipatiḥ so@nantaḥ samuditānvicāryāṇūn /<br />
            yugapatkṣobhayati niśāṃ sā sūte saṃpuṭairanantaiḥ svaiḥ // 323
             <span class="ref">AbhT_8.323</span></p>
         
         <p id="AbhT_8.324">
            tena kalādidharāntaṃ yaduktamāvaraṇajālamakhilaṃ tat /<br />
            niḥsaṃkhyaṃ ca vicitraṃ māyaivaikā tvabhinneyam // 324
             <span class="ref">AbhT_8.324</span></p>
         
         <p id="AbhT_8.325">
            uktaṃ śrīpūrvaśāstre ca dharāvyaktātmakaṃ dvayam /<br />
            asaṃkhyātaṃ niśāśaktisaṃjñaṃ tvekasvarūpakam // 325
             <span class="ref">AbhT_8.325</span></p>
         
         <p id="AbhT_8.326">
            pāśāḥ puroktāḥ praṇavāḥ pañcamānāṣṭakaṃ muneḥ /<br />
            kulaṃ yoniśca vāgīśī yasyāṃ jāto na jāyate // 326
             <span class="ref">AbhT_8.326</span></p>
         
         <p id="AbhT_8.327">
            dīkṣākāle@dharādhvasthaśuddhau yaccādharādhvagam /<br />
            anantasya samīpe tu tatsarvaṃ pariniṣṭhitam // 327
             <span class="ref">AbhT_8.327</span></p>
         
         <p id="AbhT_8.328">
            sādhyo dātā damano dhyāno bhasmeti bindavaḥ pañca /<br />
            pañcārthaguhyarudrāṅkuśahṛdayalakṣaṇaṃ ca savyūham // 328
             <span class="ref">AbhT_8.328</span></p>
         
         <p id="AbhT_8.329">
            ākarṣādarśau cetyaṣṭakametatpramāṇānām /<br />
            aluptavibhavāḥ sarve māyātattvādhikāriṇaḥ // 329
             <span class="ref">AbhT_8.329</span></p>
         
         <p id="AbhT_8.330">
            māyāmayaśarīrāste bhogaṃ svaṃ paribhuñjate /<br />
            pralayānte hyanantena saṃhṛtāste tvaharmukhe // 330
             <span class="ref">AbhT_8.330</span></p>
         
         <p id="AbhT_8.331">
            anyānantaprasādena vibudhā api taṃ param /<br />
            suptabuddhaṃ manyamānāḥ svatantrammanyatājaḍāḥ // 331
             <span class="ref">AbhT_8.331</span></p>
         
         <p id="AbhT_8.332">
            svātmānameva jānanti hetuṃ māyāntarālagāḥ /<br />
            ataḥ paraṃ sthitā māyā devī jantuvimohinī // 332
             <span class="ref">AbhT_8.332</span></p>
         
         <p id="AbhT_8.333">
            devadevasya sā śaktiratidurghaṭakāritā /<br />
            nirvairaparipanthinyā tayā bhramitabuddhayaḥ // 333
             <span class="ref">AbhT_8.333</span></p>
         
         <p id="AbhT_8.334">
            idaṃ tattvamidaṃ neti vivadantīha vādinaḥ /<br />
            gurudevāgniśāstreṣu ye na bhaktā narādhamāḥ // 334
             <span class="ref">AbhT_8.334</span></p>
         
         <p id="AbhT_8.335">
            satpathaṃ tānparityājya sotpathaṃ nayati dhruvam /<br />
            asadyuktivicārajñāñchuṣkatarkāvalambinaḥ // 335
             <span class="ref">AbhT_8.335</span></p>
         
         <p id="AbhT_8.336">
            bhramayatyeva tānmāyā hyamokṣe mokṣalipsayā /<br />
            śivadīkṣāsinā cchinnā śivajñānāsinā tathā // 336
             <span class="ref">AbhT_8.336</span></p>
         
         <p id="AbhT_8.337">
            na prarohetpunarnānyo hetustacchedanaṃ prati /<br />
            mahāmāyordhvataḥ śuddhā mahāvidyātha mātṛkā // 337
             <span class="ref">AbhT_8.337</span></p>
         
         <p id="AbhT_8.338">
            vāgīśvarī ca tatrasthaṃ vāmādinavasatpuram /<br />
            vāmā jyeṣṭhā raudrī kālī kalavikaraṇībalavikārike tathā // 338
             <span class="ref">AbhT_8.338</span></p>
         
         <p id="AbhT_8.339">
            mathanī damanī manonmanī ca tridṛśaḥ pītāḥ samastāstāḥ /<br />
            saptakoṭyo mukhyamantrā vidyātattve@tra saṃsthitāḥ // 339
             <span class="ref">AbhT_8.339</span></p>
         
         <p id="AbhT_8.340">
            ekaikārbudalakṣāṃśāḥ padmākārapurā iha /<br />
            vidyārājñyastriguṇyādyāḥ sapta saptārbudeśvarāḥ // 340
             <span class="ref">AbhT_8.340</span></p>
         
         <p id="AbhT_8.341">
            vidyātattvordhvamaiśaṃ tu tattvaṃ tatra kramordhvagam /<br />
            śikhaṇḍyādyamanantāntaṃ purāṣṭakayutaṃ puram // 341
             <span class="ref">AbhT_8.341</span></p>
         
         <p id="AbhT_8.342">
            śikhaṇḍī śrīgalo mūrtirekanetraikarudrakau /<br />
            śivottamaḥ sūkṣmarudro@nanto vidyeśvarāṣṭakam // 342
             <span class="ref">AbhT_8.342</span></p>
         
         <p id="AbhT_8.343">
            kramādūrdhvordhvasaṃsthānaṃ saptānāṃ nāyako vibhuḥ /<br />
            ananta eva dhyeyaśca pūjyaścāpyuttarottaraḥ // 343
             <span class="ref">AbhT_8.343</span></p>
         
         <p id="AbhT_8.344">
            mukhyamantreśvarāṇāṃ yat sārdhaṃ koṭitrayaṃ sthitam /<br />
            tannāyakā ime tena vidyeśāścakravartinaḥ // 344
             <span class="ref">AbhT_8.344</span></p>
         
         <p id="AbhT_8.345">
            uktaṃ ca gurubhiritthaṃ śivatanvādyeṣu śāsaneṣvetat /<br />
            bhagabilaśatakalitaguhāmūrdhāsanago@ṣṭaśaktiyugdevaḥ // 345
             <span class="ref">AbhT_8.345</span></p>
         
         <p id="AbhT_8.346">
            gahanādyaṃ nirayāntaṃ sṛjati ca rudrāṃśca viniyuṅkte /<br />
            uddharati manonmanyā puṃsasteṣveva bhavati madhyasthaḥ // 346
             <span class="ref">AbhT_8.346</span></p>
         
         <p id="AbhT_8.347">
            te tenodastacitaḥ paratattvālocane@bhiniviśante /<br />
            sa punaradhaḥ pathavartiṣvadhikṛta evāṇuṣu śivena // 347
             <span class="ref">AbhT_8.347</span></p>
         
         <p id="AbhT_8.348">
            avasitapativiniyogaḥ sārdhamanekātmamantrakoṭībhiḥ /<br />
            nirvātyanantanāthastaddhāmāviśati sūkṣmarudrastu // 348
             <span class="ref">AbhT_8.348</span></p>
         
         <p id="AbhT_8.349">
            anugṛhyāṇumapūrvaṃ sthāpayati patiḥ śikhaṇḍinaḥ sthāne /<br />
            ityaṣṭau paripāṭyā yāvaddhāmāni yāti gururekaḥ // 349
             <span class="ref">AbhT_8.349</span></p>
         
         <p id="AbhT_8.350">
            tāvadasaṃkhyātānāṃ jantūnāṃ nirvṛtiṃ kurute /<br />
            te@ṣṭāvapi śaktyaṣṭakayogāmalajalaruhāsanāsīnāḥ // 350
             <span class="ref">AbhT_8.350</span></p>
         
         <p id="AbhT_8.351">
            ālokayanti devaṃ hṛdayasthaṃ kāraṇaṃ paramam /<br />
            taṃ bhagavantamanantaṃ dhyāyantaḥ svahṛdi kāraṇaṃ śāntam // 351
             <span class="ref">AbhT_8.351</span></p>
         
         <p id="AbhT_8.352">
            saptānudhyāyantyapi mantrāṇāṃ koṭayaḥ śuddhāḥ /<br />
            māyādiravīcyanto bhavastvanantādirucyate@pyabhavaḥ // 352
             <span class="ref">AbhT_8.352</span></p>
         
         <p id="AbhT_8.353">
            śivaśuddhaguṇādhīkārāntaḥ so@pyeṣa heyaśca /<br />
            atrāpi yato dṛṣṭānugrāhyāṇāṃ niyojyatā śaivī // 353
             <span class="ref">AbhT_8.353</span></p>
         
         <p id="AbhT_8.354">
            iṣṭā ca tannivṛttirhyabhavastvadhare na bhūyate yasmāt /<br />
            patyurapasarpati yataḥ kāraṇatā kāryatā ca siddhebhyaḥ // 354
             <span class="ref">AbhT_8.354</span></p>
         
         <p id="AbhT_8.355">
            kañcukavacchivasiddhau tāvatibhavasaṃjñayātimadhyasthau /<br />
            dharmajñānavirāgaiśyacatuṣṭayapuraṃ tu yat // 355
             <span class="ref">AbhT_8.355</span></p>
         
         <p id="AbhT_8.356">
            rūpāvaraṇasaṃjñaṃ tattattve@sminnaiśvare viduḥ /<br />
            vāmā jyeṣṭhā ca raudrīti bhuvanatrayaśobhitam // 356
             <span class="ref">AbhT_8.356</span></p>
         
         <p id="AbhT_8.357">
            sūkṣmāvaraṇamākhyātamīśatattve gurūttamaiḥ /<br />
            aiśātsādāśivaṃ jñānakriyāyugalamaṇḍitam // 357
             <span class="ref">AbhT_8.357</span></p>
         
         <p id="AbhT_8.358">
            śuddhāvaraṇamityāhuruktā śuddhāvṛteḥ param /<br />
            vidyāvṛtistato bhāvābhāvaśaktidvayojjvalā // 358
             <span class="ref">AbhT_8.358</span></p>
         
         <p id="AbhT_8.359">
            śaktyāvṛtiḥ pramāṇākhyā tataḥ śāstre nirūpitā /<br />
            śaktyāvṛtestu tejasvidhruveśābhyāmalaṅkṛtam // 359
             <span class="ref">AbhT_8.359</span></p>
         
         <p id="AbhT_8.360">
            tejasvyāvaraṇaṃ vedapurā mānāvṛtistataḥ /<br />
            mānāvṛteḥ suśuddhāvṛtpuratritayaśobhitā // 360
             <span class="ref">AbhT_8.360</span></p>
         
         <p id="AbhT_8.361">
            suśuddhāvaraṇādūrdhva śaivamekapuraṃ bhavet /<br />
            śivāvṛterūrdhvamāhurmokṣāvaraṇasaṃjñitam // 361
             <span class="ref">AbhT_8.361</span></p>
         
         <p id="AbhT_8.362">
            asyāṃ mokṣāvṛtau rudrā ekādaśa nirūpitāḥ /<br />
            mokṣāvaraṇatastvekapuramāvaraṇaṃ dhruvam // 362
             <span class="ref">AbhT_8.362</span></p>
         
         <p id="AbhT_8.363">
            ūrdhve dhruvāvṛtericchāvaraṇaṃ tatra te śivāḥ /<br />
            īśvarecchāgṛhāntasthāstatpuraṃ caikamucyate // 363
             <span class="ref">AbhT_8.363</span></p>
         
         <p id="AbhT_8.364">
            icchāvṛteḥ prabuddhākhyaṃ digrudrāṣṭakacarcitam /<br />
            prabuddhāvaraṇādūrdhva samayāvaraṇaṃ mahat // 364
             <span class="ref">AbhT_8.364</span></p>
         
         <p id="AbhT_8.365">
            bhuvanaiḥ pañcabhirgarbhīkṛtānantasamāvṛti /<br />
            sāmayātsauśivaṃ tatra sādākhyaṃ bhuvanaṃ mahat // 365
             <span class="ref">AbhT_8.365</span></p>
         
         <p id="AbhT_8.366">
            tasminsadāśivo devastasya savyāpasavyayoḥ /<br />
            jñānakriye parecchā tu śaktirutsaṅgagāminī // 366
             <span class="ref">AbhT_8.366</span></p>
         
         <p id="AbhT_8.367">
            sṛṣṭyādipañcakṛtyāni kurute sa tayecchayā /<br />
            pañca brahmāṇyaṅgaṣaṭkaṃ sakalādyaṣṭakaṃ śivāḥ // 367
             <span class="ref">AbhT_8.367</span></p>
         
         <p id="AbhT_8.368">
            daśāṣṭādaśa rudrāśca taireva suśivo vṛtaḥ /<br />
            sadyo vāmāghorau puruṣeśau brahmapañcakaṃ hṛdayam // 368
             <span class="ref">AbhT_8.368</span></p>
         
         <p id="AbhT_8.369">
            mūrdhaśikhāvarmadṛgastramaṅgāni ṣaṭ prāhuḥ /<br />
            sakalākalaśūnyaiḥ saha kalāḍhyakhamalaṅkṛte kṣapaṇamantyam // 369
             <span class="ref">AbhT_8.369</span></p>
         
         <p id="AbhT_8.370">
            kaṇṭhyauṣṭhyamaṣṭamaṃ kila sakalāṣṭakametadāmnātam /<br />
            oṃ kāraśivau dīpto hetvīśadaśeśakau suśivakālau // 370
             <span class="ref">AbhT_8.370</span></p>
         
         <p id="AbhT_8.371">
            sūkṣmasutejaḥśarvāḥ śivāḥ daśaite@tra pūrvādeḥ /<br />
            vijayo niḥśvāsaśca svāyambhuvo vahnivīrarauravakāḥ // 371
             <span class="ref">AbhT_8.371</span></p>
         
         <p id="AbhT_8.372">
            mukuṭavisarenduvinduprodgītā lalitasiddharudrau ca /<br />
            santānaśivau parakiraṇapārameśā iti smṛtā rudrāḥ // 372
             <span class="ref">AbhT_8.372</span></p>
         
         <p id="AbhT_8.373">
            sarveṣāmeteṣāṃ jñānāni viduḥ svatulyanāmāni /<br />
            mantramunikoṭiparivṛta matha vibhuvāmādirudratacchaktiyutam // 373
             <span class="ref">AbhT_8.373</span></p>
         
         <p id="AbhT_8.374">
            tārādiśaktijuṣṭaṃ suśivāsanamatisitakajamasaṃkhyadalam /<br />
            yaḥ śaktirudravargaḥ parivāre viṣṭare ca suśivasya // 374
             <span class="ref">AbhT_8.374</span></p>
         
         <p id="AbhT_8.375">
            pratyekamasya nijanijaparivāre parārdhakoṭayo@saṃkhyāḥ /<br />
            māyāmalanirmuktāḥ kevalamadhikāramātrasaṃrūḍhāḥ // 375
             <span class="ref">AbhT_8.375</span></p>
         
         <p id="AbhT_8.376">
            suśivāvaraṇe rudrāḥ sarvajñāḥ sarvaśaktisampūrṇāḥ /<br />
            adhikārabandhavilaye śāntāḥ śivarūpiṇo punarbhavinaḥ // 376
             <span class="ref">AbhT_8.376</span></p>
         
         <p id="AbhT_8.377">
            ūrdhve bindvāvṛtirdīptā tatra tatra padmaṃ śaśiprabham /<br />
            śāntyatītaḥ śivastatra tacchaktyutsaṅgabhūṣitaḥ // 377
             <span class="ref">AbhT_8.377</span></p>
         
         <p id="AbhT_8.378">
            nivṛttyādikalāvargaparivārasamāvṛtaḥ /<br />
            asaṃkhyarudratacchaktipurakoṭibhirāvṛtaḥ // 378
             <span class="ref">AbhT_8.378</span></p>
         
         <p id="AbhT_8.379">
            śrīmanmataṅgaśāstre ca layākhyaṃ tattvamuttamam /<br />
            pāribhāṣikamityetannāmnā bindurihocyate // 379
             <span class="ref">AbhT_8.379</span></p>
         
         <p id="AbhT_8.380">
            caturmūrtimayaṃ śubhraṃ yattatsakalaniṣkalam /<br />
            tasminbhogaḥ samuddiṣṭa ityatredaṃ ca varṇitam // 380
             <span class="ref">AbhT_8.380</span></p>
         
         <p id="AbhT_8.381">
            nivṛttyādeḥ susūkṣmatvāddharādyārabdhadehatā /<br />
            mātuḥ sphūrjanmahājñānalīnatvānna vibhāvyate // 381
             <span class="ref">AbhT_8.381</span></p>
         
         <p id="AbhT_8.382">
            udrikta taijasatvena hemno bhūparamāṇavaḥ /<br />
            yathā pṛthaṅna bhāntyevamūrdhvādhorudradehagāḥ // 382
             <span class="ref">AbhT_8.382</span></p>
         
         <p id="AbhT_8.383">
            bindūrdhve@rdhenduretasya kalā jyotsnā ca tadvatī /<br />
            kāntiḥ prabhā ca vimalā pañcaitā rodhikāstataḥ // 383
             <span class="ref">AbhT_8.383</span></p>
         
         <p id="AbhT_8.384">
            rundhanī rodhanī roddhrī jñānabodhā tamopahā /<br />
            etāḥ pañca kalāḥ prāhurnirodhinyāṃ gurūttamāh // 384
             <span class="ref">AbhT_8.384</span></p>
         
         <p id="AbhT_8.385">
            ardhamātraḥ smṛto bindurvyomarūpī catuṣkalaḥ /<br />
            tadardhamardhacandrastadaṣṭāṃśena nirodhikā // 385
             <span class="ref">AbhT_8.385</span></p>
         
         <p id="AbhT_8.386">
            hetūnbrahmādikān runddhe rodhikāṃ tāṃ tyajettataḥ /<br />
            nirodhikāmimāṃ bhittvā sādākhyaṃ bhuvanaṃ param // 386
             <span class="ref">AbhT_8.386</span></p>
         
         <p id="AbhT_8.387">
            pararūpeṇa yatrāste pañcamantramahātanuḥ /<br />
            ityardhendunirodhyantabindvāvṛtyūrdhvato mahān // 387
             <span class="ref">AbhT_8.387</span></p>
         
         <p id="AbhT_8.388">
            nādaḥ kiñjalkasadṛśo mahadbhiḥ puruṣairvṛtaḥ /<br />
            catvāri bhuvanānyatra dikṣu madhye ca pañcamam // 388
             <span class="ref">AbhT_8.388</span></p>
         
         <p id="AbhT_8.389">
            indhikā dīpikā caiva rodhikā mocikordhvagā /<br />
            madhye@tra padmaṃ tatrordhvagāmī tacchaktibhirvṛtaḥ // 389
             <span class="ref">AbhT_8.389</span></p>
         
         <p id="AbhT_8.390">
            nādordhvatastu sauṣumnaṃ tatra tacchaktibhṛtprabhuḥ /<br />
            tadīśaḥ piṅgalelābhyāṃ vṛtaḥ savyāpasavyayoḥ // 390
             <span class="ref">AbhT_8.390</span></p>
         
         <p id="AbhT_8.391">
            yā prabhoraṅkagā devī suṣumnā śaśisaprabhā /<br />
            grathito@dhvā tayā sarva ūrdhvaścādhastanastathā // 391
             <span class="ref">AbhT_8.391</span></p>
         
         <p id="AbhT_8.392">
            nādaḥsuṣumnādhārastu bhittvā viśvamidaṃ jagat /<br />
            adhaḥśaktyā vinirgacchedūrdhvaśaktyā ca mūrdhataḥ // 392
             <span class="ref">AbhT_8.392</span></p>
         
         <p id="AbhT_8.393">
            nāḍyā brahmabile līnaḥ so@vyaktadhvanirakṣaraḥ /<br />
            nadansarveṣu bhūteṣu śivaśaktyā hyadhiṣṭhitaḥ // 393
             <span class="ref">AbhT_8.393</span></p>
         
         <p id="AbhT_8.394">
            suṣumnordhve brahmabilasaṃjñayāvaraṇaṃ tridṛk /<br />
            tatra brahmā sitaḥ śūlī pañcāsyaḥ śaśiśekharaḥ // 394
             <span class="ref">AbhT_8.394</span></p>
         
         <p id="AbhT_8.395">
            tasyotsaṅge parā devī brahmāṇī mokṣamārgagā /<br />
            roddhrī dātrī ca mokṣasya tāṃ bhittvā cordhvakuṇḍalī // 395
             <span class="ref">AbhT_8.395</span></p>
         
         <p id="AbhT_8.396">
            śaktiḥ suptāhisadṛśī sā viśvādhāra ucyate /<br />
            tasyāṃ sūkṣmā susūkṣmā ca tathānye amṛtāmite // 396
             <span class="ref">AbhT_8.396</span></p>
         
         <p id="AbhT_8.397">
            madhyato vyāpinī tasyāṃ vyāpīśo vyāpinīdharaḥ /<br />
            śaktitattvamidaṃ yasya prapañco@yaṃ dharāntakaḥ // 397
             <span class="ref">AbhT_8.397</span></p>
         
         <p id="AbhT_8.398">
            śivatattvaṃ tatastatra caturdikkaṃ vyavasthitāḥ /<br />
            vyāpī vyomātmako@nanto@nāthastacchaktibhāginaḥ // 398
             <span class="ref">AbhT_8.398</span></p>
         
         <p id="AbhT_8.399">
            madhye tvanāśritaṃ tatra devadevo hyanāśritaḥ /<br />
            tacchaktyutsaṅgabhṛtsūryaśatakoṭisamaprabhaḥ // 399
             <span class="ref">AbhT_8.399</span></p>
         
         <p id="AbhT_8.400">
            śivatattvordhvataḥ śaktiḥ parā sā samanāhvayā /<br />
            sarveṣāṃ kāraṇānāṃ sā kartṛbhūtā vyavasthitā // 400
             <span class="ref">AbhT_8.400</span></p>
         
         <p id="AbhT_8.401">
            bibhartyaṇḍānyanekāni śivena samadhiṣṭhitā /<br />
            tadārūḍhaḥ śivaḥ kṛtyapañcakaṃ kurute prabhuḥ // 401
             <span class="ref">AbhT_8.401</span></p>
         
         <p id="AbhT_8.402">
            samanā karaṇaṃ tasya hetukarturmahośituḥ /<br />
            anāśritaṃ tu vyāpāre nimittaṃ heturucyate // 402
             <span class="ref">AbhT_8.402</span></p>
         
         <p id="AbhT_8.403">
            tayādhitiṣṭhati vibhuḥ kāraṇānāṃ tu pañcakam /<br />
            anāśrito@nāthamayamanantaṃ khavapuḥ sadā // 403
             <span class="ref">AbhT_8.403</span></p>
         
         <p id="AbhT_8.404">
            sa vyāpinaṃ prerayati svaśaktyā karaṇena tu /<br />
            karmarūpā sthitā māyā yadadhaḥ śaktikuṇḍalī // 404
             <span class="ref">AbhT_8.404</span></p>
         
         <p id="AbhT_8.405">
            nādabindvādikaṃ kāryamityādijagadudbhavaḥ /<br />
            yatsadāśivaparyantaṃ pārthivādyaṃ ca śāsane // 405
             <span class="ref">AbhT_8.405</span></p>
         
         <p id="AbhT_8.406">
            tatsarva prākṛtaṃ proktaṃ vināśotpattisaṃyutam /<br />
            atha sakalabhuvanamānaṃ yanmahyaṃ nigaditaṃ nijairgurubhiḥ // 406
             <span class="ref">AbhT_8.406</span></p>
         
         <p id="AbhT_8.407">
            tadvakṣyate samāsādbuddhau yenāśu saṅkrāmet /<br />
            aṇḍasyāntaranantaḥ kālaḥ kūṣmāṇḍahāṭakau brahmaharī // 407
             <span class="ref">AbhT_8.407</span></p>
         
         <p id="AbhT_8.408">
            rudrāḥ śataṃ savīraṃ bahirnivṛttistu sāṣṭaśatabhuvanā syāt /<br />
            jalatejaḥsamīranabho@haṃkṛddhīmūlasaptake pratyekam // 408
             <span class="ref">AbhT_8.408</span></p>
         
         <p id="AbhT_8.409">
            aṣṭau ṣaṭpañcāśadbhuvanā tena pratiṣṭheti kalā kathitā /<br />
            atra prāhuḥ śodhyānaṣṭau kecinnijāṣṭakādhipatīn // 409
             <span class="ref">AbhT_8.409</span></p>
         
         <p id="AbhT_8.410">
            anye tu samastānāṃ śodhyatvaṃ varṇayanti bhuvanānām /<br />
            śrībhūtirājamiśrā guravaḥ prāhuḥ punarbahī rudraśatam // 410
             <span class="ref">AbhT_8.410</span></p>
         
         <p id="AbhT_8.411">
            aṣṭāvantaḥ sākaṃ śarveṇetīdṛśī nivṛttiriyaṃ syāt /<br />
            rudrāḥ kālī vīro dharābdhilakṣmyaḥ sarasvatī guhyam // 411
             <span class="ref">AbhT_8.411</span></p>
         
         <p id="AbhT_8.412">
            ityaṣṭakaṃ jale@nau vahnyatiguhyadvayaṃ maruti vāyoḥ /<br />
            svapuraṃ gayādi khe ca vyoma pavitrāṣṭakaṃ ca bhuvanayugam // 412
             <span class="ref">AbhT_8.412</span></p>
         
         <p id="AbhT_8.413">
            abhimāne@haṅkāracchagalādyaṣṭakamathāntarā nabho@haṃkṛt /<br />
            tanmātrārkenduśratipurāṣṭakaṃ buddhikarmadevānām // 413
             <span class="ref">AbhT_8.413</span></p>
         
         <p id="AbhT_8.414">
            daśa tanmātrasamūhe bhuvanaṃ punarakṣavargavinipatite /<br />
            manasaścetyabhimāne dvāviṃśatireva bhuvanānām // 414
             <span class="ref">AbhT_8.414</span></p>
         
         <p id="AbhT_8.415">
            dhiyi daivīnāmaṣṭau kruttejoyogasaṃjñakaṃ trayaṃ tadumā /<br />
            tatpatiratha mūrtyaṣṭakasuśivadvādaśakavīrabhadrāḥ syuḥ // 415
             <span class="ref">AbhT_8.415</span></p>
         
         <p id="AbhT_8.416">
            tadatha mahādevāṣṭakamiti buddhau saptadaśa saṃkhyā /<br />
            guṇatattve paṅktitrayamiti ṣaṭpañcāśataṃ purāṇi viduḥ // 416
             <span class="ref">AbhT_8.416</span></p>
         
         <p id="AbhT_8.417">
            yadyapi guṇasāmyātmani mūle krodheśvarāṣṭakaṃ tathāpi dhiyi /<br />
            tacchodhitamiti gaṇanāṃ na punaḥ prāptaṃ pratiṣṭhāyām // 417
             <span class="ref">AbhT_8.417</span></p>
         
         <p id="AbhT_8.418">
            iti jalatattvānmūlaṃ tattvacaturviṃśatiḥ pratiṣṭhāyām /<br />
            ambādituṣṭivargastārādyāḥ siddhayo@ṇimādigaṇaḥ // 418
             <span class="ref">AbhT_8.418</span></p>
         
         <p id="AbhT_8.419">
            guravo guruśiṣyā ṛṣivarga iḍādiśca vigrahāṣṭakayuk /<br />
            gandhādivikārapuraṃ buddhiguṇāṣṭakamahaṃkriyā viṣayaguṇāḥ // 419
             <span class="ref">AbhT_8.419</span></p>
         
         <p id="AbhT_8.420">
            kāmādisaptaviṃśakamāgantu tathā gaṇeśavidyeśamayau /<br />
            iti pāśeṣu puratrayamitthaṃ puruṣe@tra bhuvanaṣoḍaśakam // 420
             <span class="ref">AbhT_8.420</span></p>
         
         <p id="AbhT_8.421">
            niyatau śaṅkaradaśakaṃ kāle śivadaśakamiti puradvitayam /<br />
            rāge suhṛṣṭabhuvanaṃ guruśiṣyapuraṃ ca vitkalāyugale // 421
             <span class="ref">AbhT_8.421</span></p>
         
         <p id="AbhT_8.422">
            bhuvanaṃ bhuvanaṃ niśi puṭapuratrayaṃ vākpuraṃ pramāṇapuram /<br />
            iti saptaviṃśatipurā vidyā puruṣāditattvasaptakayuk // 422
             <span class="ref">AbhT_8.422</span></p>
         
         <p id="AbhT_8.423">
            vāmeśarūpasūkṣmaṃ śuddhaṃ vidyātha śaktitejasvimitiḥ /<br />
            suviśuddhiśivau mokṣa dhuveṣisaṃbuddhasamayasauśivasaṃjñāḥ // 423
             <span class="ref">AbhT_8.423</span></p>
         
         <p id="AbhT_8.424">
            saptadaśapurā śāntā vidyeśasadāśivapuratritayayuktā /<br />
            bindvardhendunirodhyaḥ parasauśivamindhikādipurasauṣumne // 424
             <span class="ref">AbhT_8.424</span></p>
         
         <p id="AbhT_8.425">
            paranādo brahmabilaṃ sūkṣmādiyutordhvakuṇḍalī śaktiḥ /<br />
            vyāpivyomānantānāthānāśritapurāṇi pañca tataḥ // 425
             <span class="ref">AbhT_8.425</span></p>
         
         <p id="AbhT_8.426">
            ṣaṣṭhaṃ ca paramamanāśritamatha samanābhuvanaṣoḍaśī yadi vā /<br />
            bindvāvaraṇaṃ parasauśivaṃ ca pañcendhikādibhuvanāni // 426
             <span class="ref">AbhT_8.426</span></p>
         
         <p id="AbhT_8.427">
            sauṣumnaṃ brahmabilaṃ kuṇḍalinī vyāpipañcakaṃ samanā /<br />
            iti ṣoḍaśabhuvaneyaṃ tattvayugaṃ śāntyatītā syāt // 427
             <span class="ref">AbhT_8.427</span></p>
         
         <p id="AbhT_8.428">
            śrīmanmataṅgaśāstre ca kramo@yaṃ purapūgagaḥ /<br />
            kālāgnirnarakāḥ khābdhiyutaṃ mukhyatayā śatam // 428
             <span class="ref">AbhT_8.428</span></p>
         
         <p id="AbhT_8.429">
            kūṣmāṇḍaḥ saptapātālī saptalokī maheśvaraḥ /<br />
            ityaṇḍamadhyaṃ tadbāhye śataṃ rudrā iti sthitāḥ // 429
             <span class="ref">AbhT_8.429</span></p>
         
         <p id="AbhT_8.430">
            sthānānāṃ dviśatī bhūmiḥ saptapañcāśatā yutā /<br />
            pañcāṣṭakasya madhyāddvātriṃśadbhūtacatuṣṭaye // 430
             <span class="ref">AbhT_8.430</span></p>
         
         <p id="AbhT_8.431">
            tanmātreṣu ca pañca syurviśvedevāstato@ṣṭakam /<br />
            pañcamaṃ sendriye garve buddhau devāṣṭakaṃ guṇe // 431
             <span class="ref">AbhT_8.431</span></p>
         
         <p id="AbhT_8.432">
            yogāṣṭakaṃ krodhasaṃjñaṃ mūle kāle sanaiyate /<br />
            patadrugādyāścāṅguṣṭhamātrādyā rāgatattvagāḥ // 432
             <span class="ref">AbhT_8.432</span></p>
         
         <p id="AbhT_8.433">
            dvādaśaikaśivādyāḥ syurvidyāyāṃ kalane daśa /<br />
            vāmādyāstriśatī seyaṃ triparvaṇyabdhirasyayuk // 433
             <span class="ref">AbhT_8.433</span></p>
         
         <p id="AbhT_8.434">
            śaivāḥ kecidihānantāḥ śraikaṇṭhā iti saṃgrahaḥ /<br />
            yatra yadā parabhogān bubhukṣate tatra yojanaṃ kāryam // 434
             <span class="ref">AbhT_8.434</span></p>
         
         <p id="AbhT_8.435">
            śodhanamatha taddhānau śeṣaṃ tvantargataṃ kāryam /<br />
            ityāgamaṃ prathayituṃ darśitametadvikalpitaṃ tena // 435
             <span class="ref">AbhT_8.435</span></p>
         
         <p id="AbhT_8.436">
            anye@pi bahuvikalpāḥ svadhiyācāryaiḥ samabhyūhyāḥ /<br />
            śrīpūrvaśāsane punaraṣṭādaśādhikaṃ śataṃ kathitam // 436
             <span class="ref">AbhT_8.436</span></p>
         
         <p id="AbhT_8.437">
            tadiha pradhānamadhikaṃ saṃkṣepeṇocyate śodhyam /<br />
            kālāgniḥ kūṣmāṇḍo narakeśo hāṭako@tha bhūtalapaḥ // 437
             <span class="ref">AbhT_8.437</span></p>
         
         <p id="AbhT_8.438">
            brahmā munilokeśo rudrāḥ pañcāntarālasthāḥ /<br />
            adhare@nantaḥ prācyāḥ kapālivahnyantanirṛtibalākhyāḥ // 438
             <span class="ref">AbhT_8.438</span></p>
         
         <p id="AbhT_8.439">
            laghunidhipatividyādhipaśambhūrdhvāntaṃ savīrabhadrapati /<br />
            ekādaśabhirbāhye brahmāṇḍaṃ pañcabhistathāntarikaiḥ // 439
             <span class="ref">AbhT_8.439</span></p>
         
         <p id="AbhT_8.440">
            iti ṣoḍaśapurametannivṛttikalayeha kalanīyam /<br />
            lakulīśabhārabhūtī diṇḍyāṣāḍhī ca puṣkaranimeṣau // 440
             <span class="ref">AbhT_8.440</span></p>
         
         <p id="AbhT_8.441">
            prabhāsasureśāviti salile pratyātmakaṃ saparivāre /<br />
            bhairavakedāramahākālā madhyāmrajalpākhyāḥ // 441
             <span class="ref">AbhT_8.441</span></p>
         
         <p id="AbhT_8.442">
            śrīśailahariścandrāviti guhyāṣṭakamidaṃ mahasi /<br />
            bhīmendrāṭṭahāsavimalakanakhalanākhalakurusthitigayākhyāḥ // 442
             <span class="ref">AbhT_8.442</span></p>
         
         <p id="AbhT_8.443">
            atiguhyāṣṭakametanmaruti ca satanmātrake ca sākṣe ca /<br />
            sthāṇusuvarṇākhyau kila bhadro gokarṇako mahālayakaḥ // 443
             <span class="ref">AbhT_8.443</span></p>
         
         <p id="AbhT_8.444">
            avimuktarudrakoṭī vastrāpada ityadaḥ pavitraṃ khe /<br />
            sthūlasthūleśaśaṅkuśrutikālañjarāśca maṇḍalabhṛt // 444
             <span class="ref">AbhT_8.444</span></p>
         
         <p id="AbhT_8.445">
            mākoṭāṇḍadvitayacchagalāṇḍā aṣṭakaṃ hyahaṅkāre /<br />
            anye@haṅkārāntastanmātrāṇīndriyāṇi cāpyāhuḥ // 445
             <span class="ref">AbhT_8.445</span></p>
         
         <p id="AbhT_8.446">
            dhiyi yonyaṣṭakamuktaṃ prakṛtau yogāṣṭakaṃ kilākṛtaprabhṛti /<br />
            iti saptāṣṭakabhuvanā pratiṣṭhitiḥ salilato hi mūlāntā // 446
             <span class="ref">AbhT_8.446</span></p>
         
         <p id="AbhT_8.447">
            nari vāmo bhīmograu bhaveśavīrāḥ pracaṇḍagaurīśau /<br />
            ajasānantaikaśivau vidyāyāṃ krodhacaṇḍayugmaṃ syāt // 447
             <span class="ref">AbhT_8.447</span></p>
         
         <p id="AbhT_8.448">
            saṃvarto jyotiratho kalāniyatyāṃ ca sūrapañcāntau /<br />
            vīraśikhīśaśrīkaṇṭhasaṃjñametattrayaṃ ca kāle syāt // 448
             <span class="ref">AbhT_8.448</span></p>
         
         <p id="AbhT_8.449">
            samahātejā vāmo bhavodbhavaścaikapiṅgaleśānau /<br />
            bhuvaneśapuraḥsarakāvaṅguṣṭha ime niśi sthitā hyaṣṭau // 449
             <span class="ref">AbhT_8.449</span></p>
         
         <p id="AbhT_8.450">
            aṣṭāviṃśatibhuvanā vidyā puruṣānniśāntamiyam /<br />
            hālāhalarudrakrudambikāghorikāḥ savāmāḥ syuḥ // 450
             <span class="ref">AbhT_8.450</span></p>
         
         <p id="AbhT_8.451">
            vidyāyāṃ vidyeśāstvaṣṭāvīśe sadāśive pañca /<br />
            vāmā jyeṣṭhā raudrī śaktiḥ sakalā ca śontayam // 451
             <span class="ref">AbhT_8.451</span></p>
         
         <p id="AbhT_8.452">
            aṣṭādaśa bhuvanā syāt śāntyatītā tvabhuvanaiva /<br />
            iti deśādhvavibhāgaḥ kathitaḥ śrīśambhunā samādiṣṭaḥ // 452
             <span class="ref">AbhT_8.452</span></p>
         
         
         <p>:C9 śrītantrālokasya navamamāhnikam</p>
         
         
         <p id="AbhT_9.1">
            atha tattvapravibhāgo vistarataḥ kathyate kramaprāptaḥ // 1b
             <span class="ref">AbhT_9.1</span></p>
         
         <p id="AbhT_9.2">
            yānyuktāni purāṇyamūni vividhaibhadairyadeṣvanvitaṃ rūpaṃ bhāti paraṃ prakāśaniviḍaṃ
            devaḥ sa ekaḥ śivaḥ /<br />
            tatsvātantryarasātpunaḥ śivapadādbhede vibhāte paraṃ yadrūpaṃ bahudhānugāmi tadidaṃ
            tattvaṃ vibhoḥ śāsane // 2
             <span class="ref">AbhT_9.2</span></p>
         
         <p id="AbhT_9.3">
            tathāhi kālasadanādvīrabhadrapurāntagam /<br />
            dhṛtikāṭhinyagarimādyavabhāsāddharātmatā // 3
             <span class="ref">AbhT_9.3</span></p>
         
         <p id="AbhT_9.4">
            evaṃ jalāditattveṣu vācyaṃ yāvatsadāśive /<br />
            svasminkārye@tha dharmaughe yadvāpi svasadṛgguṇe // 4
             <span class="ref">AbhT_9.4</span></p>
         
         <p id="AbhT_9.5">
            āste sāmānyakalpena tananādvyāptṛbhāvataḥ /<br />
            tattattvaṃ kramaśaḥ pṛthvīpradhānaṃ puṃśivādayaḥ // 5
             <span class="ref">AbhT_9.5</span></p>
         
         <p id="AbhT_9.6">
            dehānāṃ bhuvanānāṃ ca na prasaṅgastato bhavet /<br />
            śrīmanmataṅgaśāstrādau taduktaṃ parameśinā // 6
             <span class="ref">AbhT_9.6</span></p>
         
         <p id="AbhT_9.7">
            tatraiṣāṃ darśyate dṛṣṭaḥ siddhayogīśvarīmate /<br />
            kāryakāraṇabhāvo yaḥ śivecchāparikalpitaḥ // 7
             <span class="ref">AbhT_9.7</span></p>
         
         <p id="AbhT_9.8">
            vastutaḥ sarvabhāvānāṃ karteśānaḥ paraḥ śivaḥ /<br />
            asvatantrasya kartṛtvaṃ nahi jātūpapadyate // 8
             <span class="ref">AbhT_9.8</span></p>
         
         <p id="AbhT_9.9">
            svatantratā ca cinmātravapuṣaḥ parameśituḥ /<br />
            svatantraṃ ca jaḍaṃ ceti tadanyonyaṃ virudhyate // 9
             <span class="ref">AbhT_9.9</span></p>
         
         <p id="AbhT_9.10">
            jāḍyaṃ pramātṛtantratvaṃ svātmasiddhimapi prati /<br />
            na kartṛtvādṛte cānyat kāraṇatvaṃ hi labhyate // 10
             <span class="ref">AbhT_9.10</span></p>
         
         <p id="AbhT_9.11">
            tasminsati hi tadbhāva ityapekṣaikajīvitam /<br />
            nirapekṣeṣu bhāveṣu svātmaniṣṭhatayā katham // 11
             <span class="ref">AbhT_9.11</span></p>
         
         <p id="AbhT_9.12">
            sa pūrvamatha paścātsa iti cetpūrvapaścimau /<br />
            svabhāve@natiriktau cetsama ityavaśiṣyate // 12
             <span class="ref">AbhT_9.12</span></p>
         
         <p id="AbhT_9.13">
            bījamaṅkura ityasmin satattve hetutadvatoḥ /<br />
            ghaṭaḥ paṭaśceti bhavet kāryakāraṇatā na kim // 13
             <span class="ref">AbhT_9.13</span></p>
         
         <p id="AbhT_9.14">
            bījamaṅkurapatrāditayā pariṇameta cet /<br />
            atatsvabhāvavapuṣaḥ sa svabhāvo na yujyate // 14
             <span class="ref">AbhT_9.14</span></p>
         
         <p id="AbhT_9.15">
            sa tatsvabhāva iti cet tarhi bījāṅkurā nije /<br />
            tāvatyeva na viśrāntau tadanyātyantasaṃbhavāt // 15
             <span class="ref">AbhT_9.15</span></p>
         
         <p id="AbhT_9.16">
            tataśca citrākāro@sau tāvānkaścitprasajyate /<br />
            astu cet na jaḍe@nyonyaviruddhākārasaṃbhavaḥ // 16
             <span class="ref">AbhT_9.16</span></p>
         
         <p id="AbhT_9.17">
            krameṇa citrākāro@stu jaḍaḥ kiṃ nu viruddhyate /<br />
            kramo@kramo vā bhāvasya na svarūpādhiko bhavet // 17
             <span class="ref">AbhT_9.17</span></p>
         
         <p id="AbhT_9.18">
            tathopalambhamātraṃ tau upalambhaśca kiṃ tathā /<br />
            upalabdhāpi vijñānasvabhāvo yo@sya so@pi hi // 18
             <span class="ref">AbhT_9.18</span></p>
         
         <p id="AbhT_9.19">
            kramopalambharūpatvāt krameṇopalabheta cet /<br />
            tasya tarhi kramaḥ ko@sau tadanyānupalambhataḥ // 19
             <span class="ref">AbhT_9.19</span></p>
         
         <p id="AbhT_9.20">
            svabhāva iti cennāsau svarūpādadhiko bhavet /<br />
            svarūpānadhikasyāpi kramasya svasvabhāvataḥ // 20
             <span class="ref">AbhT_9.20</span></p>
         
         <p id="AbhT_9.21">
            svātantryādbhāsanaṃ syāccet kimanyadbrūmahe vayam /<br />
            itthaṃ śrīśiva evaikaḥ karteti paribhāṣyate // 21
             <span class="ref">AbhT_9.21</span></p>
         
         <p id="AbhT_9.22">
            kartṛtvaṃ caitadetasya tathāmātrāvabhāsanam /<br />
            tathāvabhāsanaṃ cāsti kāryakāraṇabhāvagam // 22
             <span class="ref">AbhT_9.22</span></p>
         
         <p id="AbhT_9.23">
            yathā hi ghaṭasāhityaṃ paṭasyāpyavabhāsate /<br />
            tathā ghaṭānantaratā kiṃ tu sā niyamojjhitā // 23
             <span class="ref">AbhT_9.23</span></p>
         
         <p id="AbhT_9.24">
            ato yanniyamenaiva yasmādābhātyanantaram /<br />
            tattasya kāraṇaṃ brūmaḥ sati rūpānvaye@dhike // 24
             <span class="ref">AbhT_9.24</span></p>
         
         <p id="AbhT_9.25">
            niyamaśca tathārūpabhāsanāmātrasārakaḥ /<br />
            bījādaṅkura ityevaṃ bhāsanaṃ nahi sarvadā // 25
             <span class="ref">AbhT_9.25</span></p>
         
         <p id="AbhT_9.26">
            yogīcchānantarodbhūtatathābhūtāṅkuro yataḥ /<br />
            iṣṭe tathāvidhākāre niyamo bhāsate yataḥ // 26
             <span class="ref">AbhT_9.26</span></p>
         
         <p id="AbhT_9.27">
            svapne ghaṭapaṭādīnāṃ hetutadvatsvabhāvatā /<br />
            bhāsate niyamenaiva bādhāśūnyena tāvati // 27
             <span class="ref">AbhT_9.27</span></p>
         
         <p id="AbhT_9.28">
            tato yāvati yādrūpyānniyamo bādhavarjitaḥ /<br />
            bhāti tāvati tādrūpyāddṛḍhahetuphalātmatā // 28
             <span class="ref">AbhT_9.28</span></p>
         
         <p id="AbhT_9.29">
            tathābhūte ca niyame hetutadvattvakāriṇi /<br />
            vastutaścinmayasyaiva hetutā taddhi sarvagam // 29
             <span class="ref">AbhT_9.29</span></p>
         
         <p id="AbhT_9.30">
            ata eva ghaṭodbhūtau sāmagrī heturucyate /<br />
            sāmagrī ca samagrāṇāṃ yadyekaṃ neṣyate vapuḥ // 30
             <span class="ref">AbhT_9.30</span></p>
         
         <p id="AbhT_9.31">
            hetubhedānna bhedaḥ syāt phale taccāsamañjasam /<br />
            yadyasyānuvidhatte tāmanvayavyatirekitām // 31
             <span class="ref">AbhT_9.31</span></p>
         
         <p id="AbhT_9.32">
            tattasya hetu cetso@yaṃ kuṇṭhatarko na naḥ priyaḥ /<br />
            samagrāśca yathā daṇḍasūtracakrakarādayaḥ // 32
             <span class="ref">AbhT_9.32</span></p>
         
         <p id="AbhT_9.33">
            dūrāśca bhāvinaścetthaṃ hetutveneti manmahe /<br />
            yadi tatra bhavenmerurbhaviṣyanvāpi kaścana // 33
             <span class="ref">AbhT_9.33</span></p>
         
         <p id="AbhT_9.34">
            na jāyeta ghaṭo nūnaṃ tatpratyūhavyapohitaḥ /<br />
            yathā ca cakraṃ niyate deśe kāle ca hetutām // 34
             <span class="ref">AbhT_9.34</span></p>
         
         <p id="AbhT_9.35">
            yāti karkisumervādyāstadvatsvasthāvadhi sthitāḥ /<br />
            tathā ca teṣāṃ hetunāṃ saṃyojanaviyojane // 35
             <span class="ref">AbhT_9.35</span></p>
         
         <p id="AbhT_9.36">
            niyate śiva evaikaḥ svatantraḥ kartṛtāmiyāt /<br />
            kumbhakārasya yā saṃvit cakradaṇḍādiyojane // 36
             <span class="ref">AbhT_9.36</span></p>
         
         <p id="AbhT_9.37">
            śiva eva hi sā yasmāt saṃvidaḥ kā viśiṣṭatā /<br />
            kaumbhakārī tu saṃvittiravacchedāvabhāsanāt // 37
             <span class="ref">AbhT_9.37</span></p>
         
         <p id="AbhT_9.38">
            bhinnakalpā yadi kṣepyā daṇḍacakrādimadhyataḥ /<br />
            tasmādekaikanirmāṇe śivo viśvaikavigrahaḥ // 38
             <span class="ref">AbhT_9.38</span></p>
         
         <p id="AbhT_9.39">
            karteti puṃsaḥ kartṛtvābhimāno@pi vibhoḥ kṛtiḥ /<br />
            ata eva tathābhānaparamārthatayā sthiteḥ // 39
             <span class="ref">AbhT_9.39</span></p>
         
         <p id="AbhT_9.40">
            kāryakāraṇabhāvasya loke śāstre ca citratā /<br />
            māyāto@vyaktakalayoriti rauravasaṃgrahe // 40
             <span class="ref">AbhT_9.40</span></p>
         
         <p id="AbhT_9.41">
            śrīpūrve tu kalātattvādavyaktamiti kathyate /<br />
            tata eva niśākhyānātkalībhūtādaliṅgakam // 41
             <span class="ref">AbhT_9.41</span></p>
         
         <p id="AbhT_9.42">
            iti vyākhyāsmadukte@sminsati nyāye@tiniṣphalā /<br />
            loke ca gomayātkīṭāt saṃkalpātsvapnataḥ smṛteḥ // 42
             <span class="ref">AbhT_9.42</span></p>
         
         <p id="AbhT_9.43">
            yogīcchāto dravyamantraprabhāvādeśca vṛścikaḥ /<br />
            anya eva sa cet kāmaṃ kutaścitsvaviśeṣataḥ // 43
             <span class="ref">AbhT_9.43</span></p>
         
         <p id="AbhT_9.44">
            sa tu sarvatra tulyastatparāmarśaikyamasti tu /<br />
            tata eva svarūpe@pi krame@pyanyādṛśī sthitiḥ // 44
             <span class="ref">AbhT_9.44</span></p>
         
         <p id="AbhT_9.45">
            śāstreṣu yujyate citrāt tathābhāvasvabhāvataḥ /<br />
            puṃrāgavitkalākālamāyā jñānottare kramāt // 45
             <span class="ref">AbhT_9.45</span></p>
         
         <p id="AbhT_9.46">
            niyatirnāsti vairiñce kalordhve niyatiḥ śratā /<br />
            puṃrāgavittrayādūrdhvaṃ kalāniyatisaṃpuṭam // 46
             <span class="ref">AbhT_9.46</span></p>
         
         <p id="AbhT_9.47">
            kālo māyeti kathitaḥ kramaḥ kiraṇaśāstragaḥ /<br />
            pumānniyatyā kālaśca rāgavidyākalānvitaḥ // 47
             <span class="ref">AbhT_9.47</span></p>
         
         <p id="AbhT_9.48">
            ityeṣa krama uddiṣṭo mātaṅge pārameśvare /<br />
            kāryakāraṇabhāvīye tattve itthaṃ vyavasthite // 48
             <span class="ref">AbhT_9.48</span></p>
         
         <p id="AbhT_9.49">
            śrīpūrvaśāstre kathitāṃ vacmaḥ kāraṇakalpanām /<br />
            śivaḥ svatantradṛgrūpaḥ pañcaśaktisunirbharaḥ // 49
             <span class="ref">AbhT_9.49</span></p>
         
         <p id="AbhT_9.50">
            svātantryabhāsitabhidā pañcadhā pravibhajyate /<br />
            cidānandeṣaṇājñānakriyāṇāṃ susphuṭatvataḥ // 50
             <span class="ref">AbhT_9.50</span></p>
         
         <p id="AbhT_9.51">
            śivaśaktisadeśānavidyākhyaṃ tattvapañcakam /<br />
            ekaikatrāpi tattve@smin sarvaśaktisunirbhare // 51
             <span class="ref">AbhT_9.51</span></p>
         
         <p id="AbhT_9.52">
            tattatprādhānyayogena sa sa bhedo nirūpyate /<br />
            tathāhi svasvatantratvaparipūrṇatayā vibhuḥ // 52
             <span class="ref">AbhT_9.52</span></p>
         
         <p id="AbhT_9.53">
            niḥsaṃkhyairbahubhī rūpairbhātyavacchedavarjanāt /<br />
            śāṃbhavāḥ śaktijā mantramaheśā mantranāyakāh // 53
             <span class="ref">AbhT_9.53</span></p>
         
         <p id="AbhT_9.54">
            mantrā iti viśuddhāḥ syuramī pañca gaṇāḥ kramāt /<br />
            svasminsvasmin gaṇe bhāti yadyadrūpaṃ samanvayi // 54
             <span class="ref">AbhT_9.54</span></p>
         
         <p id="AbhT_9.55">
            tadeṣu tattvamityuktaṃ kālāgnyāderdharādivat /<br />
            tena yatprāhurākhyānasādṛśyena viḍambitāḥ // 55
             <span class="ref">AbhT_9.55</span></p>
         
         <p id="AbhT_9.56">
            gurūpāsāṃ vinaivāttapustakābhīṣṭadṛṣṭayaḥ /<br />
            brahmā nivṛttyadhipatiḥ pṛthaktattvaṃ na gaṇyate // 56
             <span class="ref">AbhT_9.56</span></p>
         
         <p id="AbhT_9.57">
            sadāśivādyāstu pṛthag gaṇyanta iti ko nayaḥ /<br />
            brahmaviṣṇuhareśānasuśivānāśritātmani // 57
             <span class="ref">AbhT_9.57</span></p>
         
         <p id="AbhT_9.58">
            ṣaṭke kāraṇasaṃjñe@rdhajaratīyamiyaṃ kutaḥ /<br />
            iti tanmūlato dhvastaṃ gaṇitaṃ nahi kāraṇam // 58
             <span class="ref">AbhT_9.58</span></p>
         
         <p id="AbhT_9.59">
            yathā pṛthivyadhipatirnṛpastattvāntaraṃ nahi /<br />
            tathā tattatkaleśānaḥ pṛthak tattvāntaraṃ katham // 59
             <span class="ref">AbhT_9.59</span></p>
         
         <p id="AbhT_9.60">
            tadevaṃ pañcakamidaṃ śuddho@dhvā paribhāṣyate /<br />
            tatra sākṣācchivecchaiva kartryābhāsitabhedikā // 60
             <span class="ref">AbhT_9.60</span></p>
         
         <p id="AbhT_9.61">
            īśvarecchāvaśakṣubdhabhogalolikacidgaṇān /<br />
            saṃvibhaktumaghoreśaḥ sṛjatīha sitetaram // 61
             <span class="ref">AbhT_9.61</span></p>
         
         <p id="AbhT_9.62">
            aṇūnāṃ lolikā nāma niṣkarmā yābhilāṣitā /<br />
            apūrṇaṃmanyatājñānaṃ malaṃ sāvacchidojjhitā // 62
             <span class="ref">AbhT_9.62</span></p>
         
         <p id="AbhT_9.63">
            yogyatāmātramevaitadbhāvyavacchedasaṃgrahe /<br />
            malastenāsya na pṛthaktattvabhāvo@sti rāgavat // 63
             <span class="ref">AbhT_9.63</span></p>
         
         <p id="AbhT_9.64">
            niravacchedakarmāṃśamātrāvacchedatastu sā /<br />
            rāgaḥ puṃsi dhiyo dharmaḥ karmabhedavicitratā // 64
             <span class="ref">AbhT_9.64</span></p>
         
         <p id="AbhT_9.65">
            apūrṇamanyatā ceyaṃ tathārūpāvabhāsanam /<br />
            svatantrasya śivasyecchā ghaṭarūpo yathā ghaṭaḥ // 65
             <span class="ref">AbhT_9.65</span></p>
         
         <p id="AbhT_9.66">
            svātmapracchādanecchaiva vastubhūtastathā malaḥ /<br />
            yathaivāvyatiriktasya dharāderbhāvitātmatā // 66
             <span class="ref">AbhT_9.66</span></p>
         
         <p id="AbhT_9.67">
            tathaivāsyeti śāstreṣu vyatiriktaḥ sthito malaḥ /<br />
            vyatiriktaḥ svatantrastu na ko@pi śakaṭādivat // 67
             <span class="ref">AbhT_9.67</span></p>
         
         <p id="AbhT_9.68">
            tatsadvitīyā sāśuddhiḥ śivamuktāṇugā na kim /<br />
            malasya roddhrī kāpyasti śaktiḥ sa cāpyamuktagā // 68
             <span class="ref">AbhT_9.68</span></p>
         
         <p id="AbhT_9.69">
            iti nyāyojjhito vādaḥ śraddhāmātraikakalpitaḥ /<br />
            roddhrī śaktirjaḍasyāsau svayaṃ naiva pravartate // 69
             <span class="ref">AbhT_9.69</span></p>
         
         <p id="AbhT_9.70">
            svayaṃ pravṛttau viśvaṃ syāttathā ceśanikā pramā /<br />
            malasya roddhrīṃ tāṃ śaktimīśaścetsaṃyunakti tat // 70
             <span class="ref">AbhT_9.70</span></p>
         
         <p id="AbhT_9.71">
            kīdṛśaṃ pratyaṇumiti praśne nāstyuttaraṃ vacaḥ /<br />
            malaścāvaraṇaṃ tacca nāvāryasya viśeṣakam // 71
             <span class="ref">AbhT_9.71</span></p>
         
         <p id="AbhT_9.72">
            upalambhaṃ vihantyetadghaṭasyeva paṭāvṛtiḥ /<br />
            malenāvṛtarūpāṇāmaṇūnāṃ yatsatattvakam // 72
             <span class="ref">AbhT_9.72</span></p>
         
         <p id="AbhT_9.73">
            śiva eva ca tatpaśyettasyaivāsau malo bhavet /<br />
            vibhorjñānakriyāmātrasārasyāṇugaṇasya ca // 73
             <span class="ref">AbhT_9.73</span></p>
         
         <p id="AbhT_9.74">
            tadabhāvo malo rūpadhvaṃsāyaiva prakalpate /<br />
            dharmāddharmiṇi yo bhedaḥ samavāyena caikatā // 74
             <span class="ref">AbhT_9.74</span></p>
         
         <p id="AbhT_9.75">
            na tadbhavadbhiruditaṃ kaṇabhojanaśiṣyavat /<br />
            nāmūrtena na mūrtena prāvarītuṃ ca śakyate // 75
             <span class="ref">AbhT_9.75</span></p>
         
         <p id="AbhT_9.76">
            jñānaṃ cākṣuṣaraśmīnāṃ tathābhāve saratyapi /<br />
            sa eva ca malo mūrtaḥ kiṃ jñānena na vedyate // 76
             <span class="ref">AbhT_9.76</span></p>
         
         <p id="AbhT_9.77">
            sarvageṇa tataḥ sarvaḥ sarvajñatvaṃ na kiṃ bhajet /<br />
            yaśca dhvāntātprakāśasyāvṛtistatpratighātibhiḥ // 77
             <span class="ref">AbhT_9.77</span></p>
         
         <p id="AbhT_9.78">
            mūrtānāṃ pratighastejo@ṇūnāṃ nāmūrta īdṛśam /<br />
            na ca cetanamātmānamasvatantro malaḥ kṣamaḥ // 78
             <span class="ref">AbhT_9.78</span></p>
         
         <p id="AbhT_9.79">
            āvarītuṃ na cācyaṃ ca madyāvṛtinidarśanam /<br />
            uktaṃ bhavadbhirevetthaṃ jaḍaḥ kartā nahi svayam // 79
             <span class="ref">AbhT_9.79</span></p>
         
         <p id="AbhT_9.80">
            svatantrasyeśvarasyaitāḥ śaktayaḥ prerikāḥ kila /<br />
            ataḥ karmavipākajñaprabhuśaktibaleritam // 80
             <span class="ref">AbhT_9.80</span></p>
         
         <p id="AbhT_9.81">
            madyaṃ sūte madaṃ duḥkhasukhamohaphalātmakam /<br />
            na ceśapreritaḥ puṃso mala āvṛṇuyādyataḥ // 81
             <span class="ref">AbhT_9.81</span></p>
         
         <p id="AbhT_9.82">
            nirmale puṃsi neśasya prerakatvaṃ tathocitam /<br />
            tulye nirmalabhāve ca prerayeyurna te katham // 82
             <span class="ref">AbhT_9.82</span></p>
         
         <p id="AbhT_9.83">
            tamīśaṃ prati yuktaṃ yad bhūyasāṃ syātsadharmatā /<br />
            tena svarūpasvātantryamātraṃ malavijṛmbhitam // 83
             <span class="ref">AbhT_9.83</span></p>
         
         <p id="AbhT_9.84">
            nirṇītaṃ vitataṃ caitanmayānyatretyalaṃ punaḥ /<br />
            malo@bhilāṣaścājñānamavidyā lolikāprathā // 84
             <span class="ref">AbhT_9.84</span></p>
         
         <p id="AbhT_9.85">
            bhavadoṣo@nuplavaśca glāniḥ śoṣo vimūḍhatā /<br />
            ahaṃmamātmatātaṅko māyāśaktirathāvṛtiḥ // 85
             <span class="ref">AbhT_9.85</span></p>
         
         <p id="AbhT_9.86">
            doṣabījaṃ paśutvaṃ ca saṃsārāṅkurakāraṇam /<br />
            ityādyanvarthasaṃjñābhistatra tatraiṣa bhaṇyate // 86
             <span class="ref">AbhT_9.86</span></p>
         
         <p id="AbhT_9.87">
            asmin sati bhavati bhavo duṣṭo bhedātmaneti bhavadoṣaḥ /<br />
            mañcavadasmin duḥkhasroto@ṇūn vahati yatplavastena // 87
             <span class="ref">AbhT_9.87</span></p>
         
         <p id="AbhT_9.88">
            śeṣāstu sugamarūpāḥ śabdāstatrārthamūhayeducitam /<br />
            saṃsārakāraṇaṃ karma saṃsārāṅkura ucyate // 88
             <span class="ref">AbhT_9.88</span></p>
         
         <p id="AbhT_9.89">
            caturdaśavidhaṃ bhūtavaiciatryaṃ karmajaṃ yataḥ /<br />
            ata eva sāṃkhyayogapāñcarātrādiśāsane // 89
             <span class="ref">AbhT_9.89</span></p>
         
         <p id="AbhT_9.90">
            ahaṃmameti saṃtyāgo naiṣkarmyāyopadiśyate /<br />
            niṣkarmā hi sthite mūlamale@pyajñānanāmani // 90
             <span class="ref">AbhT_9.90</span></p>
         
         <p id="AbhT_9.91">
            vaicitryakāraṇābhāvānnordhva sarati nāpyadhaḥ /<br />
            kevalaṃ pārimityena śivābhedamasaṃspṛśan // 91
             <span class="ref">AbhT_9.91</span></p>
         
         <p id="AbhT_9.92">
            vijñānakevalī proktaḥ śuddhacinmātrasaṃsthitaḥ /<br />
            sa punaḥ śāṃbhavecchātaḥ śivābhedaṃ parāmṛśan // 92
             <span class="ref">AbhT_9.92</span></p>
         
         <p id="AbhT_9.93">
            kramānmantreśatannetṛrūpo yāti śivātmatām /<br />
            nanu kāraṇametasya karmaṇaścenmalaḥ katham // 93
             <span class="ref">AbhT_9.93</span></p>
         
         <p id="AbhT_9.94">
            sa vijñānākalasyāpi na sūte karmasaṃtatim /<br />
            maivaṃ sa hi malo jñānākale didhvaṃsiṣuḥ katham // 94
             <span class="ref">AbhT_9.94</span></p>
         
         <p id="AbhT_9.95">
            hetuḥ syāddhvaṃsamānatvaṃ svātantryādeva codbhavet /<br />
            didhvaṃsiṣudhvaṃsamānadhvastākhyāsu tisṛṣvatha // 95
             <span class="ref">AbhT_9.95</span></p>
         
         <p id="AbhT_9.96">
            daśāsvantaḥ kṛtāvasthāntarāsu svakramasthiteḥ /<br />
            vijñānākalamantreśatadīśāditvakalpanā // 96
             <span class="ref">AbhT_9.96</span></p>
         
         <p id="AbhT_9.97">
            tataśca supte turye ca vakṣyate bahubhedatā /<br />
            ataḥ pradhvaṃsanaunmukhyakhilībhūtasvaśaktikaḥ // 97
             <span class="ref">AbhT_9.97</span></p>
         
         <p id="AbhT_9.98">
            karmaṇo hetutāmetu malaḥ kathamivocyatām /<br />
            kiṃ ca karmāpi na malādyataḥ karma kriyātmakam // 98
             <span class="ref">AbhT_9.98</span></p>
         
         <p id="AbhT_9.99">
            kriyā ca kartṛtārūpāt svātantryānna punarmalāt /<br />
            yā tvasya karmaṇaścitraphaladatvena karmatā // 99
             <span class="ref">AbhT_9.99</span></p>
         
         <p id="AbhT_9.100">
            prasiddhā sā na saṃkocaṃ vinātmani malaśca saḥ /<br />
            vicitraṃ hi phalaṃ bhinnaṃ bhogyatvenābhimanyate // 100
             <span class="ref">AbhT_9.100</span></p>
         
         <p id="AbhT_9.101">
            bhoktaryātmani teneyaṃ bhedarūpā vyavasthitiḥ /<br />
            iti svakāryaprasave sahakāritvamāśrayan // 101
             <span class="ref">AbhT_9.101</span></p>
         
         <p id="AbhT_9.102">
            sāmarthyavyañjakatvena karmaṇaḥ kāraṇaṃ malaḥ /<br />
            nanvevaṃ karmasadbhāvānmalasyāpi sthiteḥ katham // 102
             <span class="ref">AbhT_9.102</span></p>
         
         <p id="AbhT_9.103">
            vijñānākalatā tasya saṃkoco hyasti tādṛśaḥ /<br />
            maivamadhvastasaṃkoco@pyasau bhāvanayā dṛḍham // 103
             <span class="ref">AbhT_9.103</span></p>
         
         <p id="AbhT_9.104">
            nāhaṃ karteti manvānaḥ karmasaṃskāramujjhati /<br />
            phaliṣyatīdaṃ karmeti yā dṛḍhā vṛttirātmani // 104
             <span class="ref">AbhT_9.104</span></p>
         
         <p id="AbhT_9.105">
            sa saṃskāraḥ phalāyeha na tu smaraṇakāraṇam /<br />
            apradhvaste@pi saṃkoce nāhaṃ karteti bhāvanāt // 105
             <span class="ref">AbhT_9.105</span></p>
         
         <p id="AbhT_9.106">
            na phalaṃ kṣīvamūḍhādeḥ prāyaścitte@tha vā kṛte /<br />
            yanmayādya tapastaptaṃ tadasmai syāditi sphuṭam // 106
             <span class="ref">AbhT_9.106</span></p>
         
         <p id="AbhT_9.107">
            abhisaṃdhimataḥ karma na phaledabhisandhitaḥ /<br />
            tathābhisaṃdhānākhyāṃ tu mānase karma saṃskriyām // 107
             <span class="ref">AbhT_9.107</span></p>
         
         <p id="AbhT_9.108">
            phaloparaktāṃ vidadhatkalpate phalasampade /<br />
            yastu tatrāpi dārḍhyena phalasaṃskāramujjhati // 108
             <span class="ref">AbhT_9.108</span></p>
         
         <p id="AbhT_9.109">
            sa tatphalatyāgakṛtaṃ viśiṣṭaṃ phalamaśnute /<br />
            anayā paripāṭyā yaḥ samastāṃ karmasaṃtatim // 109
             <span class="ref">AbhT_9.109</span></p>
         
         <p id="AbhT_9.110">
            anahaṃyutayā projjhet sasaṃkoco@pi so@kalaḥ /<br />
            nanvitthaṃ duṣkṛtaṃ kiṃcidātmīyamabhisaṃdhitaḥ // 110
             <span class="ref">AbhT_9.110</span></p>
         
         <p id="AbhT_9.111">
            parasmai syānna vijñātaṃ bhavatā tāttvikaṃ vacaḥ /<br />
            tasya bhoktustathā cetsyādabhisaṃdhiryathātmani // 111
             <span class="ref">AbhT_9.111</span></p>
         
         <p id="AbhT_9.112">
            tadavaśyaṃ parasyāpi satastadduṣkṛtaṃ bhavet /<br />
            parābhisaṃdhisaṃvittau svābhisaṃdhirdṛḍhībhavet // 112
             <span class="ref">AbhT_9.112</span></p>
         
         <p id="AbhT_9.113">
            abhisaṃdhānavirahe tvasya no phalayogitā /<br />
            na me duṣkṛtamityeṣā rūḍhistasyāphalāya sā // 113
             <span class="ref">AbhT_9.113</span></p>
         
         <p id="AbhT_9.114">
            parābhisandhivicchede svātmanānabhisaṃhitau /<br />
            dvayorapi phalaṃ na syānnāśahetuvyavasthiteḥ // 114
             <span class="ref">AbhT_9.114</span></p>
         
         <p id="AbhT_9.115">
            sukhahetau sukhe cāsya sāmānyādabhisaṃdhitaḥ /<br />
            nirviśeṣādapi nyāyyā dharmādiphalabhoktṛtā // 115
             <span class="ref">AbhT_9.115</span></p>
         
         <p id="AbhT_9.116">
            duḥkhaṃ me duḥkhaheturvā stādityeṣa punarna tu /<br />
            sāmānyo@pyabhisaṃdhiḥ syāttadadharmasya nāgamaḥ // 116
             <span class="ref">AbhT_9.116</span></p>
         
         <p id="AbhT_9.117">
            prakṛtaṃ brūmahe jñānākalasyoktacarasya yat /<br />
            anahaṃyutayā sarvā vilīnāḥ karmasaṃskriyāḥ // 117
             <span class="ref">AbhT_9.117</span></p>
         
         <p id="AbhT_9.118">
            tasmādasya na karmāsti kasyāpi sahakāritām /<br />
            malaḥ karotu tenāyaṃ dhvaṃsamānatvamaśnute // 118
             <span class="ref">AbhT_9.118</span></p>
         
         <p id="AbhT_9.119">
            apadhvastamalastvantaḥśivāveśavaśīkṛtaḥ /<br />
            ahaṃbhāvaparo@pyeti na karmādhīnavṛttitām // 119
             <span class="ref">AbhT_9.119</span></p>
         
         <p id="AbhT_9.120">
            uktaṃ śrīpūrvaśāstre ca tadetatparameśinā /<br />
            malamajñānamicchanti saṃsārāṅkurakāraṇam // 120
             <span class="ref">AbhT_9.120</span></p>
         
         <p id="AbhT_9.121">
            dharmādharmātmakaṃ karma sukhaduḥkhādilakṣaṇam /<br />
            lakṣayetsukhaduḥkhādi svaṃ kārya hetubhāvataḥ // 121
             <span class="ref">AbhT_9.121</span></p>
         
         <p id="AbhT_9.122">
            nahi hetuḥ kadāpyāste vinā kārya nijaṃ kvacit /<br />
            hetutā yogyataivāsau phalānantaryabhāvitā // 122
             <span class="ref">AbhT_9.122</span></p>
         
         <p id="AbhT_9.123">
            pūrvakasya tu hetutvaṃ pāramparyeṇa kiṃ ca tat /<br />
            lakṣyate sukhaduḥkhādyaiḥ samāne dṛṣṭakāraṇe // 123
             <span class="ref">AbhT_9.123</span></p>
         
         <p id="AbhT_9.124">
            citrairhetvantaraṃ kiṃcittacca karmeha darśanāt /<br />
            svāṅge prasādaraukṣyādi jāyamānaṃ svakarmaṇā // 124
             <span class="ref">AbhT_9.124</span></p>
         
         <p id="AbhT_9.125">
            dṛṣṭamityanyadehasthaṃ kāraṇaṃ karma kalpyāte /<br />
            ihāpyanyānyadehasthe sphuṭaṃ karmaphale yataḥ // 125
             <span class="ref">AbhT_9.125</span></p>
         
         <p id="AbhT_9.126">
            kṛṣikarma madhau bhogaḥ śaradyanyā ca sā tanuḥ /<br />
            anusaṃdhāturekasya saṃbhavastu yatastataḥ // 126
             <span class="ref">AbhT_9.126</span></p>
         
         <p id="AbhT_9.127">
            tasyaiva tatphalaṃ citraṃ karma yasya purātanam /<br />
            kṣīvo@pi rājā sūdaṃ cedādiśetprātarīdṛśam // 127
             <span class="ref">AbhT_9.127</span></p>
         
         <p id="AbhT_9.128">
            bhojayetyanusaṃdhānādvinā prāpnoti tatphalam /<br />
            itthaṃ janmāntaropāttakarmāpyadyānusaṃdhinā // 128
             <span class="ref">AbhT_9.128</span></p>
         
         <p id="AbhT_9.129">
            vinā bhuṅkte phalaṃ hetustatra prācyā hyakampatā /<br />
            ata eva kṛtaṃ karma karmaṇā tapasāpi vā // 129
             <span class="ref">AbhT_9.129</span></p>
         
         <p id="AbhT_9.130">
            jñānena vā nirudhyeta phalapākeṣvanunmukham /<br />
            ārabdhakāryaṃ dehe@smin yatpunaḥ karma tatkatham // 130
             <span class="ref">AbhT_9.130</span></p>
         
         <p id="AbhT_9.131">
            ucchidyatāmantyadaśaṃ niroddhuṃ nahi śakyate /<br />
            tatraiva dehe yattvanyadadyagaṃ vā purātanam // 131
             <span class="ref">AbhT_9.131</span></p>
         
         <p id="AbhT_9.132">
            karma tajjñānadīkṣādyaiḥ śaṇḍhīkartuṃ prasahyate /<br />
            tathā saṃskāradārḍhya hi phalāya dṛḍhatā punaḥ // 132
             <span class="ref">AbhT_9.132</span></p>
         
         <p id="AbhT_9.133">
            yadā yadā vinaśyeta karmadhvastaṃ tadā tadā /<br />
            ato mohaparādhīno yadyapyakṛta kiṃcana // 133
             <span class="ref">AbhT_9.133</span></p>
         
         <p id="AbhT_9.134">
            tathāpi jñānakāle tatsarvameva pradahyate /<br />
            uktaṃ ca śrīpare@hānādānaḥ sarvadṛgulvaṇaḥ // 134
             <span class="ref">AbhT_9.134</span></p>
         
         <p id="AbhT_9.135">
            muhūrtānnirdahetsarva dehasthamakṛtaṃ kṛtam /<br />
            dehasthamiti dehena saha tādātmyamāśritā // 135
             <span class="ref">AbhT_9.135</span></p>
         
         <p id="AbhT_9.136">
            svācchandyātsaṃvidevoktā tatrasthaṃ karma dahyate /<br />
            dehaikyavāsanātyāgāt sa ca viśvātmatāsthiteḥ // 136
             <span class="ref">AbhT_9.136</span></p>
         
         <p id="AbhT_9.137">
            akālakalite vyāpinyabhinne yā hi saṃskriyā /<br />
            saṃkoca eva sānena so@pi dehaikatāmayaḥ // 137
             <span class="ref">AbhT_9.137</span></p>
         
         <p id="AbhT_9.138">
            etatkārmamalaṃ proktaṃ yena sākaṃ layākalāḥ /<br />
            syurguhāgahanāntaḥsthāḥ suptā iva sarīsṛpāḥ // 138
             <span class="ref">AbhT_9.138</span></p>
         
         <p id="AbhT_9.139">
            tataḥ prabuddhasaṃskārāste yathocitabhāginaḥ /<br />
            brahmādisthāvarānte@smin saṃsranti punaḥ punaḥ // 139
             <span class="ref">AbhT_9.139</span></p>
         
         <p id="AbhT_9.140">
            ye punaḥ karmasaṃskārahānyai prārabdhabhāvanāḥ /<br />
            bhāvanāpariniṣpattimaprāpya pralayaṃ gatāḥ // 140
             <span class="ref">AbhT_9.140</span></p>
         
         <p id="AbhT_9.141">
            mahāntaṃ te tathāntaḥsthabhāvanāpākasauṣṭhavāt /<br />
            mantratvaṃ pratipadyante citrāccitraṃ ca karmataḥ // 141
             <span class="ref">AbhT_9.141</span></p>
         
         <p id="AbhT_9.142">
            asya kārmamalasyeyanmāyāntādhvavisāriṇaḥ /<br />
            pradhānaṃ kāraṇaṃ proktamajñānātmāṇavo malaḥ // 142
             <span class="ref">AbhT_9.142</span></p>
         
         <p id="AbhT_9.143">
            kṣobho@sya lolikākhyasya sahakāritayā sphuṭam /<br />
            tiṣṭhāsāyogyataunmukhyamīśvarecchāvaśācca tat // 143
             <span class="ref">AbhT_9.143</span></p>
         
         <p id="AbhT_9.144">
            na jaḍaścidadhiṣṭhānaṃ vinā kvāpi kṣamo yataḥ /<br />
            aṇavo nāma naivānyatprakāśātmā maheśvaraḥ // 144
             <span class="ref">AbhT_9.144</span></p>
         
         <p id="AbhT_9.145">
            cidacidrūpatābhāsī pudgalaḥ kṣetravitpaśuḥ /<br />
            cidrūpatvācca sa vyāpī nirguṇo niṣkriyastataḥ // 145
             <span class="ref">AbhT_9.145</span></p>
         
         <p id="AbhT_9.146">
            yogopāyepsako nityo mūrtivandhyaḥ prabhāṣyate /<br />
            acittvādajñatā bhedo bhogyādbhoktrantarādatha // 146
             <span class="ref">AbhT_9.146</span></p>
         
         <p id="AbhT_9.147">
            teṣāmaṇūnāṃ sa mala īśvarecchāvaśādbhṛśam /<br />
            prabudhyate tathā coktaṃ śāstre śrīpūrvanāmani // 147
             <span class="ref">AbhT_9.147</span></p>
         
         <p id="AbhT_9.148">
            īśvarecchāvaśādasya bhogecchā saṃprajāyate /<br />
            bhogecchorupakārārthamādyo mantramaheśvaraḥ // 148
             <span class="ref">AbhT_9.148</span></p>
         
         <p id="AbhT_9.149">
            māyāṃ vikṣobhya saṃsāraṃ nirmimīte vicitrakam /<br />
            māyā ca nāma devasya śaktiravyatirekiṇī // 149
             <span class="ref">AbhT_9.149</span></p>
         
         <p id="AbhT_9.150">
            bhedāvabhāsasvātantryaṃ tathāhi sa tayā kṛtaḥ /<br />
            ādyo bhedāvabhāso yo vibhāgamanupeyivān // 150
             <span class="ref">AbhT_9.150</span></p>
         
         <p id="AbhT_9.151">
            garbhīkṛtānantabhāvivibhāsā sā parā niśā /<br />
            sā jaḍā bhedarūpatvāt kāryaṃ cāsyā jaḍaṃ yataḥ // 151
             <span class="ref">AbhT_9.151</span></p>
         
         <p id="AbhT_9.152">
            vyāpinī viśvahetutvāt sūkṣmā kāryaikakalpanāt /<br />
            śivaśaktyavinābhāvānnityaikā mūlakāraṇam // 152
             <span class="ref">AbhT_9.152</span></p>
         
         <p id="AbhT_9.153">
            acetanamanekātma sarva kārya yathā ghaṭaḥ /<br />
            pradhānaṃ ca tathā tasmāt kārya nātmā tu cetanaḥ // 153
             <span class="ref">AbhT_9.153</span></p>
         
         <p id="AbhT_9.154">
            ata evādhvani proktā pūrvaṃ māyā dvidhā sthitā /<br />
            yathā ca māyā devasya śaktirabhyeti bhedinam // 154
             <span class="ref">AbhT_9.154</span></p>
         
         <p id="AbhT_9.155">
            tattvabhāvaṃ tathānyo@pi kalādistattvavistaraḥ /<br />
            niruddhaśakteryā kiṃcitkartṛtodvalanātmikā // 155
             <span class="ref">AbhT_9.155</span></p>
         
         <p id="AbhT_9.156">
            nāthasya śaktiḥ sādhastātpuṃsaḥ kṣeptrī kalocyate /<br />
            evaṃ vidyādayo@pyete dharāntāḥ paramārthataḥ // 156
             <span class="ref">AbhT_9.156</span></p>
         
         <p id="AbhT_9.157">
            śivaśaktimayā eva proktanyāyānusārataḥ /<br />
            tathāpi yatpṛthagbhānaṃ kalāderīśvarecchayā // 157
             <span class="ref">AbhT_9.157</span></p>
         
         <p id="AbhT_9.158">
            tato jaḍatve kāryatve pṛthaktattvasthitau dhruvam /<br />
            upādānaṃ smṛtā māyā kvacittatkāryameva ca // 158
             <span class="ref">AbhT_9.158</span></p>
         
         <p id="AbhT_9.159">
            tathāvabhāsacitraṃ ca rūpamanyonyavarjitam /<br />
            yadbhāti kila saṃkalpe tadasti ghaṭavadvahiḥ // 159
             <span class="ref">AbhT_9.159</span></p>
         
         <p id="AbhT_9.160">
            khapuṣpādyastitāṃ brūmastato na vyabhicāritā /<br />
            khapuṣpaṃ kāladiṅmātṛsāpekṣaṃ nāstiśabdataḥ // 160
             <span class="ref">AbhT_9.160</span></p>
         
         <p id="AbhT_9.161">
            dharādivat tathātyantābhāvo@pyevaṃ vivicyatām /<br />
            yatsaṃkalpyaṃ tathā tasya bahirdeho@sti cetanaḥ // 161
             <span class="ref">AbhT_9.161</span></p>
         
         <p id="AbhT_9.162">
            caitravatsauśivāntaṃ tat sarva tādṛśadehavat /<br />
            yasya deho yathā tasya tajjātīyaṃ puraṃ bahiḥ // 162
             <span class="ref">AbhT_9.162</span></p>
         
         <p id="AbhT_9.163">
            ataḥ suśivaparyantā siddhā bhuvanapaddhatiḥ /<br />
            ātmanām tatpuraṃ prāpyaṃ deśatvādanyadeśavat // 163
             <span class="ref">AbhT_9.163</span></p>
         
         <p id="AbhT_9.164">
            ātmanāmadhvabhoktṛtvaṃ tato@yatnena siddhyati /<br />
            sā māyā kṣobhamāpannā viśvaṃ sūte samantataḥ // 164
             <span class="ref">AbhT_9.164</span></p>
         
         <p id="AbhT_9.165">
            daṇḍāhatevāmalakī phalāni kila yadyapi /<br />
            tathāpi tu tathā citrapaurvāparyāvabhāsanāt // 165
             <span class="ref">AbhT_9.165</span></p>
         
         <p id="AbhT_9.166">
            māyākārye@pi tattvaughe kāryakāraṇatā mithaḥ /<br />
            sā yadyapyanyaśāstreṣu bahudhā dṛśyate sphuṭam // 166
             <span class="ref">AbhT_9.166</span></p>
         
         <p id="AbhT_9.167">
            tathāpi mālinīśāstradṛśā tāṃ saṃpracakṣmahe /<br />
            kalādivasudhāntaṃ yanmāyāntaḥ saṃpracakṣate // 167
             <span class="ref">AbhT_9.167</span></p>
         
         <p id="AbhT_9.168">
            pratyātmabhinnamevaitat sukhaduḥkhādibhedataḥ /<br />
            ekasyāmeva jagati bhogasādhanasaṃhatau // 168
             <span class="ref">AbhT_9.168</span></p>
         
         <p id="AbhT_9.169">
            sukhādīnāṃ samaṃ vyakterbhogabhedaḥ kuto bhavet /<br />
            na cāsau karmabhedena tasyaivānupapattitaḥ // 169
             <span class="ref">AbhT_9.169</span></p>
         
         <p id="AbhT_9.170">
            tasmāt kalādiko vargo bhinna eva kadācana /<br />
            aikyametīśvarecchāto nṛttagītādivādane // 170
             <span class="ref">AbhT_9.170</span></p>
         
         <p id="AbhT_9.171">
            eṣāṃ kalāditattvānāṃ sarveṣāmapi bhāvinām /<br />
            śuddhatvamasti teṣāṃ ye śaktipātapavitritāḥ // 171
             <span class="ref">AbhT_9.171</span></p>
         
         <p id="AbhT_9.172">
            kalā hi śuddhā tattādṛk karmatvaṃ saṃprasūyate /<br />
            mitamapyāśu yenāsmāt saṃsārādeṣa mucyate // 172
             <span class="ref">AbhT_9.172</span></p>
         
         <p id="AbhT_9.173">
            rāgavidyākālayatiprakṛtyakṣārthasaṃcayaḥ /<br />
            itthaṃ śuddha iti procya gururmānastutau vibhuḥ // 173
             <span class="ref">AbhT_9.173</span></p>
         
         <p id="AbhT_9.174">
            evameṣā kalādīnāmutpattiḥ pravivicyate /<br />
            māyātattvāt kalā jātā kiṃcitkartṛtvalakṣaṇā // 174
             <span class="ref">AbhT_9.174</span></p>
         
         <p id="AbhT_9.175">
            māyā hi cinmayādbhedaṃ śivādvidadhatī paśoḥ /<br />
            suṣuptatāmivādhatte tata eva hyadṛkkriyaḥ // 175
             <span class="ref">AbhT_9.175</span></p>
         
         <p id="AbhT_9.176">
            kalā hi kiṃcitkartṛtvaṃ sūte svāliṅganādaṇoḥ /<br />
            tasyāścāpyaṇunānyonyaṃ hyañjane sā prasūyate // 176
             <span class="ref">AbhT_9.176</span></p>
         
         <p id="AbhT_9.177">
            sadyonirvāṇadīkṣotthapuṃviśleṣe hi sā satī /<br />
            śliṣyantyapi ca no sūte tathāpi svaphalaṃ kvacit // 177
             <span class="ref">AbhT_9.177</span></p>
         
         <p id="AbhT_9.178">
            ucchūnateva prathamā sūkṣmāṅkurakaleva ca /<br />
            bījasyāmbvagnimṛtkambutuṣayogāt prasūtikṛt // 178
             <span class="ref">AbhT_9.178</span></p>
         
         <p id="AbhT_9.179">
            kalā māyāṇusaṃyogajāpyeṣā nirvikārakam /<br />
            nāṇuṃ kuryādupādānaṃ kiṃtu māyāṃ vikāriṇīm // 179
             <span class="ref">AbhT_9.179</span></p>
         
         <p id="AbhT_9.180">
            malaścāvārako māyā bhāvopādānakāraṇam /<br />
            karma syāt sahakāryeva sukhaduḥkhodbhavaṃ prati // 180
             <span class="ref">AbhT_9.180</span></p>
         
         <p id="AbhT_9.181">
            ataḥ saṃcchannacaitanyasamudbalanakāryakṛt /<br />
            kalaivānantanāthasya śaktyā saṃpreritā jaḍā // 181
             <span class="ref">AbhT_9.181</span></p>
         
         <p id="AbhT_9.182">
            na ceśaśaktirevāsya caitanyaṃ balayiṣyati /<br />
            tadupodbalitaṃ taddhi na kiṃcitkartṛtāṃ vrajet // 182
             <span class="ref">AbhT_9.182</span></p>
         
         <p id="AbhT_9.183">
            seyaṃ kalā na karaṇaṃ mukhyaṃ vidyādikaṃ yathā /<br />
            puṃsi kartari sā kartrī prayojakatayā yataḥ // 183
             <span class="ref">AbhT_9.183</span></p>
         
         <p id="AbhT_9.184">
            alakṣyāntarayoritthaṃ yadā puṃskalayorbhavet /<br />
            māyāgarbheśaśaktyāderantarajñānamāntaram // 184
             <span class="ref">AbhT_9.184</span></p>
         
         <p id="AbhT_9.185">
            tadā māyāpuṃvivekaḥ sarvakarmakṣayādbhavet /<br />
            vijñānākalatā māyādhastānno yātyadhaḥ pumān // 185
             <span class="ref">AbhT_9.185</span></p>
         
         <p id="AbhT_9.186">
            dhīpuṃviveke vijñāte pradhānapuruṣāntare /<br />
            api na kṣīṇakarmā syāt kalāyāṃ taddhi saṃbhavet // 186
             <span class="ref">AbhT_9.186</span></p>
         
         <p id="AbhT_9.187">
            ataḥ sāṃkhyadṛśā siddhaḥ pradhānādho na saṃsaret /<br />
            kalāpuṃsorviveke tu māyādho naiva gacchati // 187
             <span class="ref">AbhT_9.187</span></p>
         
         <p id="AbhT_9.188">
            malādviviktamātmānaṃ paśyaṃstu śivatāṃ vrajet /<br />
            sarvatra caiśvaraḥ śaktipāto@tra sahakāraṇam // 188
             <span class="ref">AbhT_9.188</span></p>
         
         <p id="AbhT_9.189">
            māyāgarbhādhikārīyo dvayorantye tu nirmalaḥ /<br />
            seyaṃ kalā kāryabhedādanyaiva hyanumīyate // 189
             <span class="ref">AbhT_9.189</span></p>
         
         <p id="AbhT_9.190">
            anyathaikaṃ bhavedviśvaṃ kāryāyetyanyanihnavaḥ /<br />
            iti mataṅgaśāstrādau yā proktā sā kalā svayam // 190
             <span class="ref">AbhT_9.190</span></p>
         
         <p id="AbhT_9.191">
            kiṃcidrūpatayākṣipya kartṛtvamiti bhaṅgitaḥ /<br />
            kiṃcidrūpaviśiṣṭaṃ yat kartṛtvaṃ tatkathaṃ bhavet // 191
             <span class="ref">AbhT_9.191</span></p>
         
         <p id="AbhT_9.192">
            ajñasyeti tataḥ sūte kiṃcijjñatvātmikāṃ vidam /<br />
            buddhiṃ paśyati sā vidyā buddhidarpaṇacāriṇaḥ // 192
             <span class="ref">AbhT_9.192</span></p>
         
         <p id="AbhT_9.193">
            sukhādīn pratyayān mohaprabhṛtīn kāryakāraṇe /<br />
            karmajālaṃ ca tatrasthaṃ vivinakti nijātmanā // 193
             <span class="ref">AbhT_9.193</span></p>
         
         <p id="AbhT_9.194">
            buddhistu guṇasaṃkīrṇā vivekena kathaṃ sukham /<br />
            duḥkhaṃ mohātmakaṃ vāpi viṣayaṃ darśayedapi // 194
             <span class="ref">AbhT_9.194</span></p>
         
         <p id="AbhT_9.195">
            svacchāyāṃ dhiyi saṃkrāmanbhāvaḥ saṃvedyatāṃ katham /<br />
            tayā vinaiti sāpyanyatkaraṇaṃ puṃsi kartari // 195
             <span class="ref">AbhT_9.195</span></p>
         
         <p id="AbhT_9.196">
            nanu cobhayataḥ śubhrādarśadaśīyadhīgatāt /<br />
            puṃsprakāśādbhāti bhāvaḥ maivaṃ tatpratibimbanam // 196
             <span class="ref">AbhT_9.196</span></p>
         
         <p id="AbhT_9.197">
            jaḍameva hi mukhyo@tha puṃsprakāśo@sya bhāsanam /<br />
            bahiḥsthasyaiva tasyāstu buddheḥ kiṃkalpanā kṛtā // 197
             <span class="ref">AbhT_9.197</span></p>
         
         <p id="AbhT_9.198">
            abhedabhūmireṣā ca bhedaśceha vicāryate /<br />
            tasmādbuddhigato bhāvo vidyākaraṇagocaraḥ // 198
             <span class="ref">AbhT_9.198</span></p>
         
         <p id="AbhT_9.199">
            bhāvānāṃ pratibimbaṃ ca vedyaṃ dhīkalpanā tataḥ /<br />
            kiṃcittu kurute tasmānnūnamastyaparaṃ tu tat // 199
             <span class="ref">AbhT_9.199</span></p>
         
         <p id="AbhT_9.200">
            rāgatattvamiti proktaṃ yattatraivoparañjakam /<br />
            na cāvairāgyamātraṃ tattatrāpyāsaktivṛttitaḥ // 200
             <span class="ref">AbhT_9.200</span></p>
         
         <p id="AbhT_9.201">
            viraktāvapi tṛptasya sūkṣmarāgavyavasthiteḥ /<br />
            kālastuṭyādibhiścaitat kartṛtvaṃ kalayatyataḥ // 201
             <span class="ref">AbhT_9.201</span></p>
         
         <p id="AbhT_9.202">
            kāryāvacchedi kartṛtvaṃ kālo@vaśyaṃ kaliṣyati /<br />
            niyatiryojanāṃ dhatte viśiṣṭe kāryamaṇḍale // 202
             <span class="ref">AbhT_9.202</span></p>
         
         <p id="AbhT_9.203">
            vidyā rāgo@tha niyatiḥ kālaścaitaccatuṣṭayam /<br />
            kalākāryaṃ bhoktṛbhāve tiṣṭhadbhoktṛtvapūritam // 203
             <span class="ref">AbhT_9.203</span></p>
         
         <p id="AbhT_9.204">
            māyā kalā rāgavidye kālo niyatireva ca /<br />
            kañcukāni ṣaḍuktāni saṃvidastatsthitau paśuḥ // 204
             <span class="ref">AbhT_9.204</span></p>
         
         <p id="AbhT_9.205">
            dehapuryaṣṭakādyeṣu vedyeṣu kila vedanam /<br />
            etatṣaṭkasasaṃkocaṃ yadavedyamasāvaṇuḥ // 205
             <span class="ref">AbhT_9.205</span></p>
         
         <p id="AbhT_9.206">
            uktaṃ śivatanuśāstre tadidaṃ bhaṅgyantareṇa punaḥ /<br />
            āvaraṇaṃ sarvātmagamaśuddhiranyāpyananyarūpeva // 206
             <span class="ref">AbhT_9.206</span></p>
         
         <p id="AbhT_9.207">
            śivadahanakiraṇajālairdāhyatvāt sā yato@nyarūpaiva /<br />
            anidaṃpūrvatayā yadrañjayati nijātmanā tato@nanyā // 207
             <span class="ref">AbhT_9.207</span></p>
         
         <p id="AbhT_9.208">
            sahajāśuddhimato@ṇorīśaguhābhyāṃ hi kañcukastrividhaḥ /<br />
            tasya dvitīyacitiriva svacchasya niyujyate kalā ślakṣṇā // 208
             <span class="ref">AbhT_9.208</span></p>
         
         <p id="AbhT_9.209">
            anayā vidvasya paśorupabhogasamarthatā bhavati /<br />
            vidyā cāsya kalātaḥ śaraṇāntardīpakaprabhevābhūt // 209
             <span class="ref">AbhT_9.209</span></p>
         
         <p id="AbhT_9.210">
            sukhaduḥkhasaṃvidaṃ yā vivinakti paśorvibhāgena /<br />
            rāgaśca kalātattvācchucivastrakaṣāyavat samutpannaḥ // 210
             <span class="ref">AbhT_9.210</span></p>
         
         <p id="AbhT_9.211">
            tyaktuṃ vāñchati na yataḥ saṃsṛtisukhasaṃvidānandam /<br />
            evamavidyāmalinaḥsamarthitastriguṇakañcukabalena // 211
             <span class="ref">AbhT_9.211</span></p>
         
         <p id="AbhT_9.212">
            gahanopabhogagarbhe paśuravaśamadhomukhaḥ patati /<br />
            etena malaḥ kathitaḥ kambukavadaṇoḥ kalādikaṃ tuṣavat // 212
             <span class="ref">AbhT_9.212</span></p>
         
         <p id="AbhT_9.213">
            evaṃ kalākhyatattvasya kiṃcitkartṛtvalakṣaṇe /<br />
            viśeṣabhāge kartṛtvaṃ carcitaṃ bhoktṛpūrvakam // 213
             <span class="ref">AbhT_9.213</span></p>
         
         <p id="AbhT_9.214">
            viśeṣaṇatayā yo@tra kiñcidbhāgastadotthitam /<br />
            vedyamātraṃ sphuṭaṃ bhinnaṃ pradhānaṃ sūyate kalā // 214
             <span class="ref">AbhT_9.214</span></p>
         
         <p id="AbhT_9.215">
            samameva hi bhogyaṃ ca bhoktāraṃ ca prasūyate /<br />
            kalā bhedābhisaṃdhānādaviyuktaṃ parasparam // 215
             <span class="ref">AbhT_9.215</span></p>
         
         <p id="AbhT_9.216">
            bhoktṛbhogyātmatā na syādviyogācca parasparam /<br />
            vilīnāyāṃ ca tasyāṃ syānmāyāsyāpi na kiṃcana // 216
             <span class="ref">AbhT_9.216</span></p>
         
         <p id="AbhT_9.217">
            nanu śrīmadrauravādau rāgavidyātmakaṃ dvayam /<br />
            sūte kalā hi yugapattato@vyaktamiti sthitiḥ // 217
             <span class="ref">AbhT_9.217</span></p>
         
         <p id="AbhT_9.218">
            uktamatra vibhātyeṣa kramaḥ satyaṃ tathā hyalam /<br />
            rajyamāno veda sarva vidaṃścāpyatra rajyate // 218
             <span class="ref">AbhT_9.218</span></p>
         
         <p id="AbhT_9.219">
            tathāpi vastusatteyamihāsmābhirnirūpitā /<br />
            tasyāṃ ca na kramaḥ ko@pi syādvā so@pi viparyayāt // 219
             <span class="ref">AbhT_9.219</span></p>
         
         <p id="AbhT_9.220">
            tasmādvipratipattiṃ no kuryācchāstrodite vidhau /<br />
            evaṃ saṃvedyamātraṃ yat sukhaduḥkhavimohataḥ // 220
             <span class="ref">AbhT_9.220</span></p>
         
         <p id="AbhT_9.221">
            bhotsyate yattataḥ proktaṃ tatsāmyātmakamāditaḥ /<br />
            sukhaṃ sattvaṃ prakāśatvāt prakāśo hlāda ucyate // 221
             <span class="ref">AbhT_9.221</span></p>
         
         <p id="AbhT_9.222">
            duḥkhaṃ rajaḥ kriyātmatvād kriyā hi tadatatkramaḥ /<br />
            mohastamo varaṇakaḥ prakāśābhāvayogataḥ // 222
             <span class="ref">AbhT_9.222</span></p>
         
         <p id="AbhT_9.223">
            ta ete kṣobhamāpannā guṇāḥ kārya pratanvate /<br />
            akṣubdhasya vijātīyaṃ na syāt kāryamadaḥ purā // 223
             <span class="ref">AbhT_9.223</span></p>
         
         <p id="AbhT_9.224">
            uktameveti śāstre@smin guṇāṃstattvāntaraṃ viduḥ /<br />
            bhuvanaṃ pṛthagevātra darśitaṃ guṇabhedataḥ // 224
             <span class="ref">AbhT_9.224</span></p>
         
         <p id="AbhT_9.225">
            īśvarecchāvaśakṣubdhalolikaṃ puruṣaṃ prati /<br />
            bhoktṛtvāya svatantreśaḥ prakṛtiṃ kṣobhayed bhṛśam // 225
             <span class="ref">AbhT_9.225</span></p>
         
         <p id="AbhT_9.226">
            tena yaccodyate sāṃkhyaṃ muktāṇuṃ prati kiṃ na sā /<br />
            sūte puṃso vikāritvāditi tannātra bādhakam // 226
             <span class="ref">AbhT_9.226</span></p>
         
         <p id="AbhT_9.227">
            guṇebhyo buddhitattvaṃ tat sarvato nirmalaṃ tataḥ /<br />
            puṃsprakāśaḥ sa vedyo@tra pratibimbatvamārchati // 227
             <span class="ref">AbhT_9.227</span></p>
         
         <p id="AbhT_9.228">
            viṣayapratibimbaṃ ca tasyāmakṣakṛtaṃ bahiḥ /<br />
            ataddvāraṃ samutprekṣāpratibhādiṣu tādṛśī // 228
             <span class="ref">AbhT_9.228</span></p>
         
         <p id="AbhT_9.229">
            vṛttirbodho bhavedbuddheḥ sā cāpyālambanaṃ dhruvam /<br />
            ātmasaṃvitprakāśasya bodho@sau tajjaḍo@pyalam // 229
             <span class="ref">AbhT_9.229</span></p>
         
         <p id="AbhT_9.230">
            buddherahaṃkṛt tādṛkṣe pratibimbitapuṃskṛteḥ /<br />
            prakāśe vedyakaluṣe yadahaṃmananātmatā // 230
             <span class="ref">AbhT_9.230</span></p>
         
         <p id="AbhT_9.231">
            tayā pañcavidhaścaiṣa vāyuḥ saṃrambharūpayā /<br />
            prerito jīvanāya syādanyathā maraṇaṃ punaḥ // 231
             <span class="ref">AbhT_9.231</span></p>
         
         <p id="AbhT_9.232">
            ata eva viśuddhātmasvātantryāhaṃsvabhāvataḥ /<br />
            akṛtrimādidaṃ tvanyadityuktaṃ kṛtiśabdataḥ // 232
             <span class="ref">AbhT_9.232</span></p>
         
         <p id="AbhT_9.233">
            ityayaṃ karaṇaskandho@haṃkārasya nirūpitaḥ /<br />
            tridhāsya prakṛtiskandhaḥ sāttvarājasatāmasaḥ // 233
             <span class="ref">AbhT_9.233</span></p>
         
         <p id="AbhT_9.234">
            sattvapradhānāhaṃkārādbhoktraṃśasparśinaḥ sphuṭam /<br />
            manobuddhyakṣaṣaṭkaṃ tu jātaṃ bhedastu kathyate // 234
             <span class="ref">AbhT_9.234</span></p>
         
         <p id="AbhT_9.235">
            mano yatsarvaviṣayaṃ tenātra pravivakṣitam /<br />
            sarvatanmātrakartṛtvaṃ viśeṣaṇamahaṃkṛteḥ // 235
             <span class="ref">AbhT_9.235</span></p>
         
         <p id="AbhT_9.236">
            buddhyahaṃkṛnmanaḥ prāhurbodhasaṃrabhaṇaiṣaṇe /<br />
            karaṇaṃ bāhyadevairyannaivāpyantarmukhaiḥ kṛtam // 236
             <span class="ref">AbhT_9.236</span></p>
         
         <p id="AbhT_9.237">
            prāṇaśca nāntaḥkaraṇaṃ jaḍatvāt preraṇātmanaḥ /<br />
            prayatnecchāvibodhāṃśahetutvāditi niścitam // 237
             <span class="ref">AbhT_9.237</span></p>
         
         <p id="AbhT_9.238">
            avasāyo@bhimānaśca kalpanā ceti na kriyā /<br />
            ekarūpā tatastritvaṃ yuktamantaḥkṛtau sphuṭam // 238
             <span class="ref">AbhT_9.238</span></p>
         
         <p id="AbhT_9.239">
            na ca buddhirasaṃvedyā karaṇatvānmano yathā /<br />
            pradhānavadasaṃvedyabuddhivādastadujjhitaḥ // 239
             <span class="ref">AbhT_9.239</span></p>
         
         <p id="AbhT_9.240">
            śabdatanmātrahetutvaviśiṣṭā yā tvahaṃkṛtiḥ /<br />
            sā śrotre karaṇaṃ yāvadghrāṇe gandhatvabhoditā // 240
             <span class="ref">AbhT_9.240</span></p>
         
         <p id="AbhT_9.241">
            bhautikatvamato@pyastu niyamādviṣayeṣvalam /<br />
            ahaṃ śṛṇomi paśyāmi jighrāmītyādisaṃvidi // 241
             <span class="ref">AbhT_9.241</span></p>
         
         <p id="AbhT_9.242">
            ahaṃtānugamādāhaṃkārikatvaṃ sphuṭaṃ sthitam /<br />
            karaṇatvamato yuktaṃ kartraśaspṛktvayogataḥ // 242
             <span class="ref">AbhT_9.242</span></p>
         
         <p id="AbhT_9.243">
            karturvibhinnaṃ karaṇaṃ preryatvāt karaṇaṃ kutaḥ /<br />
            karaṇāntaravāñchāyāṃ bhavettatrānavasthitiḥ // 243
             <span class="ref">AbhT_9.243</span></p>
         
         <p id="AbhT_9.244">
            tasmāt svātantryayogena kartā svaṃ bhedayan vapuḥ /<br />
            karmāśasparśinaṃ svāṃśaṃ karaṇīkurute svayam // 244
             <span class="ref">AbhT_9.244</span></p>
         
         <p id="AbhT_9.245">
            karaṇīkṛtatatsvāṃśatanmayībhāvanāvaśāt /<br />
            karaṇīkurute@tyantavyatiriktaṃ kuṭhāravat // 245
             <span class="ref">AbhT_9.245</span></p>
         
         <p id="AbhT_9.246">
            tenāśuddhaiva vidyāsya sāmānyaṃ karaṇaṃ purā /<br />
            jñaptau kṛtau tu sāmānyaṃ kalā karaṇamucyate // 246
             <span class="ref">AbhT_9.246</span></p>
         
         <p id="AbhT_9.247">
            nanu śrīmanmataṅgādau kalāyāḥ kartṛtoditā /<br />
            tasyāṃ satyāṃ hi vidyādyāḥ karaṇatvārhatājuṣaḥ // 247
             <span class="ref">AbhT_9.247</span></p>
         
         <p id="AbhT_9.248">
            ucyate kartṛtaivoktā karaṇatve prayojikā /<br />
            tayā vinā tu nānyeṣāṃ karaṇānāṃ sthitiryataḥ // 248
             <span class="ref">AbhT_9.248</span></p>
         
         <p id="AbhT_9.249">
            ato@sāmānyakaraṇavargāt tatra pṛthak kṛtā /<br />
            vidyāṃ vinā hi nānyeṣāṃ karaṇānāṃ nijā sthitiḥ // 249
             <span class="ref">AbhT_9.249</span></p>
         
         <p id="AbhT_9.250">
            kalāṃ vinā na tasyāśca kartṛtve jñātṛtā yataḥ /<br />
            kalāvidye tataḥ puṃso mukhyaṃ tatkaraṇaṃ viduḥ // 250
             <span class="ref">AbhT_9.250</span></p>
         
         <p id="AbhT_9.251">
            ata eva vihīne@pi buddhikarmendriyaiḥ kvacit /<br />
            andhe paṅgau rūpagatiprakāśo na na bhāsate // 251
             <span class="ref">AbhT_9.251</span></p>
         
         <p id="AbhT_9.252">
            kiṃtu sāmānyakaraṇabalādvedye@pi tādṛśi /<br />
            rūpasāmānya evāndhaḥ pratipattiṃ prapadyate // 252
             <span class="ref">AbhT_9.252</span></p>
         
         <p id="AbhT_9.253">
            tata eva tvahaṃkārāt tanmātrasparśino@dhikam /<br />
            karmendriyāṇi vākpāṇipāyūpasthāṅghri jajñire // 253
             <span class="ref">AbhT_9.253</span></p>
         
         <p id="AbhT_9.254">
            vacmyādade tyajāmyāśu visṛjāmi vrajāmi ca /<br />
            iti yāhaṃkriyā kāryakṣamā karmendriyaṃ tu tat // 254
             <span class="ref">AbhT_9.254</span></p>
         
         <p id="AbhT_9.255">
            tena cchinnakarasyāsti hastaḥ karmendriyātmakaḥ /<br />
            tasya pradhānādhiṣṭhānaṃ paraṃ pañcāṅguliḥ karaḥ // 255
             <span class="ref">AbhT_9.255</span></p>
         
         <p id="AbhT_9.256">
            mukhenāpi yadādānaṃ tatra yat karaṇaṃ sthitam /<br />
            sa pāṇireva karaṇaṃ vinā kiṃ saṃbhavet kriyā // 256
             <span class="ref">AbhT_9.256</span></p>
         
         <p id="AbhT_9.257">
            tathābhāve tu buddhyakṣairapi kiṃ syātprayojanam /<br />
            darśanaṃ karaṇāpekṣaṃ kriyātvāditi cocyate // 257
             <span class="ref">AbhT_9.257</span></p>
         
         <p id="AbhT_9.258">
            parairgamau tu karaṇaṃ neṣyate ceti vismayaḥ /<br />
            gamanotkṣepaṇādīni mukhyaṃ karmopalambhanam // 258
             <span class="ref">AbhT_9.258</span></p>
         
         <p id="AbhT_9.259">
            punarguṇaḥ kriyā tveṣā vaiyākaraṇadarśane /<br />
            kriyā karaṇapūrveti vyāptyā karaṇapūrvakam // 259
             <span class="ref">AbhT_9.259</span></p>
         
         <p id="AbhT_9.260">
            jñānaṃ nādānamityetat sphuṭamāndhyavijṛmbhitam /<br />
            tasmāt karmendriyāṇyāhustvagvadvyāptṝṇi mukhyataḥ // 260
             <span class="ref">AbhT_9.260</span></p>
         
         <p id="AbhT_9.261">
            tatsthāne vṛttimantīti mataṅge guravo mama /<br />
            nanvanyānyapi karmāṇi santi bhūyāṃsi tatkṛte // 261
             <span class="ref">AbhT_9.261</span></p>
         
         <p id="AbhT_9.262">
            karaṇānyapi vācyāni tathā cākṣeṣvaniṣṭhitiḥ /<br />
            nanvetat kheṭapālādyairnirākāri na karmaṇām // 262
             <span class="ref">AbhT_9.262</span></p>
         
         <p id="AbhT_9.263">
            yatsādhanaṃ tadakṣaṃ syāt kiṃtu kasyāpi karmaṇaḥ /<br />
            etannāsmatkṛtapraśnatṛṣṇāsaṃtāpaśāntaye // 263
             <span class="ref">AbhT_9.263</span></p>
         
         <p id="AbhT_9.264">
            nahyasvacchamitaprāyairjalaistṛpyanti barhiṇaḥ /<br />
            ucyate śrīmatādiṣṭaṃ śaṃbhunātra mamottaram // 264
             <span class="ref">AbhT_9.264</span></p>
         
         <p id="AbhT_9.265">
            svacchasaṃvedanodāravikalāprabalīkṛtam /<br />
            iha karmānusaṃdhānabhedādekaṃ vibhidyate // 265
             <span class="ref">AbhT_9.265</span></p>
         
         <p id="AbhT_9.266">
            tatrānusaṃdhiḥ pañcātmā pañca karmendriyāṇyataḥ /<br />
            tyāgāyādānasaṃpattyai dvayāya dvitayaṃ vinā // 266
             <span class="ref">AbhT_9.266</span></p>
         
         <p id="AbhT_9.267">
            svarūpaviśrāntikṛte caturdhā karma yadbahiḥ /<br />
            pāyupāṇyaṅghrijananaṃ karaṇaṃ taccaturvidham // 267
             <span class="ref">AbhT_9.267</span></p>
         
         <p id="AbhT_9.268">
            antaṃ prāṇāśrayaṃ yattu karmātra karaṇaṃ hi vāk /<br />
            uktāḥ samāsataścaiṣāṃ citrāḥ kāryeṣu vṛttayaḥ // 268
             <span class="ref">AbhT_9.268</span></p>
         
         <p id="AbhT_9.269">
            tadetadvyatiriktaṃ hi na karma kvāpi dṛśyate /<br />
            tatkasyārthe prakalpyeyamindriyāṇāmaniṣṭhitiḥ // 269
             <span class="ref">AbhT_9.269</span></p>
         
         <p id="AbhT_9.270">
            etatkartavyacakraṃ tadasāṃkaryeṇa kurvate /<br />
            akṣāṇi sahavṛttyā tu buddhyante saṃkaraṃ jaḍāḥ // 270
             <span class="ref">AbhT_9.270</span></p>
         
         <p id="AbhT_9.271">
            ukta indriyavargo@yamahaṃkārāt tu rājasāt /<br />
            tamaḥpradhānāhaṃkārād bhoktraṃśacchādanātmanaḥ // 271
             <span class="ref">AbhT_9.271</span></p>
         
         <p id="AbhT_9.272">
            bhūtādināmnastanmātrapañcakaṃ bhūtakāraṇam /<br />
            manobuddhyakṣakarmākṣavargastanmātravargakaḥ // 272
             <span class="ref">AbhT_9.272</span></p>
         
         <p id="AbhT_9.273">
            ityatra rājasāhaṃkṛdyogaḥ saṃśleṣako dvaye /<br />
            anye tvāhurmano jātaṃ rājasāhaṃkṛteryataḥ // 273
             <span class="ref">AbhT_9.273</span></p>
         
         <p id="AbhT_9.274">
            samastendriyasaṃcāracaturaṃ laghu vegavat /<br />
            anye tu sāttvikāt svāntaṃ buddhikarmendriyāṇi tu // 274
             <span class="ref">AbhT_9.274</span></p>
         
         <p id="AbhT_9.275">
            rājasādgrāhakagrāhyabhāgasparśīni manvate /<br />
            kheṭapālāstu manyante karmendriyagaṇaḥ sphuṭam // 275
             <span class="ref">AbhT_9.275</span></p>
         
         <p id="AbhT_9.276">
            rājasāhaṃkṛterjāto rajasaḥ karmatā yataḥ /<br />
            śrīpūrvaśāstre tu mano rājasāt sāttvikātpunaḥ // 276
             <span class="ref">AbhT_9.276</span></p>
         
         <p id="AbhT_9.277">
            indriyāṇi samastāni yuktaṃ caitadvibhāti naḥ /<br />
            tathāhi bāhyavṛttīnāmakṣāṇāṃ vṛttibhāsane // 277
             <span class="ref">AbhT_9.277</span></p>
         
         <p id="AbhT_9.278">
            ālocane śaktirantaryojane manasaḥ punaḥ /<br />
            uktaṃ ca guruṇā kuryānmano@nuvyavasāyi sat // 278
             <span class="ref">AbhT_9.278</span></p>
         
         <p id="AbhT_9.279">
            taddvayālambanā mātṛvyāpārātmakriyā iti /<br />
            tānmātrastu gaṇo dhvāntapradhānāyā ahaṃkṛteḥ // 279
             <span class="ref">AbhT_9.279</span></p>
         
         <p id="AbhT_9.280">
            atrāvivādaḥ sarvasya grāhyopakrama eva hi /<br />
            pṛthivyāṃ saurabhānyādivicitre gandhamaṇḍale // 280
             <span class="ref">AbhT_9.280</span></p>
         
         <p id="AbhT_9.281">
            yatsāmānyaṃ hi gandhatvaṃ gandhatanmātranāma tat /<br />
            vyāpakaṃ tata evoktaṃ sahetutvāttu na dhruvam // 281
             <span class="ref">AbhT_9.281</span></p>
         
         <p id="AbhT_9.282">
            svakāraṇe tirobhūtirdhvaso yattena nādhruvam /<br />
            evaṃ rasādiśabdāntatanmātreṣvapi yojanā // 282
             <span class="ref">AbhT_9.282</span></p>
         
         <p id="AbhT_9.283">
            viśeṣāṇāṃ yato@vaśyaṃ daśā prāgaviśeṣiṇī /<br />
            kṣubhitaṃ śabdatanmātraṃ citrākārāḥ śratīrdadhat // 283
             <span class="ref">AbhT_9.283</span></p>
         
         <p id="AbhT_9.284">
            nabhaḥ śabdo@vakāśātmā vācyādhyāsasaho yataḥ /<br />
            tadetatsparśatanmātrayogāt prakṣobhamāgatam // 284
             <span class="ref">AbhT_9.284</span></p>
         
         <p id="AbhT_9.285">
            vāyutāmeti tenātra śabdasparśobhayātmatā /<br />
            anye tvāhurdhvaniḥ khaikaguṇastadapi yujyate // 285
             <span class="ref">AbhT_9.285</span></p>
         
         <p id="AbhT_9.286">
            yato vāyurnijaṃ rūpaṃ labhate na vināmbarāt /<br />
            uttarottarabhūteṣu pūrvapūrvasthitiryataḥ // 286
             <span class="ref">AbhT_9.286</span></p>
         
         <p id="AbhT_9.287">
            tata eva marudvyomnoraviyogo mithaḥ smṛtaḥ /<br />
            śabdasparśau tu rūpeṇa samaṃ prakṣobhamāgatau // 287
             <span class="ref">AbhT_9.287</span></p>
         
         <p id="AbhT_9.288">
            tejastattvaṃ tribhirdharmaiḥ prāhuḥ pūrvavadeva tat /<br />
            taistribhiḥ sarasairāpaḥ sagandhairbhūriti kramaḥ // 288
             <span class="ref">AbhT_9.288</span></p>
         
         <p id="AbhT_9.289">
            tatra pratyakṣataḥ siddho dharādiguṇasaṃcayaḥ /<br />
            nahi gandhādidharmaughavyatiriktā vibhāti bhūḥ // 289
             <span class="ref">AbhT_9.289</span></p>
         
         <p id="AbhT_9.290">
            yathā guṇaguṇidvaitavādināmekamapyadaḥ /<br />
            citraṃ rūpaṃ paṭe bhāti kramāddharmāstathā bhuvi // 290
             <span class="ref">AbhT_9.290</span></p>
         
         <p id="AbhT_9.291">
            yathā ca vistṛte vastre yugapadbhāti citratā /<br />
            tathaiva yogināṃ dharmasāmastyenāvabhāti bhūḥ // 291
             <span class="ref">AbhT_9.291</span></p>
         
         <p id="AbhT_9.292">
            gandhādiśabdaparyantacitrarūpā dharā tataḥ /<br />
            upāyabhedādbhātyeṣā kramākramavibhāgataḥ // 292
             <span class="ref">AbhT_9.292</span></p>
         
         <p id="AbhT_9.293">
            tata eva kramavyaktikṛto dhībheda ucyate /<br />
            ṣaṣṭhīprayogo dhībhedādbhedyabhedakatā tathā // 293
             <span class="ref">AbhT_9.293</span></p>
         
         <p id="AbhT_9.294">
            tena dharmātirikto@tra dharmī nāma na kaścana /<br />
            tatrānekaprakārāḥ syurgandharūparasāḥ kṣitau // 294
             <span class="ref">AbhT_9.294</span></p>
         
         <p id="AbhT_9.295">
            saṃsparśaḥ pākajo@nuṣṇāśītaḥ śabdo vicitrakaḥ /<br />
            śauklyaṃ mādhuryaśītatve citrāḥ śabdāśca vāriṇi // 295
             <span class="ref">AbhT_9.295</span></p>
         
         <p id="AbhT_9.296">
            śuklabhāsvaratoṣṇatvaṃ citrāḥ śabdāśca pāvake /<br />
            apākajaścāśītoṣṇo dhvaniścitraśca mārute // 296
             <span class="ref">AbhT_9.296</span></p>
         
         <p id="AbhT_9.297">
            varṇātmako dhvaniḥ śabdapratibimbānyathāmbare /<br />
            yattu na sparśavaddharmaḥ śabda ityādi bhaṇyate // 297
             <span class="ref">AbhT_9.297</span></p>
         
         <p id="AbhT_9.298">
            kāṇādaistatsvapratītiviruddhaṃ kena gṛhyatām /<br />
            paṭahe dhvanirityeva bhātyabādhitameva yat // 298
             <span class="ref">AbhT_9.298</span></p>
         
         <p id="AbhT_9.299">
            na ca hetutvamātreṇa tadādānatvavedanāt /<br />
            śrotraṃ cāsmanmate@haṃkṛtkāraṇaṃ tatra tatra tat // 299
             <span class="ref">AbhT_9.299</span></p>
         
         <p id="AbhT_9.300">
            vṛttibhāgīti taddeśaṃ śabdaṃ gṛhṇātyalaṃ tathā /<br />
            yastvāha śrotramākāśaṃ karṇasaṃyogabheditam // 300
             <span class="ref">AbhT_9.300</span></p>
         
         <p id="AbhT_9.301">
            śabdajaḥ śabda āgatya śabdabuddhiṃ prasūyate /<br />
            tasya mande@pi murajadhvanāvākarṇake sati // 301
             <span class="ref">AbhT_9.301</span></p>
         
         <p id="AbhT_9.302">
            amutra śrutireṣeti dūre saṃvedanaṃ katham /<br />
            nahi śabdajaśabdasya dūrādūraravoditeḥ // 302
             <span class="ref">AbhT_9.302</span></p>
         
         <p id="AbhT_9.303">
            śrotrākāśagatasyāsti dūrādūrasvabhāvatā /<br />
            na cāsau prathamaḥ śabdastāvadvyāpīti yujyate // 303
             <span class="ref">AbhT_9.303</span></p>
         
         <p id="AbhT_9.304">
            tatrasthaiḥ saha tīvrātmā śrūyamāṇastvanena tu /<br />
            kathaṃ śrūyeta mandaḥsannahi dharmāntarāśrayaḥ // 304
             <span class="ref">AbhT_9.304</span></p>
         
         <p id="AbhT_9.305">
            etaccānyairapākāri bahudheti vṛthā punaḥ /<br />
            nāyastaṃ patitāghātadāne ko hi na paṇḍitaḥ // 305
             <span class="ref">AbhT_9.305</span></p>
         
         <p id="AbhT_9.306">
            amīṣāṃ tu dharādīnāṃ yāvāṃstattvagaṇaḥ purā /<br />
            guṇādhikatayā tiṣṭhan vyāptā tāvān prakāśate // 306
             <span class="ref">AbhT_9.306</span></p>
         
         <p id="AbhT_9.307">
            vyāpyavyāpakatā yaiṣā tattvānāṃ darśitā kila /<br />
            sā guṇādhikyataḥ siddhā na hetutvānna lāghavāt // 307
             <span class="ref">AbhT_9.307</span></p>
         
         <p id="AbhT_9.308">
            ahetunāpi rāgo hi vyāpto vidyādinā sphuṭam /<br />
            tadvinā na bhavedyattadvyāptamityucyate yataḥ // 308
             <span class="ref">AbhT_9.308</span></p>
         
         <p id="AbhT_9.309">
            na lāghavaṃ ca nāmāsti kiṃcidatra svadarśane /<br />
            guṇādhikyādato jñeyā vyāpyavyāpakatā sphuṭā // 309
             <span class="ref">AbhT_9.309</span></p>
         
         <p id="AbhT_9.310">
            yo hi yasmādguṇotkṛṣṭaḥ sa tasmādūrdhva ucyate /<br />
            ūrdhvatā vyāptṛtā śrīmanmālinīvijaye sphuṭā // 310
             <span class="ref">AbhT_9.310</span></p>
         
         <p id="AbhT_9.311">
            ataḥ śivatvātprabhṛti prakāśatāsvarūpamādāya nijātmani dhruvam /<br />
            samastatattvāvalidharmasaṃcayairvibhāti bhūrvyāptṛtayā sthitairalam // 311
             <span class="ref">AbhT_9.311</span></p>
         
         <p id="AbhT_9.312">
            evaṃ jalāderapi śaktitattvaparyantadhāmno vapurasti tādṛk /<br />
            kiṃ tūttaraṃ śaktitayaiva tattvaṃ pūrva tu taddharmatayeti bhedaḥ // 312
             <span class="ref">AbhT_9.312</span></p>
         
         <p id="AbhT_9.313">
            anuttaraprakriyāyāṃ vaitatyena pradarśitam /<br />
            etat tasmāt tataḥ paśyedvistarārthī vivecakaḥ // 313
             <span class="ref">AbhT_9.313</span></p>
         
         <p id="AbhT_9.314">
            iti tattvasyarūpasya kṛtaṃ samyak prakāśanam // 314
             <span class="ref">AbhT_9.314</span></p>
         
         
         <p>:C10 atha śrītantrāloke daśamamāhnikam</p>
         
         
         <p id="AbhT_10.1">
            ucyate trikaśāstrekarahasyaṃ tattvabhedanam // 1b
             <span class="ref">AbhT_10.1</span></p>
         
         <p id="AbhT_10.2">
            teṣāmamīṣāṃ tattvānāṃ svavargeṣvanugāminām /<br />
            bhedāntaramapi proktaṃ śāstre@tra śrītrikābhidhe // 2
             <span class="ref">AbhT_10.2</span></p>
         
         <p id="AbhT_10.3">
            śaktimacchaktibhedena dharādyaṃ mūlapaścimam /<br />
            bhidyate pañcadaśadhā svarūpeṇa sahānarāt // 3
             <span class="ref">AbhT_10.3</span></p>
         
         <p id="AbhT_10.4">
            kalāntaṃ bhedayugghīnaṃ rudravatpralayākalaḥ /<br />
            tadvanmāyā ca navadhā jñākalāḥ saptadhā punaḥ // 4
             <span class="ref">AbhT_10.4</span></p>
         
         <p id="AbhT_10.5">
            mantrāstadīśāḥ pāñcadhye mantreśapatayastridhā /<br />
            śivo na bhidyate svaikaprakāśaghanacinmayaḥ // 5
             <span class="ref">AbhT_10.5</span></p>
         
         <p id="AbhT_10.6">
            śivo mantramaheśeśamantrā akalayukkalī /<br />
            śaktimantaḥ sapta tathā śaktayastaccaturdaśa // 6
             <span class="ref">AbhT_10.6</span></p>
         
         <p id="AbhT_10.7">
            svaṃ svarūpaṃ pañcadaśaṃ tadbhūḥ pañcadaśātmikā /<br />
            tathāhi tisro devasya śaktayo varṇitāḥ purā // 7
             <span class="ref">AbhT_10.7</span></p>
         
         <p id="AbhT_10.8">
            tā eva mātṛmāmeyatrairūpyeṇa vyavasthitāḥ /<br />
            parāṃśo mātṛrūpo@tra pramāṇāṃśaḥ parāparaḥ // 8
             <span class="ref">AbhT_10.8</span></p>
         
         <p id="AbhT_10.9">
            meyo@paraḥ śaktimāṃśca śaktiḥ svaṃ rūpamityadaḥ /<br />
            tatra svarūpaṃ bhūmeryatpṛthagjaḍamavasthitam // 9
             <span class="ref">AbhT_10.9</span></p>
         
         <p id="AbhT_10.10">
            mātṛmānādyupadhibhirasaṃjātoparāgakam /<br />
            sakalādiśivāntaistu mātṛbhirvedyatāsya yā // 10
             <span class="ref">AbhT_10.10</span></p>
         
         <p id="AbhT_10.11">
            śaktimadbhiranudbhūtaśaktibhiḥ sapta tadbhidaḥ /<br />
            sakalādiśivāntānāṃ śaktiṣūdrecitātmasu // 11
             <span class="ref">AbhT_10.11</span></p>
         
         <p id="AbhT_10.12">
            vedyatājanitāḥ sapta bhedā iti caturdaśa /<br />
            sakalasya pramāṇāṃśo yo@sau vidyākalātmakaḥ // 12
             <span class="ref">AbhT_10.12</span></p>
         
         <p id="AbhT_10.13">
            sāmānyātmā sa śaktitve gaṇito natu tadbhidaḥ /<br />
            layākalasya mānāṃśaḥ sa eva paramasphuṭaḥ // 13
             <span class="ref">AbhT_10.13</span></p>
         
         <p id="AbhT_10.14">
            jñānākalasya mānaṃ tu galadvidyākalāvṛti /<br />
            aśuddhavidyākalanādhvaṃsasaṃskārasaṃgatā // 14
             <span class="ref">AbhT_10.14</span></p>
         
         <p id="AbhT_10.15">
            prabubhutsuḥ śuddhavidyā santrāṇāṃ karaṇaṃ bhavet /<br />
            prabuddhā śuddhavidyā tu tatsaṃskāreṇa saṃgatā // 15
             <span class="ref">AbhT_10.15</span></p>
         
         <p id="AbhT_10.16">
            mānaṃ mantreśvarāṇāṃ syāttatsaṃskāravivarjitā /<br />
            mānaṃ mantramaheśānāṃ karaṇaṃ śaktirucyate // 16
             <span class="ref">AbhT_10.16</span></p>
         
         <p id="AbhT_10.17">
            svātantryamātrasadbhāvā yā tvicchā śaktiraiśvarī /<br />
            śivasya saiva karaṇaṃ tayā vetti karoti ca // 17
             <span class="ref">AbhT_10.17</span></p>
         
         <p id="AbhT_10.18">
            ā śivātsakalāntaṃ ye mātāraḥ sapta te dvidhā /<br />
            nyagbhūtodriktaśaktitvāttadbhedo vedyabhedakaḥ // 18
             <span class="ref">AbhT_10.18</span></p>
         
         <p id="AbhT_10.19">
            tathāhi vedyatā nāma bhāvasyaiva nijaṃ vapuḥ /<br />
            caitreṇa vedyaṃ vedmīti kiṃhyatra pratibhāsatām // 19
             <span class="ref">AbhT_10.19</span></p>
         
         <p id="AbhT_10.20">
            nanu caitrīyavijñānamātramatra prakāśate /<br />
            vedyatākhyastu no dharmo bhāti bhāvasya nīlavat // 20
             <span class="ref">AbhT_10.20</span></p>
         
         <p id="AbhT_10.21">
            vedyatā ca svabhāvena dharmo bhāvasya cettataḥ /<br />
            sarvānpratyeva vedyaḥ syāddhaṭanīlādidharmavat // 21
             <span class="ref">AbhT_10.21</span></p>
         
         <p id="AbhT_10.22">
            atha vedakasaṃvittibalādvedyatvadharmabhāk /<br />
            bhāvastathāpi doṣo@sau kuvindakṛtavastravat // 22
             <span class="ref">AbhT_10.22</span></p>
         
         <p id="AbhT_10.23">
            vedyatākhyastu yo dharmaḥ so@vedyaścetkhapuṣpavat /<br />
            vedyaścedasti tatrāpi vedyetatyanavasthitiḥ // 23
             <span class="ref">AbhT_10.23</span></p>
         
         <p id="AbhT_10.24">
            tato na kiṃcidvedyaṃ syānmūrchitaṃ tu jagadbhavet /<br />
            nanu vijñātrupādhyaṃ śo paskṛtaṃ vapurucyatām // 24
             <span class="ref">AbhT_10.24</span></p>
         
         <p id="AbhT_10.25">
            bhāvasyārthaprakāśātma yathā jñānamidaṃ tvasat /<br />
            ekavijñātṛvedyatve na jñātrantaravedyatā // 25
             <span class="ref">AbhT_10.25</span></p>
         
         <p id="AbhT_10.26">
            samastajñātṛvedyatve naikavijñātṛvedyatā /<br />
            tasmānna vedyatā nāma bhāvadharmo@sti kaścana // 26
             <span class="ref">AbhT_10.26</span></p>
         
         <p id="AbhT_10.27">
            bhāvasya vedyatā saiva saṃvido yaḥ samudbhavaḥ /<br />
            arthagrahaṇarūpaṃ hi yatra vijñānamātmani // 27
             <span class="ref">AbhT_10.27</span></p>
         
         <p id="AbhT_10.28">
            samavaiti prakāśyo@rthastaṃ pratyeṣaiva vedyatā /<br />
            atra brūmaḥ padārthānāṃ na dharmo yadi vedyatā // 28
             <span class="ref">AbhT_10.28</span></p>
         
         <p id="AbhT_10.29">
            avedyā eva te saṃsyurjñāne satyapi varṇite /<br />
            yathāhi pṛthubudhnādirūpe kumbhasya satyapi // 29
             <span class="ref">AbhT_10.29</span></p>
         
         <p id="AbhT_10.30">
            atadātmā paṭo naiti pṛthubudhnādirūpatām /<br />
            tathā satyapi vijñāne vijñātṛsamavāyini // 30
             <span class="ref">AbhT_10.30</span></p>
         
         <p id="AbhT_10.31">
            avedyadharmakā bhāvāḥ kathaṃ vedyatvamāpnuyuḥ /<br />
            anarthaḥ sumahāṃścaiṣa dṛśyatāṃ vastu yatsvayam // 31
             <span class="ref">AbhT_10.31</span></p>
         
         <p id="AbhT_10.32">
            prakāśātma na tatsaṃviccāprakāśā tadāśrayaḥ /<br />
            aprakāśo manodīpacakṣurādi tathaiva tat // 32
             <span class="ref">AbhT_10.32</span></p>
         
         <p id="AbhT_10.33">
            kiṃ tatprakāśatāṃ nāma supte jagati sarvataḥ /<br />
            jñānasyārthaprakāśatvaṃ nanu rūpaṃ pradīpavat // 33
             <span class="ref">AbhT_10.33</span></p>
         
         <p id="AbhT_10.34">
            apūrvamatra viditaṃ narīnṛtyāmahe tataḥ /<br />
            arthaprakāśo jñānasya yadrūpaṃ tannirūpyatām // 34
             <span class="ref">AbhT_10.34</span></p>
         
         <p id="AbhT_10.35">
            arthaḥ prakāśaścedrūpamartho vā jñānameva vā /<br />
            athārthasya prakāśo yastadrūpamiti bhaṇyate // 35
             <span class="ref">AbhT_10.35</span></p>
         
         <p id="AbhT_10.36">
            ṣaṣṭhī kartari cedukto doṣa eva duruddharaḥ /<br />
            atha karmaṇi ṣaṣṭhyeṣā ṇyarthastatra hṛdi sthitaḥ // 36
             <span class="ref">AbhT_10.36</span></p>
         
         <p id="AbhT_10.37">
            tathā cedaṃ darśayāmaḥ kiṃ prakāśaḥ prakāśate /<br />
            aprakāśo@pi naivāsau tathāpi ca na kiṃcana // 37
             <span class="ref">AbhT_10.37</span></p>
         
         <p id="AbhT_10.38">
            tarhi loke kathaṃ ṇyarthaḥ ucyate cetanasthitau /<br />
            mukhyo ṇyarthasya viṣayo jaḍeṣu tvaupacārikaḥ // 38
             <span class="ref">AbhT_10.38</span></p>
         
         <p id="AbhT_10.39">
            tathāhi gantuṃ śakto@pi caitro@nyāyattatāṃ gateḥ /<br />
            manvāna eva vaktyasmi gamitaḥ svāmineti hi // 39
             <span class="ref">AbhT_10.39</span></p>
         
         <p id="AbhT_10.40">
            svāmyapyasya gatau śaktiṃ buddhvā svādhīnatāṃ sphuṭam /<br />
            paśyannivṛttimāśaṃkya gamayāmīti bhāṣate // 40
             <span class="ref">AbhT_10.40</span></p>
         
         <p id="AbhT_10.41">
            preryaprerakayorevaṃ maulikī ṇyarthasaṃgatiḥ /<br />
            tadabhiprāyato@nyo@pi loke vyavaharettathā // 41
             <span class="ref">AbhT_10.41</span></p>
         
         <p id="AbhT_10.42">
            śaraṃ gamayatītyatra punarvegākhyasaṃskriyām /<br />
            vidadhatprerakammanya upacāreṇa jāyate // 42
             <span class="ref">AbhT_10.42</span></p>
         
         <p id="AbhT_10.43">
            vāyuradriṃ pātayatītyatra dvāvapi tau jaḍau /<br />
            draṣṭṛbhiḥ prerakapreryavapuṣā parikalpitau // 43
             <span class="ref">AbhT_10.43</span></p>
         
         <p id="AbhT_10.44">
            itthaṃ jaḍena saṃbandhe na mukhyā ṇyarthasaṃgatiḥ /<br />
            āstāmanyatra vitatametadvistarato mayā // 44
             <span class="ref">AbhT_10.44</span></p>
         
         <p id="AbhT_10.45">
            arthe prakāśanā seyamupacārastato bhavet /<br />
            astu cedbhāsate tarhi sa eva patadadrivat // 45
             <span class="ref">AbhT_10.45</span></p>
         
         <p id="AbhT_10.46">
            upacāre nimittena kenāpi kila bhūyate /<br />
            vāyuḥ pātayatītyatra nimittaṃ tatkṛtā kriyā // 46
             <span class="ref">AbhT_10.46</span></p>
         
         <p id="AbhT_10.47">
            girau yenaiṣa saṃyoganāśādbhraṃśaṃ prapadyate /<br />
            iha tu jñānamarthasya na kiṃcitkarameva tat // 47
             <span class="ref">AbhT_10.47</span></p>
         
         <p id="AbhT_10.48">
            upacāraḥ kathaṃ nāma bhavetso@pi hyavastusan /<br />
            aprakāśita evārthaḥ prakāśatvopacārataḥ // 48
             <span class="ref">AbhT_10.48</span></p>
         
         <p id="AbhT_10.49">
            tādṛgeva śiśuḥ kiṃ hi dahatyagnyupacārataḥ /<br />
            śiśau vahnyupacāre yadbījaṃ taikṣṇyādi tacca sat // 49
             <span class="ref">AbhT_10.49</span></p>
         
         <p id="AbhT_10.50">
            prakāśatvopacāre tu kiṃ bījaṃ yatra satyatā /<br />
            siddhe hi cetane yukta upacāraḥ sa hi sphuṭam // 50
             <span class="ref">AbhT_10.50</span></p>
         
         <p id="AbhT_10.51">
            adhyāropātmakaḥ so@pi pratisaṃdhānajīvitaḥ /<br />
            na cādyāpi kimapyasti cetanaṃ jñānamapyadaḥ // 51
             <span class="ref">AbhT_10.51</span></p>
         
         <p id="AbhT_10.52">
            aprakāśaṃ tadanyena tatprakāśe@pyayaṃ vidhiḥ /<br />
            nanu pradīpo rūpasya prakāśaḥ kathamīdṛśam // 52
             <span class="ref">AbhT_10.52</span></p>
         
         <p id="AbhT_10.53">
            atrāpi na vahantyetāḥ kiṃ nu yuktivikalpanāḥ /<br />
            yādṛśā svena rūpeṇa dīpo rūpaṃ prakāśayet // 53
             <span class="ref">AbhT_10.53</span></p>
         
         <p id="AbhT_10.54">
            tādṛśā svayamapyeṣa bhāti jñānaṃ tu no tathā /<br />
            pradīpaścaiṣa bhāvānāṃ prakāśatvaṃ dadā[dhā]tyalam // 54
             <span class="ref">AbhT_10.54</span></p>
         
         <p id="AbhT_10.55">
            anyathā na prakāśerannabhede cedṛśo vidhiḥ /<br />
            tasmātprakāśa evāyaṃ pūrvoktaḥ paramaḥ śivaḥ // 55
             <span class="ref">AbhT_10.55</span></p>
         
         <p id="AbhT_10.56">
            yathā yathā prakāśeta tattadbhāvavapuḥ sphuṭam /<br />
            evaṃ ca nīlatā nāma yathā kācitprakāśate // 56
             <span class="ref">AbhT_10.56</span></p>
         
         <p id="AbhT_10.57">
            tadvaccakāsti vedyatvaṃ tacca bhāvāṃśapṛṣṭhagam /<br />
            phalaṃ prakaṭatārthasya saṃvidveti dvayaṃ tataḥ // 57
             <span class="ref">AbhT_10.57</span></p>
         
         <p id="AbhT_10.58">
            vipakṣato rakṣitaṃ ca saṃdhānaṃ cāpi tanmithaḥ /<br />
            tathāhi nibhṛtaścauraścaitravedyamiti sphuṭam // 58
             <span class="ref">AbhT_10.58</span></p>
         
         <p id="AbhT_10.59">
            buddhvā nādatta evāśu parīpsāvivaśo@pi san /<br />
            seyaṃ paśyati māṃ netratribhāgeneti sādaram // 59
             <span class="ref">AbhT_10.59</span></p>
         
         <p id="AbhT_10.60">
            svaṃ dehamamṛteneva siktaṃ paśyati kāmukaḥ /<br />
            na caitajjñānasaṃvittimātraṃ bhāvāṃśapṛṣṭhagam // 60
             <span class="ref">AbhT_10.60</span></p>
         
         <p id="AbhT_10.61">
            arthakriyākaraṃ taccenna dharmaḥ konvasau bhavet /<br />
            yaccoktaṃ vedyatādharmā bhāvaḥ sarvānapi prati // 61
             <span class="ref">AbhT_10.61</span></p>
         
         <p id="AbhT_10.62">
            syādityetatsvapakṣaghnaṃ duṣprayogāstravattava /<br />
            asmākaṃ tu svaprakāśaśivatāmātravādinām // 62
             <span class="ref">AbhT_10.62</span></p>
         
         <p id="AbhT_10.63">
            anyaṃ prati cakāstīti vaca eva na vidyate /<br />
            sarvānprati ca tannīlaṃ sa ghaṭaśceti yadvacaḥ // 63
             <span class="ref">AbhT_10.63</span></p>
         
         <p id="AbhT_10.64">
            tadapyaviditaprāyaṃ gṛhītaṃ mugdhabuddhibhiḥ /<br />
            nahi kālāgnirudrīyakāyāvagatanīlimā // 64
             <span class="ref">AbhT_10.64</span></p>
         
         <p id="AbhT_10.65">
            tava nīlaḥ kiṃ nu pīto maivaṃ bhūnnatu nīlakaḥ /<br />
            na kaṃcitprati nīlo@sau nīlo vā yaṃ prati sthitaḥ // 65
             <span class="ref">AbhT_10.65</span></p>
         
         <p id="AbhT_10.66">
            taṃ pratyeva sa vedyaḥ syātsaṃkalpadvārako@ntataḥ /<br />
            yathā cārthaprakāśātma jñānaṃ saṃgīryate tvayā // 66
             <span class="ref">AbhT_10.66</span></p>
         
         <p id="AbhT_10.67">
            tathā tajjñātṛvedyatvaṃ bhāvīyaṃ rūpamucyatām /<br />
            na ca jñātātra niyataḥ kaścijjñāne yathā tava // 67
             <span class="ref">AbhT_10.67</span></p>
         
         <p id="AbhT_10.68">
            arthe jñātā yadā yo yastadvedyaṃ vapurucyatām /<br />
            tattadvijñātṛvedyatvaṃ sarvānpratyeva bhāsatām // 68
             <span class="ref">AbhT_10.68</span></p>
         
         <p id="AbhT_10.69">
            ityevaṃ codayanmanye vrajedbadhiradhuryatām /<br />
            nahyanyaṃ prati vai kaṃcidbhāti sā vedyatā tathā // 69
             <span class="ref">AbhT_10.69</span></p>
         
         <p id="AbhT_10.70">
            bhāvasya rūpamityukte keyamasthānavaidhurī /<br />
            anena nītimārgeṇa nirmūlamapasāritā // 70
             <span class="ref">AbhT_10.70</span></p>
         
         <p id="AbhT_10.71">
            anavasthā tathā hyanyairnīlādyaiḥ sadṛśī na sā /<br />
            vedyatā kiṃtu dharmo@sau yadyogātsarvadharmavān // 71
             <span class="ref">AbhT_10.71</span></p>
         
         <p id="AbhT_10.72">
            dharmī vedyatvamabhyeti sa sattāsamavāyavat /<br />
            brūṣe yathā hi kurute sattā satyasataḥ sataḥ // 72
             <span class="ref">AbhT_10.72</span></p>
         
         <p id="AbhT_10.73">
            samavāyo@pi saṃśliṣṭaḥ śliṣṭānaśliṣṭatājuṣaḥ /<br />
            antyo viśeṣo vyāvṛttirūpo vyāvṛttivarjitān // 73
             <span class="ref">AbhT_10.73</span></p>
         
         <p id="AbhT_10.74">
            vyāvṛttān śvetimā śuklamaśuklaṃ gamanaṃ tathā /<br />
            tadvannīlādidharmāṃśayukto dharmī svayaṃ sthitaḥ // 74
             <span class="ref">AbhT_10.74</span></p>
         
         <p id="AbhT_10.75">
            avedyo vedyatārūpāddharmādvedyatvamāgataḥ /<br />
            vedyatā bhāsamānā ca svayaṃ nīlādidharmavat // 75
             <span class="ref">AbhT_10.75</span></p>
         
         <p id="AbhT_10.76">
            aprakāśā svaprakāśāddharmādeti prakāśatām /<br />
            prakāśe khalu viśrāntiṃ viśvaṃ śrayati cettataḥ // 76
             <span class="ref">AbhT_10.76</span></p>
         
         <p id="AbhT_10.77">
            nānyā kācidapekṣāsya kṛtakṛtyasya sarvataḥ /<br />
            yathā ca śivanāthena svātantryādbhāsyate bhidā // 77
             <span class="ref">AbhT_10.77</span></p>
         
         <p id="AbhT_10.78">
            nīlādivattathaivāyaṃ vedyatā dharma ucyate /<br />
            evaṃ siddhaṃ hi vedyatvaṃ bhāvadharmo@stu kā ghṛṇā // 78
             <span class="ref">AbhT_10.78</span></p>
         
         <p id="AbhT_10.79">
            idaṃ tu cintyaṃ sakalaparyantoktapramātṛbhiḥ /<br />
            vedyatvamekarūpaṃ syāccāturdaśyamataḥ kutaḥ // 79
             <span class="ref">AbhT_10.79</span></p>
         
         <p id="AbhT_10.80">
            ucyate paripūrṇaṃ cedbhāvīyaṃ rūpamucyate /<br />
            tadvibhurbhairavo devo bhagavāneva bhaṇyate // 80
             <span class="ref">AbhT_10.80</span></p>
         
         <p id="AbhT_10.81">
            atha tannijamāhātmyakalpitoṃ@śāṃśikākramaḥ /<br />
            sahyate kiṃ kṛtaṃ tarhi proktakalpanayānayā // 81
             <span class="ref">AbhT_10.81</span></p>
         
         <p id="AbhT_10.82">
            ata eva yadā yena vapuṣā bhāti yadyathā /<br />
            tadā tathā tattadrūpamityeṣopaniṣatparā // 82
             <span class="ref">AbhT_10.82</span></p>
         
         <p id="AbhT_10.83">
            caitreṇa vedyaṃ jānāmi dvābhyāṃ bahubhirapyatha /<br />
            mantreṇa tanmaheśena śivenodriktaśaktinā // 83
             <span class="ref">AbhT_10.83</span></p>
         
         <p id="AbhT_10.84">
            anyādṛśena vetyevaṃ bhāvo bhāti yathā tathā /<br />
            arthakriyādivaicitryamabhyetyaparisaṃkhyayā // 84
             <span class="ref">AbhT_10.84</span></p>
         
         <p id="AbhT_10.85">
            tathā hyekāgrasakalasāmājikajanaḥ khalu /<br />
            nṛttaṃ gītaṃ sudhāsārasāgaratvena manyate // 85
             <span class="ref">AbhT_10.85</span></p>
         
         <p id="AbhT_10.86">
            tata evocyate mallanaṭaprekṣopadeśane /<br />
            sarvapramātṛtādātmyaṃ pūrṇarūpānubhāvakam // 86
             <span class="ref">AbhT_10.86</span></p>
         
         <p id="AbhT_10.87">
            tāvanmātrārthasaṃvittituṣṭāḥ pratyekaśo yadi /<br />
            kaḥ saṃbhūya guṇasteṣāṃ pramātraikyaṃ bhavecca kim // 87
             <span class="ref">AbhT_10.87</span></p>
         
         <p id="AbhT_10.88">
            yadā tu tattadvedyatvadharmasaṃdarbhagarbhitam /<br />
            tadvastu śuṣkātprāgrūpādanyadyuktamidaṃ tadā // 88
             <span class="ref">AbhT_10.88</span></p>
         
         <p id="AbhT_10.89">
            śāstre@pi tattadvedyatvaṃ viśiṣṭārthakriyākaram /<br />
            bhūyasaiva tathāca śrīmālinīvijayottare // 89
             <span class="ref">AbhT_10.89</span></p>
         
         <p id="AbhT_10.90">
            tathā ṣaḍvidhamadhvānamanenādhiṣṭhitaṃ smaret /<br />
            adhiṣṭhānaṃ hi devena yadviśvasya pravedanam // 90
             <span class="ref">AbhT_10.90</span></p>
         
         <p id="AbhT_10.91">
            tadīśavedyatvenetthaṃ jñātaṃ prakṛtakāryakṛt /<br />
            evaṃ siddhaṃ vedyatākhyo dharmo bhāvasya bhāsate // 91
             <span class="ref">AbhT_10.91</span></p>
         
         <p id="AbhT_10.92">
            tadanābhāsayoge tu svarūpamiti bhaṇyate /<br />
            upādhiyogitāśaṅkāmapahastayato@sphuṭam // 92
             <span class="ref">AbhT_10.92</span></p>
         
         <p id="AbhT_10.93">
            svātmano yena vapuṣā bhātyarthastatsvakaṃ vapuḥ /<br />
            jānāmi ghaṭamityatra vedyatānuparāgavān // 93
             <span class="ref">AbhT_10.93</span></p>
         
         <p id="AbhT_10.94">
            ghaṭa eva svarūpeṇa bhāta ityapadiśyate /<br />
            nanu tatra svayaṃvedyabhāvo mantrādyapekṣayā // 94
             <span class="ref">AbhT_10.94</span></p>
         
         <p id="AbhT_10.95">
            api cāstyeva nanvastu natu sanpratibhāsate /<br />
            avedyameva kālāgnivapurmeroḥ parā diśaḥ // 95
             <span class="ref">AbhT_10.95</span></p>
         
         <p id="AbhT_10.96">
            mameti saṃvidi paraṃ śuddhaṃ vastu prakāśate /<br />
            bhātatvādvedyamapi tanna vedyatvena bhāsanāt // 96
             <span class="ref">AbhT_10.96</span></p>
         
         <p id="AbhT_10.97">
            avedyameva bhānaṃ hi tathā kamanuyuñjmahe /<br />
            evaṃ pañcadaśātmeyaṃ dharā tadvajjalādayaḥ // 97
             <span class="ref">AbhT_10.97</span></p>
         
         <p id="AbhT_10.98">
            avyaktāntā yato@styeṣāṃ sakalaṃ prati vedyatā /<br />
            yattūcyate kalādyena dharāntena samanvitāḥ // 98
             <span class="ref">AbhT_10.98</span></p>
         
         <p id="AbhT_10.99">
            sakalā iti tatkośaṣaṭkodrekopalakṣaṇam /<br />
            udbhūtāśuddhacidrāgakalādirasakañcukāḥ // 99
             <span class="ref">AbhT_10.99</span></p>
         
         <p id="AbhT_10.100">
            sakalālayasaṃjñāstu nyagbhūtākhilakañcukāḥ /<br />
            jñānākalāstu dhvastaitatkañcukā iti nirṇayaḥ // 100
             <span class="ref">AbhT_10.100</span></p>
         
         <p id="AbhT_10.101">
            tena pradhāne vedye@pi pumānudbhūtakañcukaḥ /<br />
            pramātāstyeva sakalaḥ pāñcadaśyamataḥ sthitam // 101
             <span class="ref">AbhT_10.101</span></p>
         
         <p id="AbhT_10.102">
            pāñcadaśyaṃ dharādhantarniviṣṭe sakale@pi ca /<br />
            sakalāntaramastyeva prameye@trāpi mātṛ hi // 102
             <span class="ref">AbhT_10.102</span></p>
         
         <p id="AbhT_10.103">
            sthūlāvṛtādisaṃkocatadanyavyāptṛtājuṣaḥ /<br />
            pītādyāḥ sthirakampratvāccaturdaśa dharādiṣu // 103
             <span class="ref">AbhT_10.103</span></p>
         
         <p id="AbhT_10.104">
            svarūpībhūtajaḍatāḥ prāṇadehapathe tataḥ /<br />
            pramātṛtājuṣaḥ proktā dhāraṇā vijayottare // 104
             <span class="ref">AbhT_10.104</span></p>
         
         <p id="AbhT_10.105">
            yadā tu meyatā puṃsaḥ kalāntasya prakalpyate /<br />
            tadudbhūtaḥ kañcukāṃśo meyo nāsya pramātṛtā // 105
             <span class="ref">AbhT_10.105</span></p>
         
         <p id="AbhT_10.106">
            ataḥ sakalasaṃjñasya pramātṛtvaṃ na vidyate /<br />
            trayodaśatvaṃ tacchaktiśaktimaddvayavarjanāt // 106
             <span class="ref">AbhT_10.106</span></p>
         
         <p id="AbhT_10.107">
            nyagbhūtakañcuko mātā yukta[yata]statra layākalaḥ /<br />
            māyāniviṣṭo vijñānākalādyāḥ prāgvadeva tu // 107
             <span class="ref">AbhT_10.107</span></p>
         
         <p id="AbhT_10.108">
            māyātattve jñeyarūpe kañcukanyagbhavo@pi yaḥ /<br />
            so@pi meyaḥ kañcukaikyaṃ yato māyā susūkṣmikā // 108
             <span class="ref">AbhT_10.108</span></p>
         
         <p id="AbhT_10.109">
            vijñānākala evātra tato mātāpakañcukaḥ /<br />
            māyāniviṣṭe@pyakale tathetyekādaśātmatā // 109
             <span class="ref">AbhT_10.109</span></p>
         
         <p id="AbhT_10.110">
            vijñānakevale vedye kañcukadhvaṃsasusthite /<br />
            udbubhūṣuprabodhānāṃ mantrāṇāmeva mātṛtā // 110
             <span class="ref">AbhT_10.110</span></p>
         
         <p id="AbhT_10.111">
            te@pi mantrā yadā meyāstadā mātā tadīśvaraḥ /<br />
            sa hyudbhavātpūrṇabodhastasminprāpte tu meyatām // 111
             <span class="ref">AbhT_10.111</span></p>
         
         <p id="AbhT_10.112">
            udbhūtapūrṇarūpo@sau mātā mantramaheśvaraḥ /<br />
            tasminvijñeyatāṃ prāpte svaprakāśaḥ paraḥ śivaḥ // 112
             <span class="ref">AbhT_10.112</span></p>
         
         <p id="AbhT_10.113">
            pramātā svakatādātmyabhāsitākhilavedyakaḥ /<br />
            śivaḥ pramātā no meyo hyanyādhīnaprakāśatā // 113
             <span class="ref">AbhT_10.113</span></p>
         
         <p id="AbhT_10.114">
            meyatā sā na tatrāsti svaprakāśo hyasau prabhuḥ /<br />
            svaprakāśe@tra kasmiṃścidanabhyupagate sati // 114
             <span class="ref">AbhT_10.114</span></p>
         
         <p id="AbhT_10.115">
            aprakāśātprakāśatve hyanavasthā duruttarā /<br />
            tataśca suptaṃ viśvaṃ syānna caivaṃ bhāsate hi tat // 115
             <span class="ref">AbhT_10.115</span></p>
         
         <p id="AbhT_10.116">
            anyādhīnaprakāśaṃ hi tadbhātyanyastvasau śivaḥ /<br />
            ityasya svaprakāśatve kimanyairyuktiḍambaraiḥ // 116
             <span class="ref">AbhT_10.116</span></p>
         
         <p id="AbhT_10.117">
            mānānāṃ hi paro jīvaḥ sa evetyuktamāditaḥ /<br />
            nanvasti svaprakāśe@pi śive vedyatvamīdṛśaḥ // 117
             <span class="ref">AbhT_10.117</span></p>
         
         <p id="AbhT_10.118">
            upadeśo[śyo]padeṣṭṛtvavyavahāro@nyathā katham /<br />
            satyaṃ sa tu tathā sṛṣṭaḥ parameśena vedyatām // 118
             <span class="ref">AbhT_10.118</span></p>
         
         <p id="AbhT_10.119">
            nīto mantramaheśādikakṣyāṃ samadhiśāyyate /<br />
            tathābhūtaśca vedyo@sau nānavacchinnasaṃvidaḥ // 119
             <span class="ref">AbhT_10.119</span></p>
         
         <p id="AbhT_10.120">
            pūrṇasya vedyatā yuktā parasparavirodhataḥ /<br />
            tathā vedyasvabhāve@pi vastuto na śivātmatām // 120
             <span class="ref">AbhT_10.120</span></p>
         
         <p id="AbhT_10.121">
            ko@pi bhāvaḥ projjhatīti satyaṃ tadbhāvanā phalet /<br />
            śrīpūrvaśāstre tenoktaṃ śivaḥ sākṣānna bhidyate // 121
             <span class="ref">AbhT_10.121</span></p>
         
         <p id="AbhT_10.122">
            sākṣātpadenāyamarthaḥ samastaḥ prasphuṭīkṛtaḥ /<br />
            nanvekarūpatāyuktaḥ śivastadvaśato bhavet // 122
             <span class="ref">AbhT_10.122</span></p>
         
         <p id="AbhT_10.123">
            trivedatāmantramahānāthe kātra vivāditā /<br />
            maheśvareśamantrāṇāṃ tathā kevalinordvayoḥ // 123
             <span class="ref">AbhT_10.123</span></p>
         
         <p id="AbhT_10.124">
            anantabhedataikaikaṃ sthitā sakalavatkila /<br />
            tato layākale meye pramātāsti layākalaḥ // 124
             <span class="ref">AbhT_10.124</span></p>
         
         <p id="AbhT_10.125">
            atastrayodaśatvaṃ syāditthaṃ naikādaśātmatā /<br />
            vijñānākalavedyatve@pyanyo jñānākalo bhavet // 125
             <span class="ref">AbhT_10.125</span></p>
         
         <p id="AbhT_10.126">
            mātā tadekādaśatā syānnaiva tu navātmatā /<br />
            evaṃ mantratadīśānāṃ mantreśāntarasaṃbhave // 126
             <span class="ref">AbhT_10.126</span></p>
         
         <p id="AbhT_10.127">
            vedyatvānnava sapta syuḥ sapta pañca tu te katham /<br />
            ucyate satyamastyeṣā kalanā kiṃtu susphuṭaḥ // 127
             <span class="ref">AbhT_10.127</span></p>
         
         <p id="AbhT_10.128">
            yathātra sakale bhedo na tathā tvakalādike /<br />
            anantāvāntaredṛkṣayonibhedavataḥ sphuṭam // 128
             <span class="ref">AbhT_10.128</span></p>
         
         <p id="AbhT_10.129">
            caturdaśavidhasyāsya sakalasyāsti bheditā /<br />
            layākale tu saṃskāramātrātsatyapyasau bhidā // 129
             <span class="ref">AbhT_10.129</span></p>
         
         <p id="AbhT_10.130">
            akalena viśeṣāya sakalasyaiva yujyate /<br />
            vijñānakevalādīnāṃ tāvatyapi na vai bhidā // 130
             <span class="ref">AbhT_10.130</span></p>
         
         <p id="AbhT_10.131">
            śivasvācchandyamātraṃ tu bhedāyaiṣāṃ vijṛmbhate /<br />
            ityāśayena saṃpaśyanviśeṣaṃ sakalādiha // 131
             <span class="ref">AbhT_10.131</span></p>
         
         <p id="AbhT_10.132">
            layākalādau novāca trāyodaśyādikaṃ vibhuḥ /<br />
            nanvastu vedyatā bhāvadharmaḥ kiṃtu layākalau // 132
             <span class="ref">AbhT_10.132</span></p>
         
         <p id="AbhT_10.133">
            manvāte neha vai kiṃcittadapekṣā tvasau katham /<br />
            śrūyatāṃ saṃvidaikātmyatattve@sminsaṃvyavasthite // 133
             <span class="ref">AbhT_10.133</span></p>
         
         <p id="AbhT_10.134">
            jaḍe@pi citirastyeva bhotsyamāne tu kā kathā /<br />
            svabodhāvasare tāvadbhotsyate layakevalī // 134
             <span class="ref">AbhT_10.134</span></p>
         
         <p id="AbhT_10.135">
            dvividhaśca prabodho@sya mantratvāya bhavāya ca /<br />
            bhāvanādibalādanyavaiṣṇavādinayoditāt // 135
             <span class="ref">AbhT_10.135</span></p>
         
         <p id="AbhT_10.136">
            yathāsvamādharauttaryavicitrātsaṃskṛtastathā /<br />
            līnaḥ prabuddho mantratvaṃ tadīśatvamathaiti vā // 136
             <span class="ref">AbhT_10.136</span></p>
         
         <p id="AbhT_10.137">
            svātantryavarjitā ye tu balānmohavaśīkṛtāḥ /<br />
            layākalātsvasaṃskārātprabuddhyante bhavāya te // 137
             <span class="ref">AbhT_10.137</span></p>
         
         <p id="AbhT_10.138">
            jñānākalo@pi mantreśamaheśatvāya budhyate /<br />
            mantrāditvāya vā jātu jātu saṃsṛtaye@pi vā // 138
             <span class="ref">AbhT_10.138</span></p>
         
         <p id="AbhT_10.139">
            avatāro hi vijñāniyogibhāve@sya bhidyate /<br />
            uktaṃ ca bodhayāmāsa sa sisṛkṣurjagatprabhuḥ // 139
             <span class="ref">AbhT_10.139</span></p>
         
         <p id="AbhT_10.140">
            vijñānakevalānaṣṭāviti śrīpūrvaśāsane /<br />
            ataḥ prabhotsyamānatve yānayorbodhayogyatā // 140
             <span class="ref">AbhT_10.140</span></p>
         
         <p id="AbhT_10.141">
            tadbalādvedyatāyogyabhāvenaivātra vedyatā /<br />
            tathāhi gāḍhanidre@pi priye@nāśaṅkitāgatām // 141
             <span class="ref">AbhT_10.141</span></p>
         
         <p id="AbhT_10.142">
            māṃ drakṣyatīti nāṅgeṣu sveṣu mātyabhisārikā /<br />
            evaṃ śivo@pi manute etasyaitatpravedyatām // 142
             <span class="ref">AbhT_10.142</span></p>
         
         <p id="AbhT_10.143">
            yāsyatīti sṛjāmīti tadānīṃ yogyataiva sā /<br />
            vedyatā tasya bhāvasya bhoktṛtā tāvatī ca sā // 143
             <span class="ref">AbhT_10.143</span></p>
         
         <p id="AbhT_10.144">
            layākalasya citro hi bhogaḥ kena vikalpyate /<br />
            yathā yathā hi samvittiḥ sa hi bhogaḥ sphuṭo@sphuṭaḥ // 144
             <span class="ref">AbhT_10.144</span></p>
         
         <p id="AbhT_10.145">
            smṛtiyogyo@pyanyathā vā bhogyabhāvaṃ na tūjjhati /<br />
            gāḍhanidrāvimūḍho@pi kāntāliṅgitavigrahaḥ // 145
             <span class="ref">AbhT_10.145</span></p>
         
         <p id="AbhT_10.146">
            bhoktaiva bhaṇyate so@pi manute bhoktṛtāṃ purā /<br />
            utprekṣāmātrahīno@pi kāṃcitkulavadhūṃ puraḥ // 146
             <span class="ref">AbhT_10.146</span></p>
         
         <p id="AbhT_10.147">
            saṃbhokṣyamāṇāṃ dṛṣṭvaiva rabhasādyāti saṃmadam /<br />
            tāmeva dṛṣṭvā ca tadā samānāśayabhāgapi // 147
             <span class="ref">AbhT_10.147</span></p>
         
         <p id="AbhT_10.148">
            anyastathā na saṃvitte kamatropalabhāmahe /<br />
            loke rūḍhamidaṃ dṛṣṭirasminkāraṇamantarā // 148
             <span class="ref">AbhT_10.148</span></p>
         
         <p id="AbhT_10.149">
            prasīdatīva magneva nirvātīvetivādini /<br />
            itthaṃ vistaratastattvabhedo@yaṃ samudāhṛtaḥ // 149
             <span class="ref">AbhT_10.149</span></p>
         
         <p id="AbhT_10.150">
            śaktiśaktimatāṃ bhedādanyonyaṃ tatkṛteṣvapi /<br />
            bhedeṣvanyonyato bhedāttathā tattvāntaraiḥ saha // 150
             <span class="ref">AbhT_10.150</span></p>
         
         <p id="AbhT_10.151">
            bhedopabhedagaṇanāṃ karvato nāvadhiḥ kvacit /<br />
            tata eva vicitro@yaṃ bhuvanādividhiḥ sthitaḥ // 151
             <span class="ref">AbhT_10.151</span></p>
         
         <p id="AbhT_10.152">
            pārthivatve@pi no sāmyaṃ rudravaiṣṇavalokayoḥ /<br />
            kā kathānyatra tu bhavedbhoge vāpi svarūpake // 152
             <span class="ref">AbhT_10.152</span></p>
         
         <p id="AbhT_10.153">
            sa ca no vistaraḥ sākṣācchakyo yadyapi bhāṣitum /<br />
            tathāpi mārgamātreṇa kathyamāno vivicyatām // 153
             <span class="ref">AbhT_10.153</span></p>
         
         <p id="AbhT_10.154">
            saptānāṃ mātṛśaktīnāmanyonyaṃ bhedane sati /<br />
            rūpamekānnapañcāśatsvarūpaṃ cādhikaṃ tataḥ // 154
             <span class="ref">AbhT_10.154</span></p>
         
         <p id="AbhT_10.155">
            sarvaṃ sarvātmakaṃ yasmāttasmātsakalamātari /<br />
            layākalādiśaktīnāṃ saṃbhavo@styeva tattvataḥ // 155
             <span class="ref">AbhT_10.155</span></p>
         
         <p id="AbhT_10.156">
            sa tvasphuṭo@stu bhedāṃśaṃ dātuṃ tāvatprabhurbhavet /<br />
            teṣāmapi ca bhedānāmanyonyaṃ bahubhedatā // 156
             <span class="ref">AbhT_10.156</span></p>
         
         <p id="AbhT_10.157">
            mukhyānāṃ bhedabhedānāṃ jalādyairbhedane sati /<br />
            mukhyabhedaprakāreṇa vidherānantyamucyate // 157
             <span class="ref">AbhT_10.157</span></p>
         
         <p id="AbhT_10.158">
            sakalasya samudbhūtāścakṣurādisvaśaktayaḥ /<br />
            nyagbhūtāśca pratanvanti bhedāntaramapi sphuṭam // 158
             <span class="ref">AbhT_10.158</span></p>
         
         <p id="AbhT_10.159">
            evaṃ layākalādīnāṃ tatsaṃskārapadoditāt /<br />
            pāṭavātprakṣayādvāpi bhedāntaramudīyate // 159
             <span class="ref">AbhT_10.159</span></p>
         
         <p id="AbhT_10.160">
            nyakkṛtāṃ śaktimāsthāyāpyudāsīnatayā sthitim /<br />
            anāviśyeva yadvetti tatrānyā vedyatā khalu // 160
             <span class="ref">AbhT_10.160</span></p>
         
         <p id="AbhT_10.161">
            āviśyeva nimajjyeva vikāsyeva vighūrṇya ca /<br />
            vidato vedyatānyaiva bhedo@trārthakriyocitaḥ // 161
             <span class="ref">AbhT_10.161</span></p>
         
         <p id="AbhT_10.162">
            anyaśaktitirobhāve kasyāścitsusphuṭodaye /<br />
            bhedāntaramapi jñeyaṃ vīṇāvādakadṛṣṭivat // 162
             <span class="ref">AbhT_10.162</span></p>
         
         <p id="AbhT_10.163">
            tirobhāvodbhavau śakteḥ svaśaktyantarato@nyataḥ /<br />
            cetyamānādacetyādvā tanvāte bahubhedatām // 163
             <span class="ref">AbhT_10.163</span></p>
         
         <p id="AbhT_10.164">
            evametaddharādīnāṃ tattvānāṃ yāvatī daśā /<br />
            kācidasti ghaṭākhyāpi tatra saṃdarśitā bhidaḥ // 164
             <span class="ref">AbhT_10.164</span></p>
         
         <p id="AbhT_10.165">
            atrāpi vedyatā nāma tādātmyaṃ vedakaiḥ saha /<br />
            tataḥ sakalavedyo@sau ghaṭaḥ sakala eva hi // 165
             <span class="ref">AbhT_10.165</span></p>
         
         <p id="AbhT_10.166">
            yāvacchivaikavedyo@sau śiva evāvabhāsate /<br />
            tāvadekaśarīro hi bodho bhātyeva yāvatā // 166
             <span class="ref">AbhT_10.166</span></p>
         
         <p id="AbhT_10.167">
            adhunātra samastasya dharātattvasya darśyate /<br />
            sāmastya evābhihitaṃ pāñcadaśyaṃ puroditam // 167
             <span class="ref">AbhT_10.167</span></p>
         
         <p id="AbhT_10.168">
            dharātattvāvibhedena yaḥ prakāśaḥ prakāśate /<br />
            sa eva śivanātho@tra pṛthivī brahma tanmatam // 168
             <span class="ref">AbhT_10.168</span></p>
         
         <p id="AbhT_10.169">
            dharātattvagatāḥ siddhīrvitarītuṃ samudyatān /<br />
            prerayanti śivecchāto ye te mantramaheśvarāḥ // 169
             <span class="ref">AbhT_10.169</span></p>
         
         <p id="AbhT_10.170">
            preryamāṇāstu mantreśā mantrāstadvācakāḥ sphuṭam /<br />
            dharātattvagataṃ yogamabhyasya śivavidyayā // 170
             <span class="ref">AbhT_10.170</span></p>
         
         <p id="AbhT_10.171">
            na tu pāśavasāṃkhyīyavaiṣṇavādidvitādṛśā /<br />
            aprāptadhruvadhāmāno vijñānākalatājuṣaḥ // 171
             <span class="ref">AbhT_10.171</span></p>
         
         <p id="AbhT_10.172">
            tāvattattvopabhogena ye kalpānte layaṃ gatāḥ /<br />
            sauṣuptāvasthayopetāste@tra pralayakevalāḥ // 172
             <span class="ref">AbhT_10.172</span></p>
         
         <p id="AbhT_10.173">
            sauṣupte tattvalīnatvaṃ sphuṭameva hi lakṣyate /<br />
            anyathā niyatasvapnasaṃdṛṣṭirjāyate kutaḥ // 173
             <span class="ref">AbhT_10.173</span></p>
         
         <p id="AbhT_10.174">
            sauṣuptamapi citraṃ ca svacchāsvacchādi bhāsate /<br />
            asvāpsaṃ sukhamityādismṛtivaicitryadarśanāt // 174
             <span class="ref">AbhT_10.174</span></p>
         
         <p id="AbhT_10.175">
            yadaiva sa kṣaṇaṃ sūkṣmaṃ nidrāyaiva prabuddhyate /<br />
            tadaiva smṛtireṣeti nārthajajñānajā smṛtiḥ // 175
             <span class="ref">AbhT_10.175</span></p>
         
         <p id="AbhT_10.176">
            tena mūḍhairyaducyeta prabuddhasyāntarāntarā /<br />
            tūlikādisukhasparśasmṛtireṣeti tatkutaḥ // 176
             <span class="ref">AbhT_10.176</span></p>
         
         <p id="AbhT_10.177">
            māhākarmasamullāsasaṃmiśritamalābilāḥ /<br />
            dharādhirohiṇo jñeyāḥ sakalā iha pudgalāḥ // 177
             <span class="ref">AbhT_10.177</span></p>
         
         <p id="AbhT_10.178">
            asyaiva saptakasya svasvavyāpāraprakalpane /<br />
            prakṣobho yastadevoktaṃ śaktīnāṃ saptakaṃ sphuṭam // 178
             <span class="ref">AbhT_10.178</span></p>
         
         <p id="AbhT_10.179">
            śivo hyacyutacidrūpastisrastacchaktayastu yāḥ /<br />
            tāḥ svātantryavaśopāttagrahītrākāratāvaśāt // 179
             <span class="ref">AbhT_10.179</span></p>
         
         <p id="AbhT_10.180">
            tridhā mantrāvasānāḥ syurudāsīnā iva sthitāḥ /<br />
            grāhyākāroparāgāttu grahītrākāratāvaśāt // 180
             <span class="ref">AbhT_10.180</span></p>
         
         <p id="AbhT_10.181">
            sakalāntāstu tāstisra icchājñānakriyā matāḥ /<br />
            saptadhetthaṃ pramātṛtvaṃ tatkṣobho mānatā tathā // 181
             <span class="ref">AbhT_10.181</span></p>
         
         <p id="AbhT_10.182">
            yattu grahītṛtārūpasaṃvitsaṃsparśavarjitam /<br />
            śuddhaṃ jaḍaṃ tatsvarūpamitthaṃ viśvaṃ trikātmakam // 182
             <span class="ref">AbhT_10.182</span></p>
         
         <p id="AbhT_10.183">
            evaṃ jalādyapi vadedbhedairbhinnaṃ mahāmatiḥ /<br />
            anayā tu diśā prāyaḥ sarvabhedeṣu vidyate // 183
             <span class="ref">AbhT_10.183</span></p>
         
         <p id="AbhT_10.184">
            bhedo mantramaheśānteṣveṣa pañcadaśātmakaḥ /<br />
            tathāpi sphuṭatābhāvātsannapyeṣa na carcitaḥ // 184
             <span class="ref">AbhT_10.184</span></p>
         
         <p id="AbhT_10.185">
            etacca sūtritaṃ dhātrā śrīpūrve yadbravīti hi /<br />
            savyāpārādhipatvenetyādinā jāgradāditām // 185
             <span class="ref">AbhT_10.185</span></p>
         
         <p id="AbhT_10.186">
            abhinne@pi śive@ntaḥsthasūkṣmabodhānusārataḥ /<br />
            adhunā prāṇaśaktisthe tattvajāle vivicyate // 186
             <span class="ref">AbhT_10.186</span></p>
         
         <p id="AbhT_10.187">
            bhedo@yaṃ pāñcadaśyādiryathā śrīśaṃbhurādiśat /<br />
            samaste@rthe@tra nirgrāhye tuṭayaḥ ṣoḍaśa kṣaṇāḥ // 187
             <span class="ref">AbhT_10.187</span></p>
         
         <p id="AbhT_10.188">
            ṣaṭtriṃśadaṅgule cāre sāṃśadvyaṅgulakalpitāḥ /<br />
            tatrādyaḥ paramādvaito nirvibhāgarasātmakaḥ // 188
             <span class="ref">AbhT_10.188</span></p>
         
         <p id="AbhT_10.189">
            dvitīyo grāhakollāsarūpaḥ prativibhāvyate /<br />
            antyastu grāhyatādātmyātsvarūpībhāvamāgataḥ // 189
             <span class="ref">AbhT_10.189</span></p>
         
         <p id="AbhT_10.190">
            pravibhāvyo na hi pṛthagupāntyo grāhakaḥ kṣaṇaḥ /<br />
            tṛtīyaṃ kṣaṇamārabhya kṣaṇaṣaṭkaṃ tu yatsthitam // 190
             <span class="ref">AbhT_10.190</span></p>
         
         <p id="AbhT_10.191">
            tannirvikalpaṃ prodgacchadvikalpācchādanātmakam /<br />
            tadeva śivarūpaṃ hi paraśaktyātmakaṃ viduḥ // 191
             <span class="ref">AbhT_10.191</span></p>
         
         <p id="AbhT_10.192">
            dvitīyaṃ madhyamaṃ ṣaṭkaṃ parāparapadātmakam /<br />
            vikalparūḍhirapyeṣā kramātprasphuṭatāṃ gatā // 192
             <span class="ref">AbhT_10.192</span></p>
         
         <p id="AbhT_10.193">
            ṣaṭke@tra prathame devyastisraḥ pronmeṣavṛttitām /<br />
            nimeṣavṛttitāṃ cāśu spṛśantyaḥ ṣaṭkatāṃ gatāḥ // 193
             <span class="ref">AbhT_10.193</span></p>
         
         <p id="AbhT_10.194">
            evaṃ dvitīyaṣaṭke@pi kiṃ tvatra grāhyavartmanā /<br />
            uparāgapadaṃ prāpya parāparatayā sthitāḥ // 194
             <span class="ref">AbhT_10.194</span></p>
         
         <p id="AbhT_10.195">
            ādye@tra ṣaṭke tā devyaḥ svātantryollāsamātrataḥ /<br />
            jighṛkṣite@pyupādhau syuḥ pararūpādavicyutāḥ // 195
             <span class="ref">AbhT_10.195</span></p>
         
         <p id="AbhT_10.196">
            asti cātiśayaḥ kaścittāsāmapyuttarottaram /<br />
            yo vivekadhanairdhīraiḥ sphuṭīkṛtyāpi darśyate // 196
             <span class="ref">AbhT_10.196</span></p>
         
         <p id="AbhT_10.197">
            kecittvekāṃ tuṭiṃ grāhye caikāmapi grahītari /<br />
            tādātmyena vinikṣipya saptakaṃ saptakaṃ viduḥ // 197
             <span class="ref">AbhT_10.197</span></p>
         
         <p id="AbhT_10.198">
            tadasyāṃ sūkṣmasaṃvittau kalanāya samudyatāḥ /<br />
            saṃvedayante yadrūpaṃ tatra kiṃ vāgvikatthanaiḥ // 198
             <span class="ref">AbhT_10.198</span></p>
         
         <p id="AbhT_10.199">
            evaṃ dharādimūlāntaṃ prakriyā prāṇagāminī /<br />
            guruparvakramātproktā bhede pañcadaśātmake // 199
             <span class="ref">AbhT_10.199</span></p>
         
         <p id="AbhT_10.200">
            kramāttu bhedanyūnatve nyūnatā syāttuṭiṣvapi /<br />
            tasyāṃ hrāso vikalpasya sphuṭatā cāvikalpinaḥ // 200
             <span class="ref">AbhT_10.200</span></p>
         
         <p id="AbhT_10.201">
            yathā hi ciraduḥkhārtaḥ paścādāttasukhasthitiḥ /<br />
            vismaratyeva tadduḥkhaṃ sukhaviśrāntivartmanā // 201
             <span class="ref">AbhT_10.201</span></p>
         
         <p id="AbhT_10.202">
            tathā gatavikalpe@pi rūḍhāḥ saṃvedane janāḥ /<br />
            vikalpaviśrāntibalāttāṃ sattāṃ nābhimanvate // 202
             <span class="ref">AbhT_10.202</span></p>
         
         <p id="AbhT_10.203">
            vikalpanirhrāsavaśena yāti vikalpavandhyā paramārthasatyā /<br />
            saṃvitsvarūpaprakaṭatvamitthaṃ tatrāvadhāne yatatāṃ subuddhiḥ // 203
             <span class="ref">AbhT_10.203</span></p>
         
         <p id="AbhT_10.204">
            grāhyagrāhakasaṃvittau saṃbandhe sāvadhānatā /<br />
            iyaṃ sā tatra tatroktā sarvakāmadughā yataḥ // 204
             <span class="ref">AbhT_10.204</span></p>
         
         <p id="AbhT_10.205">
            evaṃ dvayaṃ dvayaṃ yāvannyūnībhavati bhedagam /<br />
            tāvattuṭidvayaṃ yāti nyūnatāṃ kramaśaḥ sphuṭam // 205
             <span class="ref">AbhT_10.205</span></p>
         
         <p id="AbhT_10.206">
            ata eva śivāveśe dvituṭiḥ parigīyate /<br />
            ekā tu sā tuṭistatra pūrṇā śuddhaiva kevalam // 206
             <span class="ref">AbhT_10.206</span></p>
         
         <p id="AbhT_10.207">
            dvitīyā śiva(śakti)rūpaiva sarvajñānakriyātmikā /<br />
            tasyāmavahito yogī kiṃ na vetti karoti vā // 207
             <span class="ref">AbhT_10.207</span></p>
         
         <p id="AbhT_10.208">
            tathā coktaṃ kallaṭena śrīmatā tuṭipātagaḥ /<br />
            lābhaḥ sarvajñakartṛtve tuṭeḥ pāto@parā tuṭiḥ // 208
             <span class="ref">AbhT_10.208</span></p>
         
         <p id="AbhT_10.209">
            ādyāyāṃ tu tuṭau sarvaṃ sarvataḥ pūrṇamekatām /<br />
            gataṃ kiṃ tatra vedyaṃ vā kāryaṃ vā vyapadeśabhāk // 209
             <span class="ref">AbhT_10.209</span></p>
         
         <p id="AbhT_10.210">
            ato bhedasamullāsakalāṃ prāthamikīṃ budhāḥ /<br />
            cinvanti pratibhāṃ devīṃ sarvajñatvādisiddhaye // 210
             <span class="ref">AbhT_10.210</span></p>
         
         <p id="AbhT_10.211">
            saiva śaktiḥ śivasyoktā tṛtīyādituṭiṣvatha /<br />
            mantrādi(dhi)nāthatacchaktimantreśādyāḥ kramoditāḥ // 211
             <span class="ref">AbhT_10.211</span></p>
         
         <p id="AbhT_10.212">
            tāsu saṃdadhataścittamavadhānaikadharmakam /<br />
            tattatsiddhisamāveśaḥ svayamevopajāyate // 212
             <span class="ref">AbhT_10.212</span></p>
         
         <p id="AbhT_10.213">
            ata eva yathā bhedabahutvaṃ dūratā tathā /<br />
            saṃvittau tuṭibāhulyādakṣārthāsaṃnikarṣavat // 213
             <span class="ref">AbhT_10.213</span></p>
         
         <p id="AbhT_10.214">
            yathā yathā hi nyūnatvaṃ tuṭīnāṃ hrāsato bhidaḥ /<br />
            tathā tathātinaikaṭyaṃ saṃvidaḥ syācchivāvadhi // 214
             <span class="ref">AbhT_10.214</span></p>
         
         <p id="AbhT_10.215">
            śivatattvamataḥ proktamantikaṃ sarvato@mutaḥ /<br />
            ata eva prayatno@yaṃ tatpraveśe na vidyate // 215
             <span class="ref">AbhT_10.215</span></p>
         
         <p id="AbhT_10.216">
            yathā yathā hi dūratvaṃ yatnayogastathā tathā /<br />
            bhāvanākaraṇādīnāṃ śive niravakāśatām // 216
             <span class="ref">AbhT_10.216</span></p>
         
         <p id="AbhT_10.217">
            ata eva hi manyante saṃpradāyadhanā janāḥ /<br />
            tathā hi dṛśyatāṃ loko ghaṭādervedane yathā // 217
             <span class="ref">AbhT_10.217</span></p>
         
         <p id="AbhT_10.218">
            prayatnavānivābhāti tathā kiṃ sukhavedane /<br />
            āntaratvamidaṃ prāhuḥ saṃvinnaikaṭyaśālitām // 218
             <span class="ref">AbhT_10.218</span></p>
         
         <p id="AbhT_10.219">
            tāṃ ca cidrūpatonmeṣaṃ bāhyatvaṃ tannimeṣatām /<br />
            bhavināṃ tvantiko@pyevaṃ na bhātītyatidūratā // 219
             <span class="ref">AbhT_10.219</span></p>
         
         <p id="AbhT_10.220">
            dūre@pi hyantikībhūte bhānaṃ syāttvatra tatkatham /<br />
            na ca bījāṅkuralatādalapuṣpaphalādivat // 220
             <span class="ref">AbhT_10.220</span></p>
         
         <p id="AbhT_10.221">
            kramikeyaṃ bhavetsaṃvitsūtastatra kilāṅkuraḥ /<br />
            bījāllatā tvaṅkurānno bījādiha sarvataḥ // 221
             <span class="ref">AbhT_10.221</span></p>
         
         <p id="AbhT_10.222">
            saṃvittattvaṃ bhāsamānaṃ paripūrṇaṃ hi sarvataḥ /<br />
            sarvasya kāraṇaṃ proktaṃ sarvatraivoditaṃ yataḥ // 222
             <span class="ref">AbhT_10.222</span></p>
         
         <p id="AbhT_10.223">
            tata eva ghaṭe@pyeṣā prāṇavṛttiryadi sphuret /<br />
            viśrāmyeccāśu tatraiva śivabīje layaṃ vrajet // 223
             <span class="ref">AbhT_10.223</span></p>
         
         <p id="AbhT_10.224">
            na tu kramikatā kācicchivātmatve kadācana /<br />
            anyanmantrādi(dhi)nāthādi kāraṇaṃ tattu saṃnidheḥ // 224
             <span class="ref">AbhT_10.224</span></p>
         
         <p id="AbhT_10.225">
            śivābhedācca kiṃ cātha dvaite naikaṭyavedanāt /<br />
            anayā ca diśā sarva sarvadā pravivecayan // 225
             <span class="ref">AbhT_10.225</span></p>
         
         <p id="AbhT_10.226">
            bhairavāyata eva drāk ciccakreśvaratāṃ gataḥ /<br />
            sa itthaṃ prāṇago bhedaḥ khecarīcakragopitaḥ // 226
             <span class="ref">AbhT_10.226</span></p>
         
         <p id="AbhT_10.227">
            mayā prakaṭitaḥ śrīmacchāmbhavājñānuvartinā /<br />
            atraivādhvani vedyatvaṃ prāpte yā saṃvidudbhavet // 227
             <span class="ref">AbhT_10.227</span></p>
         
         <p id="AbhT_10.228">
            tasyāḥ svakaṃ yadvaicitryaṃ tadavasthāpadābhidham /<br />
            jāgratsvapnaḥ suṣuptaṃ ca turyaṃ ca tadatītakam // 228
             <span class="ref">AbhT_10.228</span></p>
         
         <p id="AbhT_10.229">
            iti pañca padānyāhurekasminvedake sati /<br />
            tatra yaiṣā dharātattvācchivāntā tattvapaddhatiḥ // 229
             <span class="ref">AbhT_10.229</span></p>
         
         <p id="AbhT_10.230">
            tasyāmekaḥ pramātā cedavaśyaṃ jāgradādikam /<br />
            taddarśyate śaṃbhunāthaprasādādviditaṃ mayā // 230
             <span class="ref">AbhT_10.230</span></p>
         
         <p id="AbhT_10.231">
            yadadhiṣṭheyameveha nādhiṣṭhātṛ kadācana /<br />
            saṃvedanagataṃ vedyaṃ tajjāgratsamudāhṛtam // 231
             <span class="ref">AbhT_10.231</span></p>
         
         <p id="AbhT_10.232">
            caitramaitrādibhūtāni tattvāni ca dharāditaḥ /<br />
            abhidhākaraṇībhūtāḥ śabdāḥ kiṃ cābhidhā pramā // 232
             <span class="ref">AbhT_10.232</span></p>
         
         <p id="AbhT_10.233">
            pramātṛmeyatanmānapramārūpaṃ catuṣṭayam /<br />
            viśvametadadhiṣṭheyaṃ yadā jāgrattadā smṛtam // 233
             <span class="ref">AbhT_10.233</span></p>
         
         <p id="AbhT_10.234">
            tathā hi bhāsate yattannīlamantaḥ pravedane /<br />
            saṃkalparūpe bāhyasya tadadhiṣṭhātṛ bodhakam // 234
             <span class="ref">AbhT_10.234</span></p>
         
         <p id="AbhT_10.235">
            yattu bāhyatayā nīlaṃ cakāstyasya na vidyate /<br />
            kathaṃcidapyadhiṣṭhātṛbhāvastajjāgraducyate // 235
             <span class="ref">AbhT_10.235</span></p>
         
         <p id="AbhT_10.236">
            tatra caitre bhāsamāne yo dehāṃśaḥ sa kathyate /<br />
            abuddho yastu mānāṃśaḥ sa buddho mitikārakaḥ // 236
             <span class="ref">AbhT_10.236</span></p>
         
         <p id="AbhT_10.237">
            prabuddhaḥ suprabuddhaśca pramāmātreti ca kramaḥ /<br />
            cāturvidhyaṃ hi piṇḍasthanāmni jāgrati kīrtitam // 237
             <span class="ref">AbhT_10.237</span></p>
         
         <p id="AbhT_10.238">
            jāgradādi catuṣkaṃ hi pratyekamiha vidyate /<br />
            jāgrajjāgradabuddhaṃ tajjāgratsvapnastu buddhatā // 238
             <span class="ref">AbhT_10.238</span></p>
         
         <p id="AbhT_10.239">
            ityādi turyātītaṃ tu sarvagatvātpṛthakkutaḥ /<br />
            uktaṃ ca piṇḍagaṃ jāgradabuddhaṃ buddhameva ca // 239
             <span class="ref">AbhT_10.239</span></p>
         
         <p id="AbhT_10.240">
            prabuddhaṃ suprabuddhaṃ ca caturvidhamidaṃ smṛtam /<br />
            meyabhūmiriyaṃ mukhyā jāgradākhyānyadantarā // 240
             <span class="ref">AbhT_10.240</span></p>
         
         <p id="AbhT_10.241">
            bhūtatattvābhidhānānāṃ yoṃ@śo@dhiṣṭheya ucyate /<br />
            piṇḍasthamiti taṃ prāhuriti śrīmālinīmate // 241
             <span class="ref">AbhT_10.241</span></p>
         
         <p id="AbhT_10.242">
            laukikī jāgradityeṣā saṃjñā piṇḍasthamityapi /<br />
            yogināṃ yogasiddhyarthaṃ saṃjñeyaṃ paribhāṣyate // 242
             <span class="ref">AbhT_10.242</span></p>
         
         <p id="AbhT_10.243">
            adhiṣṭheyasamāpattimadhyāsīnasya yoginaḥ /<br />
            tādātmyaṃ kila piṇḍasthaṃ mitaṃ piṇḍaṃ hi piṇḍitam // 243
             <span class="ref">AbhT_10.243</span></p>
         
         <p id="AbhT_10.244">
            prasaṃkhyānaikarūḍhānāṃ jñānināṃ tu taducyate /<br />
            sarvatobhadramāpūrṇaṃ sarvato vedyasattayā // 244
             <span class="ref">AbhT_10.244</span></p>
         
         <p id="AbhT_10.245">
            sarvasattāsamāpūrṇa viśvaṃ paśyedyato yataḥ /<br />
            jñānī tatastataḥ saṃvittatvamasya prakāśate // 245
             <span class="ref">AbhT_10.245</span></p>
         
         <p id="AbhT_10.246">
            lokayogaprasaṃkhyānatrairūpyavaśataḥ kila /<br />
            nāmāni trīṇi bhaṇyante svapnādiṣvapyayaṃ vidhiḥ // 246
             <span class="ref">AbhT_10.246</span></p>
         
         <p id="AbhT_10.247">
            yattvadhiṣṭhānakaraṇabhāvamadhyāsya vartate /<br />
            vedyaṃ satpūrvakathitaṃ bhūtatattvābhidhāmayam // 247
             <span class="ref">AbhT_10.247</span></p>
         
         <p id="AbhT_10.248">
            tatsvapno mukhyato jñeyaṃ tacca vaikalpike pathi /<br />
            vaikalpikapathārūḍhavedyasāmyāvabhāsanāt // 248
             <span class="ref">AbhT_10.248</span></p>
         
         <p id="AbhT_10.249">
            lokarūḍho@pyasau svapnaḥ sāmyaṃ cābāhyarūpatā /<br />
            utprekṣāsvapnasaṃkalpasmṛtyunmādādidṛṣṭiṣu // 249
             <span class="ref">AbhT_10.249</span></p>
         
         <p id="AbhT_10.250">
            vispaṣṭaṃ yadvedyajātaṃ jāgranmukhyatayaiva tat /<br />
            yattu tatrāpyavispaṣṭaṃ spaṣṭādhiṣṭhātṛ bhāsate // 250
             <span class="ref">AbhT_10.250</span></p>
         
         <p id="AbhT_10.251">
            vikalpāntaragaṃ vedyaṃ tatsvapnapadamucyate /<br />
            tadaiva tasya vettyeva svayameva hyabāhyatām // 251
             <span class="ref">AbhT_10.251</span></p>
         
         <p id="AbhT_10.252">
            pramātrantarasādhārabhāvahānyasthirātmate /<br />
            tatrāpi cāturvidhyaṃ tat prāgdiśaiva prakalpayet // 252
             <span class="ref">AbhT_10.252</span></p>
         
         <p id="AbhT_10.253">
            gatāgataṃ suvikṣiptaṃ saṃgataṃ susamāhitam /<br />
            atrāpi pūrvavannāma laukikaṃ svapna ityadaḥ // 253
             <span class="ref">AbhT_10.253</span></p>
         
         <p id="AbhT_10.254">
            bāhyābhimatabhāvānāṃ svāpo hyagrahaṇaṃ matam /<br />
            sarvādhvanaḥ padaṃ prāṇaḥ saṃkalpo@vagamātmakaḥ // 254
             <span class="ref">AbhT_10.254</span></p>
         
         <p id="AbhT_10.255">
            padaṃ ca tatsamāpatti padasthaṃ yogino viduḥ /<br />
            vedyasattāṃ bahirbhūtāmanapekṣyaiva sarvataḥ // 255
             <span class="ref">AbhT_10.255</span></p>
         
         <p id="AbhT_10.256">
            vedye svātantryabhāg jñānaṃ svapnaṃ vyāptitayā bhajet /<br />
            mānabhūmiriyaṃ mukhyā svapno hyāmarśanātmakaḥ // 256
             <span class="ref">AbhT_10.256</span></p>
         
         <p id="AbhT_10.257">
            vedyacchāyo@vabhāso hi meye@dhiṣṭhānamucyate /<br />
            yattvadhiṣṭhātṛbhūtādeḥ pūrvoktasya vapurdhruvam // 257
             <span class="ref">AbhT_10.257</span></p>
         
         <p id="AbhT_10.258">
            bījaṃ viśvasya tattūṣṇīṃbhūtaṃ sauṣuptamucyate /<br />
            anubhūtau vikalpe ca yo@sau draṣṭā sa eva hi // 258
             <span class="ref">AbhT_10.258</span></p>
         
         <p id="AbhT_10.259">
            na bhāvagrahaṇaṃ tena suṣṭhu suptatvamucyate /<br />
            tatsāmyāllaukikīṃ nidrāṃ suṣuptaṃ manvate budhāḥ // 259
             <span class="ref">AbhT_10.259</span></p>
         
         <p id="AbhT_10.260">
            bījabhāvo@thāgrahaṇaṃ sāmyaṃ tūṣṇīṃsvabhāvatā /<br />
            mukhyā mātṛdaśā seyaṃ suṣuptākhyā nigadyate // 260
             <span class="ref">AbhT_10.260</span></p>
         
         <p id="AbhT_10.261">
            rūpakatvācca rūpaṃ tattādātmyaṃ yoginaḥ punaḥ /<br />
            rūpasthaṃ tatsamāpattyaudāsīnyaṃ rūpiṇāṃ viduḥ // 261
             <span class="ref">AbhT_10.261</span></p>
         
         <p id="AbhT_10.262">
            prasaṃkhyānavataḥ kāpi vedyasaṃkocanātra yat /<br />
            nāsti tena mahāvyāptiriyaṃ tadanusārataḥ // 262
             <span class="ref">AbhT_10.262</span></p>
         
         <p id="AbhT_10.263">
            udāsīnasya tasyāpi vedyaṃ yena caturvidham /<br />
            bhūtādi tadupādhyutthamatra bhedacatuṣṭayam // 263
             <span class="ref">AbhT_10.263</span></p>
         
         <p id="AbhT_10.264">
            uditaṃ vipulaṃ śāntaṃ suprasannamathāparam /<br />
            yattu pramātmakaṃ rūpaṃ pramāturupari sthitam // 264
             <span class="ref">AbhT_10.264</span></p>
         
         <p id="AbhT_10.265">
            pūrṇatāgamanaunmukhyamaudāsīnyātparicyutiḥ /<br />
            tatturyamucyate śaktisamāveśo hyasau mataḥ // 265
             <span class="ref">AbhT_10.265</span></p>
         
         <p id="AbhT_10.266">
            sā saṃvitsvaprakāśā tu kaiściduktā prameyataḥ /<br />
            mānānmātuśca bhinnaiva tadarthaṃ tritayaṃ yataḥ // 266
             <span class="ref">AbhT_10.266</span></p>
         
         <p id="AbhT_10.267">
            meyaṃ māne mātari tat so@pi tasyāṃ mitau sphuṭam /<br />
            viśrāmyatīti saivaiṣā devī viśvaikajīvitam // 267
             <span class="ref">AbhT_10.267</span></p>
         
         <p id="AbhT_10.268">
            rūpaṃ dṛśāhamityaṃśatrayamuttīrya vartate /<br />
            dvāramātrāśritopāyā paśyāmītyanupāyikā // 268
             <span class="ref">AbhT_10.268</span></p>
         
         <p id="AbhT_10.269">
            pramātṛtā svatantratvarūpā seyaṃ prakāśate /<br />
            saṃvitturīyarūpaivaṃ prakāśātmā svayaṃ ca sā // 269
             <span class="ref">AbhT_10.269</span></p>
         
         <p id="AbhT_10.270">
            tatsamāveśatādātmye mātṛtvaṃ bhavati sphuṭam /<br />
            tatsamāveśoparāgānmānatvaṃ meyatā punaḥ // 270
             <span class="ref">AbhT_10.270</span></p>
         
         <p id="AbhT_10.271">
            tatsamāveśanaikaṭyāttrayaṃ tattadanugrahāt /<br />
            vedyādibhedagalanāduktā seyamanāmayā // 271
             <span class="ref">AbhT_10.271</span></p>
         
         <p id="AbhT_10.272">
            mātrādyanugrahādā(dhā)nātsavyāpāreti bhaṇyate /<br />
            jāgradādyapi devasya śaktitvena vyavasthitam // 272
             <span class="ref">AbhT_10.272</span></p>
         
         <p id="AbhT_10.273">
            aparaṃ parāparaṃ ca dvidhā tatsā parā tviyam /<br />
            rūpakatvādudāsīnāccyuteyaṃ pūrṇatonmukhī // 273
             <span class="ref">AbhT_10.273</span></p>
         
         <p id="AbhT_10.274">
            daśā tasyāṃ samāpattī rūpātītaṃ tu yoginaḥ /<br />
            pūrṇataunmukhyayogitvādviśvaṃ paśyati tanmayaḥ // 274
             <span class="ref">AbhT_10.274</span></p>
         
         <p id="AbhT_10.275">
            prasaṃkhyātā pracayatasteneyaṃ pracayo matā /<br />
            naitasyāmaparā turyadaśā saṃbhāvyate kila // 275
             <span class="ref">AbhT_10.275</span></p>
         
         <p id="AbhT_10.276">
            saṃvinna kila vedyā sā vittvenaiva hi bhāsate /<br />
            jāgradādyāstu saṃbhāvyāstisro@syāḥ prāgdaśā yataḥ // 276
             <span class="ref">AbhT_10.276</span></p>
         
         <p id="AbhT_10.277">
            tritayānugrahātseyaṃ tenoktā trikaśāsane /<br />
            manonmanamanantaṃ ca sarvārthamiti bhedataḥ // 277
             <span class="ref">AbhT_10.277</span></p>
         
         <p id="AbhT_10.278">
            yattu pūrṇānavacchinnavapurānandanirbharam /<br />
            turyātītaṃ tu tatprāhustadeva paramaṃ padam // 278
             <span class="ref">AbhT_10.278</span></p>
         
         <p id="AbhT_10.279">
            nātra yogasya sadbhāvo bhāvanāderabhāvataḥ /<br />
            aprameye@paricchinne svatantre bhāvyatā kutaḥ // 279
             <span class="ref">AbhT_10.279</span></p>
         
         <p id="AbhT_10.280">
            yogādyabhāvatastena nāmāsminnādiśadvibhuḥ /<br />
            prasaṃkhyānabalāttvetadrūpaṃ pūrṇatvayogataḥ // 280
             <span class="ref">AbhT_10.280</span></p>
         
         <p id="AbhT_10.281">
            anuttarādiha proktaṃ mahāpracayasaṃjñitam /<br />
            pūrṇatvādeva bhedānāmasyāṃ saṃbhāvanā na hi // 281
             <span class="ref">AbhT_10.281</span></p>
         
         <p id="AbhT_10.282">
            tannirāsāya naitasyāṃ bheda ukto viśeṣaṇam /<br />
            satatoditamityetatsarvavyāpitvasūcakam // 282
             <span class="ref">AbhT_10.282</span></p>
         
         <p id="AbhT_10.283">
            na hyeka eva bhavati bhedaḥ kvacana kaścana /<br />
            turyātīte bheda ekaḥ satatodita ityayam // 283
             <span class="ref">AbhT_10.283</span></p>
         
         <p id="AbhT_10.284">
            mūḍhavādastena siddhamavibheditvamasya tu /<br />
            śrīpūrvaśāstre tenoktaṃ padasthamaparaṃ viduḥ // 284
             <span class="ref">AbhT_10.284</span></p>
         
         <p id="AbhT_10.285">
            mantrāstatpatayaḥ seśā rūpasthamiti kīrtyate /<br />
            rūpātītaṃ parā śaktiḥ savyāpārāpyanāmayā // 285
             <span class="ref">AbhT_10.285</span></p>
         
         <p id="AbhT_10.286">
            niṣprapañco nirābhāsaḥ śuddhaḥ svātmanyavasthitaḥ /<br />
            sarvātītaḥ śivo jñeyo yaṃ viditvā vimucyate // 286
             <span class="ref">AbhT_10.286</span></p>
         
         <p id="AbhT_10.287">
            iti śrīsumatiprajñācandrikāśāntatāmasaḥ /<br />
            śrīśaṃbhunāthaḥ sadbhāvaṃ jāgradādau nyarūpayat // 287
             <span class="ref">AbhT_10.287</span></p>
         
         <p id="AbhT_10.288">
            anye tu kathayantyeṣāṃ bhaṅgīmanyādṛśīṃ śritāḥ /<br />
            yadrūpaṃ jāgradādīnāṃ tadidānīṃ nirūpyate // 288
             <span class="ref">AbhT_10.288</span></p>
         
         <p id="AbhT_10.289">
            tatrākṣavṛttimāśritya bāhyākāragraho hi yaḥ /<br />
            tajjāgratsphuṭamāsīnamanubandhi punaḥ punaḥ // 289
             <span class="ref">AbhT_10.289</span></p>
         
         <p id="AbhT_10.290">
            ātmasaṃkalpanirmāṇaṃ svapno jāgradviparyayaḥ /<br />
            layākalasya bhogo@sau malakarmavaśānnatu // 290
             <span class="ref">AbhT_10.290</span></p>
         
         <p id="AbhT_10.291">
            sthirībhavenniśābhāvātsuptaṃ saukhyādyavedane /<br />
            jñānākalasya malataḥ kevalādbhogamātrataḥ // 291
             <span class="ref">AbhT_10.291</span></p>
         
         <p id="AbhT_10.292">
            bhedavantaḥ svato@bhinnāścikīrṣyante jaḍājaḍāḥ /<br />
            turye tatra sthitā mantratannāthādhīśvarāstrayaḥ // 292
             <span class="ref">AbhT_10.292</span></p>
         
         <p id="AbhT_10.293">
            yāvadbhairavabodhāntaḥpraveśanasahiṣṇavaḥ /<br />
            bhāvā vigaladātmīyasārāḥ svayamabhedinaḥ // 293
             <span class="ref">AbhT_10.293</span></p>
         
         <p id="AbhT_10.294">
            turyātītapade saṃsyuriti pañcadaśātmake /<br />
            yasya yadyatsphuṭaṃ rūpaṃ tajjāgraditi manyatām // 294
             <span class="ref">AbhT_10.294</span></p>
         
         <p id="AbhT_10.295">
            yadevāsthiramābhāti sapūrvaṃ svapna īdṛśaḥ /<br />
            asphuṭaṃ tu yadābhāti suptaṃ tattatpuro@pi yat // 295
             <span class="ref">AbhT_10.295</span></p>
         
         <p id="AbhT_10.296">
            trayasyāsyānusaṃdhistu yadvaśādupajāyate /<br />
            sraksūtrakalpaṃ tatturyaṃ sarvabhedeṣu gṛhyatām // 296
             <span class="ref">AbhT_10.296</span></p>
         
         <p id="AbhT_10.297">
            yattvadvaitabharollāsadrāvitāśeṣabhedakam /<br />
            turyātītaṃ tu tatprāhuritthaṃ sarvatra yojayet // 297
             <span class="ref">AbhT_10.297</span></p>
         
         <p id="AbhT_10.298">
            layākale tu svaṃ rūpaṃ jāgrattatpūrvavṛtti tu /<br />
            svapnādīti kramaṃ sarvaṃ sarvatrānusaredbudhaḥ // 298
             <span class="ref">AbhT_10.298</span></p>
         
         <p id="AbhT_10.299">
            ekatrāpi prabhau pūrṇe citturyātītamucyate /<br />
            ānandasturyamicchaiva bījabhūmiḥ suṣuptatā // 299
             <span class="ref">AbhT_10.299</span></p>
         
         <p id="AbhT_10.300">
            jñānaśaktiḥ svapna uktaḥ kriyāśaktistu jāgṛtiḥ /<br />
            na caivamupacāraḥ syātsarvaṃ tatraiva vastutaḥ // 300
             <span class="ref">AbhT_10.300</span></p>
         
         <p id="AbhT_10.301">
            na cenna kvāpi mukhyatvaṃ nopacāro@pi tatkvacit /<br />
            etacchrīpūrvaśāstre ca sphuṭamuktaṃ maheśinā // 301
             <span class="ref">AbhT_10.301</span></p>
         
         <p id="AbhT_10.302">
            tatra svarūpaṃ śaktiśca sakalaśceti tattrayam /<br />
            iti jāgradavastheyaṃ bhede pañcadaśātmake // 302
             <span class="ref">AbhT_10.302</span></p>
         
         <p id="AbhT_10.303">
            akalau svapnasauṣupte turyaṃ mantrādivargabhāk /<br />
            turyātītaṃ śaktiśaṃbhū trayodaśābhidhe punaḥ // 303
             <span class="ref">AbhT_10.303</span></p>
         
         <p id="AbhT_10.304">
            svarūpaṃ jāgradanyattu prāgvatpralayakevale /<br />
            svaṃ jāgratsvapnasupte dve turyādyatra ca pūrvavat // 304
             <span class="ref">AbhT_10.304</span></p>
         
         <p id="AbhT_10.305">
            vijñānākalabhede@pi svaṃ mantrā mantranāyakāḥ /<br />
            tadīśāḥ śaktiśaṃbhvitthaṃ pañca syurjāgradādayaḥ // 305
             <span class="ref">AbhT_10.305</span></p>
         
         <p id="AbhT_10.306">
            saptabhede tu mantrākhye svaṃ mantreśā maheśvarāḥ /<br />
            śaktiḥ śaṃbhuśca pañcoktā avasthā jāgradādayaḥ // 306
             <span class="ref">AbhT_10.306</span></p>
         
         <p id="AbhT_10.307">
            svarūpaṃ mantramāheśī śaktirmantramaheśvaraḥ /<br />
            śaktiḥ śaṃbhurimāḥ pañca mantreśe pañcabhedake // 307
             <span class="ref">AbhT_10.307</span></p>
         
         <p id="AbhT_10.308">
            svaṃ kriyā jñānamicchā ca śaṃbhuratra ca pañcamī /<br />
            maheśabhede trividhe jāgradādi nirūpitam // 308
             <span class="ref">AbhT_10.308</span></p>
         
         <p id="AbhT_10.309">
            vyāpārādādhipatyācca taddhānyā prerakatvataḥ /<br />
            icchānivṛtteḥ svasthatvācchiva eko@pi pañcadhā // 309
             <span class="ref">AbhT_10.309</span></p>
         
         <p id="AbhT_10.310">
            ityeṣa darśito@smābhistattvādhvā vistarādatha /
             <span class="ref">AbhT_10.310</span></p>
         
         
         <p>:C11 atha śrītantrāloke ekādaśamāhnikam</p>
         
         
         <p id="AbhT_11.1">
            kalādhvā vakṣyate śrīmacchāṃbhavājñānusārataḥ // 1b
             <span class="ref">AbhT_11.1</span></p>
         
         <p id="AbhT_11.2">
            yathā pūrvoktabhuvanamadhye nijanijaṃ gaṇam /<br />
            anuyatparato bhinnaṃ tattvaṃ nāmeti bhaṇyate // 2
             <span class="ref">AbhT_11.2</span></p>
         
         <p id="AbhT_11.3">
            tathā teṣvapi tattveṣu svavarge@nugamātmakam /<br />
            vyāvṛttaṃ paravargācca kaleti śivaśāsane // 3
             <span class="ref">AbhT_11.3</span></p>
         
         <p id="AbhT_11.4">
            kecidāhuḥ punaryāsau śaktirantaḥ susūkṣmikā /<br />
            tattvānāṃ sā kaletyuktā dharaṇyāṃ dhārikā yathā // 4
             <span class="ref">AbhT_11.4</span></p>
         
         <p id="AbhT_11.5">
            atra pakṣadvaye vastu na bhinnaṃ bhāsate yataḥ /<br />
            anugāmi na sāmānyamiṣṭaṃ naiyāyikādivat // 5
             <span class="ref">AbhT_11.5</span></p>
         
         <p id="AbhT_11.6">
            anye vadanti dīkṣādau sukhasaṃgrahaṇārthataḥ /<br />
            śivena kalpito vargaḥ kaleti samayāśrayaḥ // 6
             <span class="ref">AbhT_11.6</span></p>
         
         <p id="AbhT_11.7">
            kṛtaśca devadevena samayo@paramārthatām /<br />
            na gacchatīti nāsatyo na cānyasamayodayaḥ // 7
             <span class="ref">AbhT_11.7</span></p>
         
         <p id="AbhT_11.8">
            nivṛttiḥ pṛthivītattve pratiṣṭhāvyaktagocare /<br />
            vidyā niśānte śāntā ca śaktyante@ṇḍamidaṃ catuḥ // 8
             <span class="ref">AbhT_11.8</span></p>
         
         <p id="AbhT_11.9">
            śāntātītā śive tattve kalātītaḥ paraḥ śivaḥ /<br />
            nahyatra vargīkaraṇaṃ samayaḥ kalanāpi vā // 9
             <span class="ref">AbhT_11.9</span></p>
         
         <p id="AbhT_11.10">
            yujyate sarvatodikkaṃ svātantryollāsadhāmani /<br />
            svātantryāttu nijaṃ rūpaṃ boddhṛdharmādavicyutam // 10
             <span class="ref">AbhT_11.10</span></p>
         
         <p id="AbhT_11.11">
            upadeśatadāveśaparamārthatvasiddhaye /<br />
            bodhyatāmānayandevaḥ sphuṭameva vibhāvyate // 11
             <span class="ref">AbhT_11.11</span></p>
         
         <p id="AbhT_11.12">
            yato@taḥ śivatattve@pi kalāsaṃgatirucyate /<br />
            aṇḍaṃ ca nāma bhuvanavibhāgasthitikāraṇam // 12
             <span class="ref">AbhT_11.12</span></p>
         
         <p id="AbhT_11.13">
            prāhurāvaraṇaṃ tacca śaktyantaṃ yāvadasti hi /<br />
            yadyapi prāk śivākhye@pi tattve bhuvanapaddhatiḥ // 13
             <span class="ref">AbhT_11.13</span></p>
         
         <p id="AbhT_11.14">
            uktā tathāpyapratighe nāsminnāvṛtisaṃbhavaḥ /<br />
            nanvevaṃ dharaṇīṃ muktvā śaktau prakṛtimāyayoḥ // 14
             <span class="ref">AbhT_11.14</span></p>
         
         <p id="AbhT_11.15">
            api cāpratighatve@pi kathamaṇḍasya saṃbhavaḥ /<br />
            atrāsmadguravaḥ prāhuryatpṛthivyādipañcakam // 15
             <span class="ref">AbhT_11.15</span></p>
         
         <p id="AbhT_11.16">
            pratyakṣamidamābhāti tato@nyannāsti kiṃcana /<br />
            meyatve sthūlasūkṣmatvānmānatve karaṇatvataḥ // 16
             <span class="ref">AbhT_11.16</span></p>
         
         <p id="AbhT_11.17">
            kartṛtollāsataḥ kartṛbhāve sphuṭatayoditam /<br />
            triṃśattattvaṃ vibhedātma tadabhedo niśā matā // 17
             <span class="ref">AbhT_11.17</span></p>
         
         <p id="AbhT_11.18">
            kāryatvakaraṇatvādivibhāgagalane sati /<br />
            vikāsotkasvatantratve śivāntaṃ pañcakaṃ jaguḥ // 18
             <span class="ref">AbhT_11.18</span></p>
         
         <p id="AbhT_11.19">
            śrīmatkālottarādau ca kathitaṃ bhūyasā tathā /<br />
            pañcaitāni tu tattvāni yairvyāptamakhilaṃ jagat // 19
             <span class="ref">AbhT_11.19</span></p>
         
         <p id="AbhT_11.20">
            pañcamantratanau tena sadyojātādi bhaṇyate /<br />
            īśānāntaṃ tatra tatra dharādigaganāntakam // 20
             <span class="ref">AbhT_11.20</span></p>
         
         <p id="AbhT_11.21">
            śivatattvamataḥ śūnyātiśūnyaṃ syādanāśri[vṛ]tam /<br />
            yattu sarvāvibhāgātma svatantraṃ bodhasundaram // 21
             <span class="ref">AbhT_11.21</span></p>
         
         <p id="AbhT_11.22">
            saptatriṃśaṃ tu tatprāhustattvaṃ paraśivābhidham /<br />
            tasyāpyuktanayādvedyabhāve@tra parikalpite // 22
             <span class="ref">AbhT_11.22</span></p>
         
         <p id="AbhT_11.23">
            yadāste hyanavacchinnaṃ tadaṣṭātriṃśamucyate /<br />
            na cānavasthā hyevaṃ syāddṛśyatāṃ hi mahātmabhiḥ // 23
             <span class="ref">AbhT_11.23</span></p>
         
         <p id="AbhT_11.24">
            yadvedyaṃ kiṃcidābhāti tatkṣaye yatprakāśate /<br />
            tattattvamiti nirṇītaṃ ṣaṭtriṃśaṃ hṛdi bhāsate // 24
             <span class="ref">AbhT_11.24</span></p>
         
         <p id="AbhT_11.25">
            tatkiṃ na kiṃcidvā kiṃcidityākāṅkṣāvaśe vapuḥ /<br />
            cidānandasvatantraikarūpaṃ taditi deśane // 25
             <span class="ref">AbhT_11.25</span></p>
         
         <p id="AbhT_11.26">
            saptatriṃśaṃ samābhāti tatrākāṅkṣā ca nāparā /<br />
            taccāpi klṛptavedyatvaṃ yatra bhāti sa cinmayaḥ // 26
             <span class="ref">AbhT_11.26</span></p>
         
         <p id="AbhT_11.27">
            aṣṭātriṃśattamaḥ so@pi bhāvanāyopadiśyate /<br />
            yadi nāma tataḥ saptatriṃśa eva punarbhavet // 27
             <span class="ref">AbhT_11.27</span></p>
         
         <p id="AbhT_11.28">
            avibhāgasvatantratvacinmayatvādidharmatā /<br />
            samaiva vedyīkaraṇaṃ kevalaṃ tvadhikaṃ yataḥ // 28
             <span class="ref">AbhT_11.28</span></p>
         
         <p id="AbhT_11.29">
            dharāyāṃ guṇatattvānte māyānte kramaśaḥ sthitāḥ /<br />
            gandho raso rūpamantaḥ sūkṣmabhāvakrameṇa tu // 29
             <span class="ref">AbhT_11.29</span></p>
         
         <p id="AbhT_11.30">
            iti sthite naye śaktitattvānte@pyasti saukṣmyabhāk /<br />
            sparśaḥ ko@pi sadā yasmai yoginaḥ spṛhayālavaḥ // 30
             <span class="ref">AbhT_11.30</span></p>
         
         <p id="AbhT_11.31">
            tatsparśānte tu saṃvittiḥ śuddhacidvyomarūpiṇī /<br />
            yasyāṃ rūḍhaḥ samabhyeti svaprakāśātmikāṃ parām // 31
             <span class="ref">AbhT_11.31</span></p>
         
         <p id="AbhT_11.32">
            ato vindurato nādo rūpamasmādato rasaḥ /<br />
            ityuktaṃ kṣobhakatvena spande sparśastu no tathā // 32
             <span class="ref">AbhT_11.32</span></p>
         
         <p id="AbhT_11.33">
            mataṃ caitanmaheśasya śrīpūrve yadabhāṣata /<br />
            dhārikāpyāyinī boddhrī pavitrī cāvakāśadā // 33
             <span class="ref">AbhT_11.33</span></p>
         
         <p id="AbhT_11.34">
            ebhiḥ śabdairvyavaharan nivṛttyādernijaṃ vapuḥ /<br />
            pañcatattvavidhiḥ proktastritattvamadhunocyate // 34
             <span class="ref">AbhT_11.34</span></p>
         
         <p id="AbhT_11.35">
            vijñānākalaparyantamātmā vidyeśvarāntakam /<br />
            śeṣe śivastritattve syādekatattve śivaḥ param // 35
             <span class="ref">AbhT_11.35</span></p>
         
         <p id="AbhT_11.36">
            imau bhedāvubhau tattvabhedamātrakṛtāviti /<br />
            tattvādhvaivāyamitthaṃ ca na ṣaḍadhvasthiteḥ kṣatiḥ // 36
             <span class="ref">AbhT_11.36</span></p>
         
         <p id="AbhT_11.37">
            prakṛt pumānyatiḥ kālo māyā vidyeśasauśivau /<br />
            śivaśca navatattve@pi vidhau tattvādhvarūpatā // 37
             <span class="ref">AbhT_11.37</span></p>
         
         <p id="AbhT_11.38">
            evamaṣṭādaśākhye@pi vidhau nyāyaṃ vadetsudhīḥ /<br />
            yatra yatra hi bhogecchā tatprādhānyopayogataḥ // 38
             <span class="ref">AbhT_11.38</span></p>
         
         <p id="AbhT_11.39">
            anyāntarbhāvanātaśca dīkṣānantavibhedabhāk /<br />
            tena ṣaṭtriṃśato yāvadekatattvavidhirbhavet // 39
             <span class="ref">AbhT_11.39</span></p>
         
         <p id="AbhT_11.40">
            tattvādhvaiva sa devena prokto vyāsasamāsataḥ /<br />
            ekatattvavidhiścaiṣa suprabuddhaṃ guruṃ prati // 40
             <span class="ref">AbhT_11.40</span></p>
         
         <p id="AbhT_11.41">
            śiṣyaṃ ca gatabhogāśamuditaḥ śaṃbhunā yataḥ /<br />
            bhedaṃ visphārya visphārya śaktyā svacchandarūpayā // 41
             <span class="ref">AbhT_11.41</span></p>
         
         <p id="AbhT_11.42">
            svātmanyabhinne bhagavānnityaṃ viśramayan sthitaḥ /<br />
            itthaṃ tryātmādhvano bhedaḥ sthūlasūkṣmaparatvataḥ // 42
             <span class="ref">AbhT_11.42</span></p>
         
         <p id="AbhT_11.43">
            meyabhāgagataḥ proktaḥ puratattvakalātmakaḥ /<br />
            adhunā mātṛbhāgasthaṃ rūpaṃ tredhā nirūpyate // 43
             <span class="ref">AbhT_11.43</span></p>
         
         <p id="AbhT_11.44">
            yatpramāṇātmakaṃ rūpamadhvano mātṛbhāgagam /<br />
            padaṃ hyavagamātmatvasamāveśāttaducyate // 44
             <span class="ref">AbhT_11.44</span></p>
         
         <p id="AbhT_11.45">
            tadeva ca padaṃ mantraḥ prakṣobhātpracyutaṃ yadā /<br />
            guptabhāṣī yato mātā tūṣṇīṃbhūto vyavasthitaḥ // 45
             <span class="ref">AbhT_11.45</span></p>
         
         <p id="AbhT_11.46">
            tathāpi na vimarśātma rūpaṃ tyajati tena saḥ /<br />
            pramāṇātmavimarśātmā mānavatkṣobhabhāṅnatu // 46
             <span class="ref">AbhT_11.46</span></p>
         
         <p id="AbhT_11.47">
            mantrāṇāṃ ca padānāṃ ca tenoktaṃ trikaśāsane /<br />
            abhinnameva svaṃ rūpaṃ niḥspandakṣobhite param // 47
             <span class="ref">AbhT_11.47</span></p>
         
         <p id="AbhT_11.48">
            audāsīnyaparityāge prakṣobhānavarohaṇe /<br />
            varṇādhvā mātṛbhāge syāt pūrvaṃ yā kathitā pramā // 48
             <span class="ref">AbhT_11.48</span></p>
         
         <p id="AbhT_11.49">
            sā tu pūrṇasvarūpatvādavibhāgamayī yataḥ /<br />
            tata ekaikavarṇatvaṃ tattve tattve kṣamāditaḥ // 49
             <span class="ref">AbhT_11.49</span></p>
         
         <p id="AbhT_11.50">
            kṛtvā śaive pare proktāḥ ṣoḍaśārṇā visargataḥ /<br />
            tatra śaktiparispandastāvān prāk ca nirūpitaḥ // 50
             <span class="ref">AbhT_11.50</span></p>
         
         <p id="AbhT_11.51">
            saṃkalayyocyate sarvamadhunā sukhasaṃvide /<br />
            padamantravarṇamekaṃ puraṣoḍaśakaṃ dhareti ca nivṛttiḥ /<br />
            tattvārṇamagninayanaṃ rasaśarapuramastramantrapadamanyā // 51
             <span class="ref">AbhT_11.51</span></p>
         
         <p id="AbhT_11.52">
            munitattvārṇaṃ dvikapadamantraṃ vasvakṣibhuvanamaparakalā /<br />
            agnyarṇatattvamekakapadamantraṃ sainyabhuvanamiti turyā // 52
             <span class="ref">AbhT_11.52</span></p>
         
         <p id="AbhT_11.53">
            ṣoḍaśa varṇāḥ padamantratattvamekaṃ ca śāntyatīteyam /<br />
            abhinavaguptenāryātrayamuktaṃ saṃgrahāya śiṣyebhyaḥ // 53
             <span class="ref">AbhT_11.53</span></p>
         
         <p id="AbhT_11.54">
            so@yaṃ samasta evādhvā bhairavābhedavṛttimān /<br />
            tatsvātantryātsvatantratvamaśnuvāno@vabhāsate // 54
             <span class="ref">AbhT_11.54</span></p>
         
         <p id="AbhT_11.55">
            tathāhi mātṛrūpastho mantrādhveti nirūpitaḥ /<br />
            tathāhi cidvimarśena grastā vācyadaśā yadā // 55
             <span class="ref">AbhT_11.55</span></p>
         
         <p id="AbhT_11.56">
            śivajñānakriyāyattamananatrāṇatatparā /<br />
            aśeṣaśaktipaṭalīlīlālāmpaṭyapāṭavāt // 56
             <span class="ref">AbhT_11.56</span></p>
         
         <p id="AbhT_11.57">
            cyutā mānamayādrūpāt saṃvinmantrādhvatāṃ gatā /<br />
            pramāṇarūpatāmetya prayātyadhvā padātmatām // 57
             <span class="ref">AbhT_11.57</span></p>
         
         <p id="AbhT_11.58">
            tathā hi māturviśrāntirvarṇānsaṃghaṭya tānbahūn /<br />
            saṃghaṭṭanaṃ ca kramikaṃ saṃjalpātmakameva tat // 58
             <span class="ref">AbhT_11.58</span></p>
         
         <p id="AbhT_11.59">
            vikalpasya svakaṃ rūpaṃ bhogāveśamayaṃ sphuṭam /<br />
            ataḥ pramāṇatārūpaṃ padamasmadgururjagau // 59
             <span class="ref">AbhT_11.59</span></p>
         
         <p id="AbhT_11.60">
            pramāṇarūpatāveśamaparityajya meyatām // 60
             <span class="ref">AbhT_11.60</span></p>
         
         <p id="AbhT_11.61">
            gacchankalanayā yogādadhvā proktaḥ kalātmakaḥ /<br />
            śuddhe prameyatāyoge sūkṣmasthūlatvabhāgini // 61
             <span class="ref">AbhT_11.61</span></p>
         
         <p id="AbhT_11.62">
            tattvādhvabhuvanādhvatve krameṇānusaredguruḥ /<br />
            prameyamānamātṝṇāṃ yadrūpamupari sthitam // 62
             <span class="ref">AbhT_11.62</span></p>
         
         <p id="AbhT_11.63">
            pramātmātra sthito@dhvāyaṃ varṇātmā dṛśyatāṃ kila /<br />
            ucchalatsaṃvidāmātraviśrāntyāsvādayoginaḥ // 63
             <span class="ref">AbhT_11.63</span></p>
         
         <p id="AbhT_11.64">
            sarvābhidhānasāmarthyādaniyantritaśaktayaḥ /<br />
            sṛṣṭāḥ svātmasahotthe@rthe dharāparyantabhāgini // 64
             <span class="ref">AbhT_11.64</span></p>
         
         <p id="AbhT_11.65">
            āmṛśantaḥ svacidbhūmau tāvato@rthānabhedataḥ /<br />
            varṇaughāste pramārūpāṃ satyāṃ bibhrati saṃvidam // 65
             <span class="ref">AbhT_11.65</span></p>
         
         <p id="AbhT_11.66">
            bālāstiryakpramātāro ye@pyasaṃketabhāginaḥ /<br />
            te@pyakṛtrimasaṃskārasārāmenāṃ svasaṃvidam // 66
             <span class="ref">AbhT_11.66</span></p>
         
         <p id="AbhT_11.67">
            bhinnabhinnāmupāśritya yānti citrāṃ pramātṛtām /<br />
            asyā cākṛtrimānantavarṇasaṃvidi rūḍhatām // 67
             <span class="ref">AbhT_11.67</span></p>
         
         <p id="AbhT_11.68">
            saṃketā yānti cette@pi yāntyasaṃketavṛttitām /<br />
            anayā tu vinā sarve saṃketā bahuśaḥ kṛtāḥ // 68
             <span class="ref">AbhT_11.68</span></p>
         
         <p id="AbhT_11.69">
            aviśrāntatayā kuryuranavasthāṃ duruttarām /<br />
            bālo vyutpādyate yena tatra saṃketamārgaṇāt // 69
             <span class="ref">AbhT_11.69</span></p>
         
         <p id="AbhT_11.70">
            aṅgulyādeśane@pyasya nāvikalpā tathā matiḥ /<br />
            vikalpaḥ śabdamūlaśca śabdaḥ saṃketajīvitaḥ // 70
             <span class="ref">AbhT_11.70</span></p>
         
         <p id="AbhT_11.71">
            tenānanto hyamāyīyo yo varṇagrāma īdṛśaḥ /<br />
            saṃvidvimarśasacivaḥ sadaiva sa hi jṛmbhate // 71
             <span class="ref">AbhT_11.71</span></p>
         
         <p id="AbhT_11.72">
            yata eva ca māyīyā varṇāḥ sūtiṃ vitenire /<br />
            ye ca māyīyavarṇeṣu vīryatvena nirūpitāḥ // 72
             <span class="ref">AbhT_11.72</span></p>
         
         <p id="AbhT_11.73">
            saṃketanirapekṣāste prameti parigṛhyatām /<br />
            tathā hi paravākyeṣu śruteṣvāvriyate nijā // 73
             <span class="ref">AbhT_11.73</span></p>
         
         <p id="AbhT_11.74">
            pramā yasya jaḍo@sau no tatrārthe@bhyeti mātṛtām /<br />
            śukavatsa paṭhatyeva paraṃ tatkramitaikabhāk // 74
             <span class="ref">AbhT_11.74</span></p>
         
         <p id="AbhT_11.75">
            svātantryalābhataḥ svākyapramālābhe tu boddhṛtā /<br />
            yasya hi svapramābodho vipakṣodbhedanigrahāt // 75
             <span class="ref">AbhT_11.75</span></p>
         
         <p id="AbhT_11.76">
            vākyādivarṇapuñje sve sa pramātā vaśībhavet /<br />
            yathā yathā cākṛtakaṃ tadrūpamatiricyate // 76
             <span class="ref">AbhT_11.76</span></p>
         
         <p id="AbhT_11.77">
            tathā tathā camatkāratāratamyaṃ vibhāvyate /<br />
            ādyāmāyīyavarṇāntarnimagne cottarottare // 77
             <span class="ref">AbhT_11.77</span></p>
         
         <p id="AbhT_11.78">
            sakete pūrvapūrvāṃśamajjane pratibhābhidaḥ /<br />
            ādyodrekamahattve@pi pratibhātmani niṣṭhitāḥ // 78
             <span class="ref">AbhT_11.78</span></p>
         
         <p id="AbhT_11.79">
            dhruvaṃ kavitvavaktṛtvaśālitāṃ yānti sarvataḥ /<br />
            yāvaddhāmani saṃketanikārakalanojjhite // 79
             <span class="ref">AbhT_11.79</span></p>
         
         <p id="AbhT_11.80">
            viśrāntaścinmaye kiṃ kiṃ na vetti kurute na vā /<br />
            ata eva hi vāksiddhau varṇānāṃ samupāsyatā // 80
             <span class="ref">AbhT_11.80</span></p>
         
         <p id="AbhT_11.81">
            sarvajñatvādisiddhau vā kā siddhiryā na tanmayī /<br />
            taduktaṃ varadena śrīsiddhayogīśvarīmate // 81
             <span class="ref">AbhT_11.81</span></p>
         
         <p id="AbhT_11.82">
            tena guptena guptāste śeṣā varṇāstviti sphuṭam /<br />
            evaṃ māmātṛmānatvameyatvairyo@vabhāsate // 82
             <span class="ref">AbhT_11.82</span></p>
         
         <p id="AbhT_11.83">
            ṣaḍvidhaḥ svavapuḥśuddhau śuddhiṃ so@dhvādhigacchati /<br />
            ekena vapuṣā śuddhau tatraivānyaprakāratām // 83
             <span class="ref">AbhT_11.83</span></p>
         
         <p id="AbhT_11.84">
            antarbhāvyācarecchuddhimanusaṃdhānavān guruḥ /<br />
            anantarbhāvaśaktau tu sūkṣmaṃ sūkṣmaṃ tu śodhayet // 84
             <span class="ref">AbhT_11.84</span></p>
         
         <p id="AbhT_11.85">
            tadviśuddhaṃ bījabhāvāt sūte nottarasaṃtatim /<br />
            śodhanaṃ bahudhā tattadbhogaprāptyekatānatā // 85
             <span class="ref">AbhT_11.85</span></p>
         
         <p id="AbhT_11.86">
            tadādhipatyaṃ tattyāgastacchivātmatvavedanam /<br />
            tallīnatā tannirāsaḥ sarvaṃ caitatkramākramāt // 86
             <span class="ref">AbhT_11.86</span></p>
         
         <p id="AbhT_11.87">
            ata eva ca te mantrāḥ śodhakāścitrarūpiṇaḥ /<br />
            siddhāntavāmadakṣādau citrāṃ śuddhiṃ vitanvate // 87
             <span class="ref">AbhT_11.87</span></p>
         
         <p id="AbhT_11.88">
            anuttaratrikānāmakramamantrāstu ye kila /<br />
            te sarve sarvadāḥ kintu kasyācit kvāpi mukhyatā // 88
             <span class="ref">AbhT_11.88</span></p>
         
         <p id="AbhT_11.89">
            ataḥ śodhakabhāvena śāstre śrīpūrvasaṃjñite /<br />
            parāparādimantrāṇāmadhvanyuktā vyavasthitiḥ // 89
             <span class="ref">AbhT_11.89</span></p>
         
         <p id="AbhT_11.90">
            śodhakatvaṃ ca mālinyā devīnāṃ tritayasya ca /<br />
            devatrayasya vaktrāṇāmaṅgānāmaṣṭakasya ca // 90
             <span class="ref">AbhT_11.90</span></p>
         
         <p id="AbhT_11.91">
            kiṃ vātibahunā dvāravāstvādhāragurukrame /<br />
            lokapāstravidhau mantrān muktvā sarvaṃ viśodhakam // 91
             <span class="ref">AbhT_11.91</span></p>
         
         <p id="AbhT_11.92">
            yaccaitadadhvanaḥ proktaṃ śodhyatvaṃ śoddhṛtā ca yā /<br />
            sā svātantryācchivābhede yuktetyuktaṃ ca śāsane // 92
             <span class="ref">AbhT_11.92</span></p>
         
         <p id="AbhT_11.93">
            sarvametadvibhātyeva parameśitari dhruve /<br />
            pratibimbasvarūpeṇa na tu bāhyatayā yataḥ // 93
             <span class="ref">AbhT_11.93</span></p>
         
         <p id="AbhT_11.94">
            cidvyomnyeva śive tattaddehādimatirīdṛśī /<br />
            bhinnā saṃsāriṇāṃ rajjau sarpasragvīcibuddhivat // 94
             <span class="ref">AbhT_11.94</span></p>
         
         <p id="AbhT_11.95">
            yataḥ prāgdehamaraṇasiddhāntaḥ svapnagocaraḥ /<br />
            dehāntarādirmaraṇe kīdṛgvā dehasaṃbhavaḥ // 95
             <span class="ref">AbhT_11.95</span></p>
         
         <p id="AbhT_11.96">
            svapne@pi pratibhāmātrasāmānyaprathanābalāt /<br />
            viśeṣāḥ pratibhāsante na bhāvyante@pi te yathā // 96
             <span class="ref">AbhT_11.96</span></p>
         
         <p id="AbhT_11.97">
            śālagrāmopalāḥ keciccitrākṛtibhṛto yathā /<br />
            tathā māyādibhūmyantalekhācitrahṛdaścitaḥ // 97
             <span class="ref">AbhT_11.97</span></p>
         
         <p id="AbhT_11.98">
            nagarārṇavaśailādyāstadicchānuvidhāyinaḥ /<br />
            na svayaṃ sadasanto no kāraṇākāraṇātmakāḥ // 98
             <span class="ref">AbhT_11.98</span></p>
         
         <p id="AbhT_11.99">
            niyateścirarūḍhāyāḥ samucchedātpravartanāt /<br />
            arūḍhāyāḥ svatantro@yaṃ sthitaścidvyomabhairavaḥ // 99
             <span class="ref">AbhT_11.99</span></p>
         
         <p id="AbhT_11.100">
            ekacinmātrasaṃpūrṇabhairavābhedabhāgini /<br />
            evamasmītyanāmarśo bhedako bhāvamaṇḍale // 100
             <span class="ref">AbhT_11.100</span></p>
         
         <p id="AbhT_11.101">
            sarvapramāṇairno siddhaṃ svapne kartrantaraṃ yathā /<br />
            svasaṃvidaḥ svasiddhāyāstathā sarvatra buddhyatām // 101
             <span class="ref">AbhT_11.101</span></p>
         
         <p id="AbhT_11.102">
            cittacitrapurodyāne krīḍedevaṃ hi vetti yaḥ /<br />
            ahameva sthito bhūtabhāvatattvapurairiti // 102
             <span class="ref">AbhT_11.102</span></p>
         
         <p id="AbhT_11.103">
            evaṃ jāto mṛto@smīti janmamṛtyuvicitratāḥ /<br />
            ajanmanyamṛtau bhānti cittabhittau svanirmitāḥ // 103
             <span class="ref">AbhT_11.103</span></p>
         
         <p id="AbhT_11.104">
            parehasaṃvidāmātraṃ paralokehalokate /<br />
            vastutaḥ saṃvido deśaḥ kālo vā naiva kiṃcana // 104
             <span class="ref">AbhT_11.104</span></p>
         
         <p id="AbhT_11.105">
            abhaviṣyadayaṃ sargo mūrtaścenna tu cinmayaḥ /<br />
            tadavekṣyata tanmadhyāt kenaiko@pi dharādharaḥ // 105
             <span class="ref">AbhT_11.105</span></p>
         
         <p id="AbhT_11.106">
            bhūtatanmātravargāderādhārādheyatākrame /<br />
            ante saṃvinmayī śaktiḥ śivarūpaiva dhāriṇī // 106
             <span class="ref">AbhT_11.106</span></p>
         
         <p id="AbhT_11.107">
            tasmātpratītirevetthaṃ kartrī dhartrī ca sā śivaḥ /<br />
            tato bhāvāstatra bhāvāḥ śaktirādhārikā tataḥ // 107
             <span class="ref">AbhT_11.107</span></p>
         
         <p id="AbhT_11.108">
            sāṃkalpikaṃ nirādhāramapi naiva patatyadhaḥ /<br />
            svādhāraśaktau viśrāntaṃ viśvamitthaṃ vimṛśyatām // 108
             <span class="ref">AbhT_11.108</span></p>
         
         <p id="AbhT_11.109">
            asyā ghanāhamityādirūḍhireva dharāditā /<br />
            yāvadante cidasmīti nirvṛttā bhairavātmatā // 109
             <span class="ref">AbhT_11.109</span></p>
         
         <p id="AbhT_11.110">
            maṇāvindrāyudhe bhāsa iva nīlādayaḥ śive /<br />
            paramārthata eṣāṃ tu nodayo na vyayaḥ kvacit // 110
             <span class="ref">AbhT_11.110</span></p>
         
         <p id="AbhT_11.111">
            deśe kāle@tra vā sṛṣṭirityetadasamañjasam /<br />
            cidātmanā hi devena sṛṣṭirdikkālayorapi // 111
             <span class="ref">AbhT_11.111</span></p>
         
         <p id="AbhT_11.112">
            jāgarābhimate sārdhahastatritayagocare /<br />
            prahare ca pṛthak svapnāścitradikkālamāninaḥ // 112
             <span class="ref">AbhT_11.112</span></p>
         
         <p id="AbhT_11.113">
            ata eva kṣaṇaṃ nāma na kiṃcidapi manmahe /<br />
            kriyākṣaṇe vāpyekasmin bahvyaḥ saṃsyurdrutāḥ kriyāḥ // 113
             <span class="ref">AbhT_11.113</span></p>
         
         <p id="AbhT_11.114">
            tena ye bhāvasaṃkocaṃ kṣaṇāntaṃ pratipedire /<br />
            te nūnamenayā nāḍyā śūnyadṛṣṭyavalambinaḥ // 114
             <span class="ref">AbhT_11.114</span></p>
         
         <p id="AbhT_11.115">
            tadya eṣa sato bhāvāñ śūnyīkartuṃ tathāsataḥ /<br />
            sphuṭīkartuṃ svatantratvādīśaḥ so@smatprabhuḥ śivaḥ // 115
             <span class="ref">AbhT_11.115</span></p>
         
         <p id="AbhT_11.116">
            taditthaṃ parameśāno viśvarūpaḥ pragīyate /<br />
            na tu bhinnasya kasyāpi dharāderupapannatā // 116
             <span class="ref">AbhT_11.116</span></p>
         
         <p id="AbhT_11.117">
            uktaṃ caitatpuraiveti na bhūyaḥ pravivicyate /<br />
            bhūyobhiścāpi bāhyārthadūṣaṇaiḥ pravyaramyata // 117
             <span class="ref">AbhT_11.117</span></p>
         
         <p id="AbhT_11.118">
            taditthameṣa nirṇītaḥ kalādervistaro@dhvanaḥ // 118
             <span class="ref">AbhT_11.118</span></p>
         
         
         <p>:C12 atha śrītantrāloke dvādaśamāhnikam</p>
         
         
         <p id="AbhT_12.1">
            athādhvano@sya prakṛta upayogaḥ prakāśyate // 1b
             <span class="ref">AbhT_12.1</span></p>
         
         <p id="AbhT_12.2">
            itthamadhvā samasto@yaṃ yathā saṃvidi saṃsthitaḥ /<br />
            taddvārā śūnyadhīprāṇanāḍīcakratanuṣvatho // 2
             <span class="ref">AbhT_12.2</span></p>
         
         <p id="AbhT_12.3">
            bahiśca liṅgamūrtyagnisthaṇḍilādiṣu sarvataḥ /<br />
            tathā sthitaḥ samastaśca vyastaścaiṣa kramākramāt // 3
             <span class="ref">AbhT_12.3</span></p>
         
         <p id="AbhT_12.4">
            āsaṃvittattvamābāhyaṃ yo@yamadhvā vyavasthitaḥ /<br />
            tatra tatrocitaṃ rūpaṃ svaṃ svātantryeṇa bhāsayet // 4
             <span class="ref">AbhT_12.4</span></p>
         
         <p id="AbhT_12.5">
            sarvaṃ sarvatra rūpaṃ ca tasyāpi na na bhāsate /<br />
            nahyavaccheditāṃ kvāpi svapne@pi viṣahāmahe // 5
             <span class="ref">AbhT_12.5</span></p>
         
         <p id="AbhT_12.6">
            evaṃ viśvādhvasaṃpūrṇaṃ kālavyāpāracitritam /<br />
            deśakālamayaspandasadma dehaṃ vilokayet // 6
             <span class="ref">AbhT_12.6</span></p>
         
         <p id="AbhT_12.7">
            tathā vilokyamāno@sau viśvāntardevatāmayaḥ /<br />
            dhyeyaḥ pūjyaśca tarpyaśca tadāviṣṭo vimucyate // 7
             <span class="ref">AbhT_12.7</span></p>
         
         <p id="AbhT_12.8">
            itthaṃ ghaṭaṃ paṭaṃ liṅgaṃ sthaṇḍilaṃ pustakaṃ jalam /<br />
            yadvā kiṃcitkvacitpaśyettatra tanmayatāṃ vrajet // 8
             <span class="ref">AbhT_12.8</span></p>
         
         <p id="AbhT_12.9">
            tatrārpaṇaṃ hi vastūnāmabhedenārcanaṃ matam /<br />
            tathā saṃpūrṇarūpatvānusaṃdhirdhyānamucyate // 9
             <span class="ref">AbhT_12.9</span></p>
         
         <p id="AbhT_12.10">
            saṃpūrṇatvānusaṃdhānamakampaṃ dārḍhyamānayan /<br />
            tathāntarjalpayogena vimṛśañjapabhājanam // 10
             <span class="ref">AbhT_12.10</span></p>
         
         <p id="AbhT_12.11">
            tatrārpitānāṃ bhāvānāṃ svakabhedavilāpanam /<br />
            kurvaṃstadraśmisadbhāvaṃ dadyāddhomakriyāparaḥ // 11
             <span class="ref">AbhT_12.11</span></p>
         
         <p id="AbhT_12.12">
            tathaivaṃkurvataḥ sarvaṃ samabhāvena paśyataḥ /<br />
            niṣkampatā vrataṃ śuddhaṃ sāmyaṃ nandiśikhoditam // 12
             <span class="ref">AbhT_12.12</span></p>
         
         <p id="AbhT_12.13">
            tathārcanajapadhyānahomavratavidhikramāt /<br />
            paripūrṇāṃ sthitiṃ prāhuḥ samādhiṃ guravaḥ purā // 13
             <span class="ref">AbhT_12.13</span></p>
         
         <p id="AbhT_12.14">
            atra pūjājapādyeṣu bahirantardvayasthitau /<br />
            dravyaughe na vidhiḥ ko@pi na kāpi pratiṣiddhatā // 14
             <span class="ref">AbhT_12.14</span></p>
         
         <p id="AbhT_12.15">
            kalpanāśuddhisaṃdhyādernopayogo@tra kaścana /<br />
            uktaṃ śrītrikasūtre ca jāyate yajanaṃ prati // 15
             <span class="ref">AbhT_12.15</span></p>
         
         <p id="AbhT_12.16">
            avidhijño vidhijñaścetyevamādi suvistaram /<br />
            yadā yathā yena yatra svā samvittiḥ prasīdati // 16
             <span class="ref">AbhT_12.16</span></p>
         
         <p id="AbhT_12.17">
            tadā tathā tena tatra tattadbhogyaṃ vidhiśca saḥ /<br />
            laukikālaukikaṃ sarvaṃ tenātra viniyojayet // 17
             <span class="ref">AbhT_12.17</span></p>
         
         <p id="AbhT_12.18">
            niṣkampatve sakampastu kampaṃ nirhrāsayedbalāt /<br />
            yathā yenābhyupāyena kramādakramato@pi vā // 18
             <span class="ref">AbhT_12.18</span></p>
         
         <p id="AbhT_12.19">
            vicikitsā galatyantastathāsau yatnavānbhavet /<br />
            dhīkarmākṣagatā devīrniṣiddhaireva tarpayet // 19
             <span class="ref">AbhT_12.19</span></p>
         
         <p id="AbhT_12.20">
            vīravrataṃ cābhinandediti bhargaśikhāvacaḥ /<br />
            tathāhi śaṅkā mālinyaṃ glāniḥ saṃkoca ityadaḥ // 20
             <span class="ref">AbhT_12.20</span></p>
         
         <p id="AbhT_12.21">
            saṃsārakārāgārāntaḥ sthūlasthūṇāghaṭāyate /<br />
            mantrā varṇasvabhāvā ye dravyaṃ yatpāñcabhautikam // 21
             <span class="ref">AbhT_12.21</span></p>
         
         <p id="AbhT_12.22">
            yaccidātma prāṇijātaṃ tatra kaḥ saṃkaraḥ katham /<br />
            saṃkarābhāvataḥ keyaṃ śaṅkā tasyāmapi sphuṭam // 22
             <span class="ref">AbhT_12.22</span></p>
         
         <p id="AbhT_12.23">
            na śaṅketa tathā śaṅkā vilīyetāvahelayā /<br />
            śrīsarvācāravīrālīniśācarakramādiṣu // 23
             <span class="ref">AbhT_12.23</span></p>
         
         <p id="AbhT_12.24">
            śāstreṣu vitataṃ caitattatra tatrocyate yataḥ /<br />
            śaṅkayā jāyate glāniḥ śaṅkayā vighnabhājanam // 24
             <span class="ref">AbhT_12.24</span></p>
         
         <p id="AbhT_12.25">
            uvācotpaladevaśca śrīmānasmadgurorguruḥ /<br />
            sarvāśaṅkāśaniṃ mārgaṃ numo māheśvaraṃ tviti // 25
             <span class="ref">AbhT_12.25</span></p>
         
         <p id="AbhT_12.26">
            anuttarapadāptaye tadidamāṇavaṃ darśitābhyupāyamativistarānnanu vidāṃkurudhvaṃ budhāḥ
            /
             <span class="ref">AbhT_12.26</span></p>
         
         
         <p>:C13 atha śrītantrāloke trayodaśamāhnikam</p>
         
         
         <p id="AbhT_13.1">
            athādhikṛtibhāhanaṃ ka iha vā kathaṃ vetyalaṃ vivecayitumucyate vividhaśaktipātakramaḥ
            // 1b
             <span class="ref">AbhT_13.1</span></p>
         
         <p id="AbhT_13.2">
            tatra kecidiha prāhuḥ śaktipāta imaṃ vidhim /<br />
            taṃ pradarśya nirākṛtya svamataṃ darśayiṣyate // 2
             <span class="ref">AbhT_13.2</span></p>
         
         <p id="AbhT_13.3">
            tatredaṃ dṛśyamānaṃ satsukhaduḥkhavimohabhāk /<br />
            viṣamaṃ sattathābhūtaṃ samaṃ hetuṃ prakalpayet // 3
             <span class="ref">AbhT_13.3</span></p>
         
         <p id="AbhT_13.4">
            so@vyaktaṃ tacca sattvādinānārūpamacetanam /<br />
            ghaṭādivatkāryamiti hetureko@sya sā niśā // 4
             <span class="ref">AbhT_13.4</span></p>
         
         <p id="AbhT_13.5">
            sā jaḍā kāryatādrūpyātkāryaṃ cāsyāṃ sadeva hi /<br />
            kalādidharaṇīprāntaṃ jāḍyātsā sūtaye@kṣamā // 5
             <span class="ref">AbhT_13.5</span></p>
         
         <p id="AbhT_13.6">
            teneśaḥ kṣobhayedenāṃ kṣobho@syāḥ sūtiyogyatā /<br />
            puṃsaḥ prati ca sā bhogyaṃ sūte@nādīn pṛthagvidhān // 6
             <span class="ref">AbhT_13.6</span></p>
         
         <p id="AbhT_13.7">
            puṃsaśca nirviśeṣatve muktāṇūn prati kiṃ na tat /<br />
            nimittaṃ karmasaṃskāraḥ sa ca teṣu na vidyate // 7
             <span class="ref">AbhT_13.7</span></p>
         
         <p id="AbhT_13.8">
            iti cetkarmasaṃskārābhāvasteṣāṃ kutaḥ kila /<br />
            na bhogādanyakarmāṃśaprasaṅgo hi duratyayaḥ // 8
             <span class="ref">AbhT_13.8</span></p>
         
         <p id="AbhT_13.9">
            yugapatkarmaṇāṃ bhogo naca yuktaḥ krameṇa hi /<br />
            phaledyatkarma tatkasmātsvaṃ rūpaṃ saṃtyajetkvacit // 9
             <span class="ref">AbhT_13.9</span></p>
         
         <p id="AbhT_13.10">
            jñānātkarmakṣayaścettatkuta īśvaracoditāt /<br />
            dharmādyadi kutaḥ so@pi karmataścettaducyatām // 10
             <span class="ref">AbhT_13.10</span></p>
         
         <p id="AbhT_13.11">
            nahi karmāsti tādṛkṣaṃ yena jñānaṃ pravartate /<br />
            karmajatve ca tajjñānaṃ phalarāśau pateddhruvam // 11
             <span class="ref">AbhT_13.11</span></p>
         
         <p id="AbhT_13.12">
            anyakarmaphalaṃ prācyaṃ karmarāśiṃ ca kiṃ dahet /<br />
            īśasya dveṣarāgādiśūnyasyāpi kathaṃ kvacit // 12
             <span class="ref">AbhT_13.12</span></p>
         
         <p id="AbhT_13.13">
            tathābhisaṃdhirnānyatra bhedahetorabhāvataḥ /<br />
            nanvitthaṃ pradahejjñānaṃ karmajālāni karma hi // 13
             <span class="ref">AbhT_13.13</span></p>
         
         <p id="AbhT_13.14">
            ajñānasahakārīdaṃ sūte svargādikaṃ phalam /<br />
            ajñānaṃ jñānato naśyedanyakarmaphalādapi // 14
             <span class="ref">AbhT_13.14</span></p>
         
         <p id="AbhT_13.15">
            upavāsādikaṃ cānyadduṣṭakarmaphalaṃ bhavet /<br />
            niṣphalīkurute duṣṭaṃ karmetyaṅgīkṛtaṃ kila // 15
             <span class="ref">AbhT_13.15</span></p>
         
         <p id="AbhT_13.16">
            ajñānamiti yatproktaṃ jñānābhāvaḥ sa cetsa kim /<br />
            prāgabhāvo@thavā dhvaṃsa ādye kiṃ sarvasaṃvidām // 16
             <span class="ref">AbhT_13.16</span></p>
         
         <p id="AbhT_13.17">
            kasyāpi vātha jñānasya prācyaḥ pakṣastvasaṃbhavī /<br />
            na kiṃcidyasya vijñānamudapādi tathāvidhaḥ // 17
             <span class="ref">AbhT_13.17</span></p>
         
         <p id="AbhT_13.18">
            nāṇurasti bhave hyasminnanādau ko@nvayaṃ kramaḥ /<br />
            bhāvinaḥ prāgabhāvaśca jñānasyeti sthite sati // 18
             <span class="ref">AbhT_13.18</span></p>
         
         <p id="AbhT_13.19">
            muktāṇorapi so@styeva janmataḥ prāgasau naca /<br />
            jñānaṃ bhāvi vimukte@sminniti ceccarcyatāmidam // 19
             <span class="ref">AbhT_13.19</span></p>
         
         <p id="AbhT_13.20">
            kasmājjñānaṃ na bhāvyatra nanu dehādyajanmataḥ /<br />
            tatkasmātkarmaṇaḥ kṣaiṇyāttatkuto@jñānahānitaḥ // 20
             <span class="ref">AbhT_13.20</span></p>
         
         <p id="AbhT_13.21">
            ajñānasya kathaṃ hāniḥ prāgabhāve hi saṃvidaḥ /<br />
            ajñānaṃ prāgabhāvo@sau na bhāvyutpattyasaṃbhavāt // 21
             <span class="ref">AbhT_13.21</span></p>
         
         <p id="AbhT_13.22">
            kasmānna bhāvi tajjñānaṃ nanu dehādyajanmataḥ /<br />
            ityeṣa sarvapakṣaghno niśitaścakrakabhramaḥ // 22
             <span class="ref">AbhT_13.22</span></p>
         
         <p id="AbhT_13.23">
            atha pradhvaṃsa evedamajñānaṃ tatsadā sthitam /<br />
            muktāṇuṣviti teṣvastu māyākāryavijṛmbhitam // 23
             <span class="ref">AbhT_13.23</span></p>
         
         <p id="AbhT_13.24">
            athājñānaṃ nahyabhāvo mithyājñānaṃ tu tanmatam /<br />
            tadeva karmaṇāṃ svasminkartavye sahakāraṇam // 24
             <span class="ref">AbhT_13.24</span></p>
         
         <p id="AbhT_13.25">
            vaktavyaṃ tarhi kiṃ karma yadā sūte svakaṃ phalam /<br />
            tadaiva mithyājñānena satā hetutvamāpyate // 25
             <span class="ref">AbhT_13.25</span></p>
         
         <p id="AbhT_13.26">
            atha yasminkṣaṇe karma kṛtaṃ tatra svarūpasat /<br />
            mithyājñānaṃ yadi tatastādṛśātkamarṇaḥ phalam // 26
             <span class="ref">AbhT_13.26</span></p>
         
         <p id="AbhT_13.27">
            prākpakṣe pralaye vṛtte prācyasṛṣṭipravartane /<br />
            dehādyabhāvānno mithyājñānasya kvāpi saṃbhavaḥ // 27
             <span class="ref">AbhT_13.27</span></p>
         
         <p id="AbhT_13.28">
            uttarasminpunaḥ pakṣe yadā yadyena yatra vā /<br />
            kriyate karma tatsarvamajñānasacivaṃ tadā // 28
             <span class="ref">AbhT_13.28</span></p>
         
         <p id="AbhT_13.29">
            avaśyamiti kasyāpi na karmaprakṣayo bhavet /<br />
            yadyapi jñānavānbhūtvā vidhatte karma kiṃcana // 29
             <span class="ref">AbhT_13.29</span></p>
         
         <p id="AbhT_13.30">
            viphalaṃ syāttu tatpūrvakarmarāśau tu kā gatiḥ /<br />
            atha pralayakāle @pi citsvabhāvatvayogataḥ // 30
             <span class="ref">AbhT_13.30</span></p>
         
         <p id="AbhT_13.31">
            aṇūnā saṃbhavatyeva jñānaṃ mithyeti tatkutaḥ /<br />
            svabhāvāditi cenmukte śive vā kiṃ tathā nahi // 31
             <span class="ref">AbhT_13.31</span></p>
         
         <p id="AbhT_13.32">
            yaccādarśanamākhyātaṃ nimittaṃ pariṇāmini /<br />
            pradhāne taddhi saṃkīrṇavaivittayobhayayogataḥ // 32
             <span class="ref">AbhT_13.32</span></p>
         
         <p id="AbhT_13.33">
            darśanāya pumarthaikayogyatāsacivaṃ dhiyaḥ /<br />
            ārabhya sate dharaṇīparyantaṃ tatra yaccitaḥ // 33
             <span class="ref">AbhT_13.33</span></p>
         
         <p id="AbhT_13.34">
            buddhivṛttyaviśiṣṭatvaṃ puṃsprayāśarprasādataḥ /<br />
            prakāśanāddhiyo@rthena saha bhogaḥ sa bhaṇyate // 34
             <span class="ref">AbhT_13.34</span></p>
         
         <p id="AbhT_13.35">
            buddhirevāsmi vikṛtidharmikānyastu ko@pyasau /<br />
            madvilakṣaṇa ekātmetyevaṃ vaivi yasaṃvidi // 35
             <span class="ref">AbhT_13.35</span></p>
         
         <p id="AbhT_13.36">
            pumarthasya kṛtatvena sahakāriviyogataḥ /<br />
            taṃ pumāṃsaṃ prati naiva sūte kiṃtvanyameva hi // 36
             <span class="ref">AbhT_13.36</span></p>
         
         <p id="AbhT_13.37">
            atra puṃso@tha mūlasya dharmo@darśanatā dvayoḥ /<br />
            athaveti vikalpo@yamāstāmetattu bhaṇyatām // 37
             <span class="ref">AbhT_13.37</span></p>
         
         <p id="AbhT_13.38">
            bhogo vivekaparyanta iti yattatra ko@vadhiḥ /<br />
            vivekalābhe nikhilasūtidṛgyadi sāpi kim // 38
             <span class="ref">AbhT_13.38</span></p>
         
         <p id="AbhT_13.39">
            sāmānyena viśeṣairvā prācye syādekajanmataḥ /<br />
            uttare na kadācitsyādbhāvikālasya yogataḥ // 39
             <span class="ref">AbhT_13.39</span></p>
         
         <p id="AbhT_13.40">
            kaiścideva viśeṣaiścetsarveṣāṃ yugapadbhavet /<br />
            viveko@nādisaṃyogātkā hyanyonyaṃ vicitratā // 40
             <span class="ref">AbhT_13.40</span></p>
         
         <p id="AbhT_13.41">
            tasmātsāṃkhyadṛśāpīdamajñānaṃ naiva yujyate /<br />
            ajñānena vinā bandhamokṣau naiva vyavasthayā // 41
             <span class="ref">AbhT_13.41</span></p>
         
         <p id="AbhT_13.42">
            yujyete tacca kathitayuktibhirnopapadyate /<br />
            bhāyākarmāṇudevecchāsadbhāve@pi sthite tataḥ // 42
             <span class="ref">AbhT_13.42</span></p>
         
         <p id="AbhT_13.43">
            na bandhamokṣayoryogo bhedahetorasaṃbhavāt /<br />
            tasmādajñānaśabdena jñatvakartṛtvadharmaṇām // 43
             <span class="ref">AbhT_13.43</span></p>
         
         <p id="AbhT_13.44">
            cidaṇūnāmāvaraṇaṃ kiṃcidvācyaṃ vipaścitā /<br />
            āvāraṇātmanā siddhaṃ tatsvarūpādabhedavat // 44
             <span class="ref">AbhT_13.44</span></p>
         
         <p id="AbhT_13.45">
            bhede pramāṇābhāvācca tadekaṃ nikhilātmasu /<br />
            tacca kasmātprasūtaṃ syānmāyātaścetkathaṃ nu sā // 45
             <span class="ref">AbhT_13.45</span></p>
         
         <p id="AbhT_13.46">
            kvacideva suvītaitanna tu muktātmanītyayam /<br />
            prācyaḥ paryanuyogaḥ syānnimittaṃ cenna labhyate // 46
             <span class="ref">AbhT_13.46</span></p>
         
         <p id="AbhT_13.47">
            utpattyabhāvatastena nityaṃ naca vinaśyati /<br />
            tata evaikatāyāṃ cānyātmasādhāraṇatvataḥ // 47
             <span class="ref">AbhT_13.47</span></p>
         
         <p id="AbhT_13.48">
            na vāvastvarthakāritvānna cittatsaṃvṛtitvataḥ /<br />
            na caitenātmanāṃ yogo hetumāṃstadasaṃbhavāt // 48
             <span class="ref">AbhT_13.48</span></p>
         
         <p id="AbhT_13.49">
            tenaikaṃ vastu sannityaṃ nityasaṃbaddhamātmabhiḥ /<br />
            jaḍaṃ malaṃ tadajñānaṃ saṃsārāṅkurakāraṇam // 49
             <span class="ref">AbhT_13.49</span></p>
         
         <p id="AbhT_13.50">
            tasya roddhrī yadā śaktirudāste śivaraśmibhiḥ /<br />
            tadāṇuḥ spṛśyate spṛṣṭaḥ svake jñānakriye sphuṭe // 50
             <span class="ref">AbhT_13.50</span></p>
         
         <p id="AbhT_13.51">
            samāviśedayaṃ sūryakānto@rkeṇeva coditaḥ /<br />
            roddhryāśca śaktermādhyasthyatāratamyavaśakramāat // 51
             <span class="ref">AbhT_13.51</span></p>
         
         <p id="AbhT_13.52">
            vicitratvamataḥ prāhurabhivyaktau svasaṃvidaḥ /<br />
            sa eṣa śaktipātākhyaḥ śāstreṣu paribhāṣyate // 52
             <span class="ref">AbhT_13.52</span></p>
         
         <p id="AbhT_13.53">
            atrocyate malastāvaditthameṣa na yujyate /<br />
            iti pūrvāhṇike proktaṃ punaruktau tu kiṃ phalam // 53
             <span class="ref">AbhT_13.53</span></p>
         
         <p id="AbhT_13.54">
            malasya pākaḥ ko @yaṃ syānnāśaśceditarātmanām /<br />
            sa eko mala ityukternairmalyamanuṣajyate // 54
             <span class="ref">AbhT_13.54</span></p>
         
         <p id="AbhT_13.55">
            atha pratyātmaniyato@nādiśca prāgabhāvavat /<br />
            malo naśyettathāpyeṣa nāśo yadi sahetukaḥ // 55
             <span class="ref">AbhT_13.55</span></p>
         
         <p id="AbhT_13.56">
            hetuḥ karmeśvarecchā vā karma tāvanna tādṛśam /<br />
            īśvarecchā svatantrā ca kvacideva tathaiva kim // 56
             <span class="ref">AbhT_13.56</span></p>
         
         <p id="AbhT_13.57">
            ahetuko@sya nāśaścetprāgevaiṣa vinaśyatu /<br />
            kṣaṇāntaraṃ sadṛk sūte iti cetsthirataiva sā // 57
             <span class="ref">AbhT_13.57</span></p>
         
         <p id="AbhT_13.58">
            na ca nityasya bhāvasya hetvanāyattajanmanaḥ /<br />
            nāśo dṛṣṭaḥ prāgabhāvastvavastviti tathāstu saḥ // 58
             <span class="ref">AbhT_13.58</span></p>
         
         <p id="AbhT_13.59">
            athāsya pāko nāmaiṣa svaśaktipratibaddhatā /<br />
            sarvānprati tathaiṣa syādruddhaśaktirviṣāgnivat // 59
             <span class="ref">AbhT_13.59</span></p>
         
         <p id="AbhT_13.60">
            punarudbhūtaśaktau ca svakāryaṃ syādviṣāgnivat /<br />
            muktā api na muktāḥ syuḥ śaktiṃ cāsya na manmahe // 60
             <span class="ref">AbhT_13.60</span></p>
         
         <p id="AbhT_13.61">
            roddhrīti cetkasya nṛṇāṃ jñatvakartṛtvayoryadi /<br />
            sadbhāvamātrādroddhṛtve śivamuktāṇvasaṃbhavaḥ // 61
             <span class="ref">AbhT_13.61</span></p>
         
         <p id="AbhT_13.62">
            saṃnidhānātiriktaṃ ca na kiṃcitkurute malaḥ /<br />
            ātmanā pariṇāmitvādanityatvaprasaṅgataḥ // 62
             <span class="ref">AbhT_13.62</span></p>
         
         <p id="AbhT_13.63">
            jñatvakartṛtvamātraṃ ca pudgalā na tadāśrayāḥ /<br />
            taccedāvāritaṃ hanta rūpanāśaḥ prasajyate // 63
             <span class="ref">AbhT_13.63</span></p>
         
         <p id="AbhT_13.64">
            āvāraṇaṃ cādṛśyatvaṃ na ca tadvastuno@nyatām /<br />
            karoti ghaṭavajjñānaṃ nāvarītuṃ ca śakyate // 64
             <span class="ref">AbhT_13.64</span></p>
         
         <p id="AbhT_13.65">
            jñānenāvaraṇīyena tadevāvaraṇaṃ katham /<br />
            na jñāyate tathā ca syādāvṛtirnāmamātrataḥ // 65
             <span class="ref">AbhT_13.65</span></p>
         
         <p id="AbhT_13.66">
            roddhryāśca śakteḥ kastasya pratibandhaka īśvaraḥ /<br />
            yadyapekṣāvirahitastatra prāgdattamuttaram // 66
             <span class="ref">AbhT_13.66</span></p>
         
         <p id="AbhT_13.67">
            karmasāmyamapekṣyātha tasyecchā saṃpravartate /<br />
            tasyāpi rūpaṃ vaktavyaṃ samatā karmaṇāṃ hi kā // 67
             <span class="ref">AbhT_13.67</span></p>
         
         <p id="AbhT_13.68">
            bhogaparyāyamāhātmyātkāle kvāpi phalaṃ prati /<br />
            virodhātkarmaṇī ruddhe tiṣṭhataḥ sāmyamīdṛśam // 68
             <span class="ref">AbhT_13.68</span></p>
         
         <p id="AbhT_13.69">
            taṃ ca kālāṃśakaṃ devaḥ sarvajño vīkṣya taṃ malam /<br />
            runddhe lakṣyaḥ sa kālaśca sukhaduḥkhādivarjanaiḥ // 69
             <span class="ref">AbhT_13.69</span></p>
         
         <p id="AbhT_13.70">
            naitatkramikasaṃśuddhavyāmiśrākārakarmabhiḥ /<br />
            tathaiva deye svaphale keyamanyonyaroddhṛtā // 70
             <span class="ref">AbhT_13.70</span></p>
         
         <p id="AbhT_13.71">
            rodhe tayośca jātyāyurapi na syādataḥ patet /<br />
            deho bhogadayoreva nirodha iti cennanu // 71
             <span class="ref">AbhT_13.71</span></p>
         
         <p id="AbhT_13.72">
            jātyāyuṣpradakarmāṃśasaṃnidhau yadi śaṃkaraḥ /<br />
            malaṃ runddhe bhogadātuḥ karmaṇaḥ kiṃ bibheti saḥ // 72
             <span class="ref">AbhT_13.72</span></p>
         
         <p id="AbhT_13.73">
            śataśo@pi hlādatāpaśūnyāṃ saṃcinvate daśām /<br />
            na ca bhaktirasāveśamiti bhūmnā vilokitam // 73
             <span class="ref">AbhT_13.73</span></p>
         
         <p id="AbhT_13.74">
            athāpi kālamāhātmyamapekṣya parameśvaraḥ /<br />
            tathā karoti vaktavyaṃ kālo@sau kīdṛśastviti // 74
             <span class="ref">AbhT_13.74</span></p>
         
         <p id="AbhT_13.75">
            kiṃ cānādirayaṃ bhogaḥ karmānādi sapudgalam /<br />
            tataśca bhogaparyāyakālaḥ sarvasya niḥsamaḥ // 75
             <span class="ref">AbhT_13.75</span></p>
         
         <p id="AbhT_13.76">
            ādimattve hi kasyāpi vargādasmādbhavediyam /<br />
            vaicitrī bhuktametena kalpametena tu dvayam // 76
             <span class="ref">AbhT_13.76</span></p>
         
         <p id="AbhT_13.77">
            iyato bhogaparyāyātsyātsāmyaṃ karmaṇāmiti /<br />
            anena nayabījena manye vaicitryakāraṇam // 77
             <span class="ref">AbhT_13.77</span></p>
         
         <p id="AbhT_13.78">
            jagataḥ karma yatklaptaṃ tattathā nāvakalpate /<br />
            anādimalasaṃcchannā aṇavo dṛkkriyātmanā // 78
             <span class="ref">AbhT_13.78</span></p>
         
         <p id="AbhT_13.79">
            sarve tulyāḥ kathaṃ citrāṃ śritāḥ karmaparamparām /<br />
            bhogalolikayā cetsā vicitreti kuto nanu // 79
             <span class="ref">AbhT_13.79</span></p>
         
         <p id="AbhT_13.80">
            anādi karmasaṃskāravaicitryāditi cetpunaḥ /<br />
            vācyaṃ tadeva vaicitryaṃ kuto niyatirāgayoḥ // 80
             <span class="ref">AbhT_13.80</span></p>
         
         <p id="AbhT_13.81">
            mahimā cedayaṃ tau kiṃ nāsamañjasyabhāginau /<br />
            īśvarecchānapekṣā tu bhedaheturna kalpate // 81
             <span class="ref">AbhT_13.81</span></p>
         
         <p id="AbhT_13.82">
            athānāditvamātreṇa yuktihīnena sādhyate /<br />
            vyavastheyamalaṃ tarhi malenāstu vṛthāmunā // 82
             <span class="ref">AbhT_13.82</span></p>
         
         <p id="AbhT_13.83">
            tathāhi karma tāvanno yāvanmāyā na pudgale /<br />
            vyāpriyeta na cāhetustadvṛttistanmito malaḥ // 83
             <span class="ref">AbhT_13.83</span></p>
         
         <p id="AbhT_13.84">
            itthaṃ ca kalpite māyākārye karmaṇi hetutām /<br />
            anādi karma cedgacchetkiṃ malasyopakalpanam // 84
             <span class="ref">AbhT_13.84</span></p>
         
         <p id="AbhT_13.85">
            nanu mābhūnmalastarhi citrākāreṣu karmasu /<br />
            santatyāvartamāneṣu vyavasthā na prakalpate // 85
             <span class="ref">AbhT_13.85</span></p>
         
         <p id="AbhT_13.86">
            ādau madhye ca citratvātkarmaṇāṃ na yathā samaḥ /<br />
            ātmākāro@pi ko@pyeṣa bhāvikāle tathā bhavet // 86
             <span class="ref">AbhT_13.86</span></p>
         
         <p id="AbhT_13.87">
            itthamucchinna evāyaṃ bandhamokṣādikaḥ kramaḥ /<br />
            ajñānādbandhanaṃ mokṣo jñānāditi parīkṣitam // 87
             <span class="ref">AbhT_13.87</span></p>
         
         <p id="AbhT_13.88">
            virodhe svaphale caite karmaṇī samaye kvacit /<br />
            udāsāte yadi tataḥ karmaitatpratibudhyatām // 88
             <span class="ref">AbhT_13.88</span></p>
         
         <p id="AbhT_13.89">
            śivaśaktinipātasya ko@vakāśastu tāvatā /<br />
            kvāpi kāle tayoretadaudāsīnyaṃ yadā tataḥ // 89
             <span class="ref">AbhT_13.89</span></p>
         
         <p id="AbhT_13.90">
            kālāntare tayostadvadvirodhasyānivṛttitaḥ /<br />
            ataśca na phaletānte tābhyāṃ karmāntaraṇi ca // 90
             <span class="ref">AbhT_13.90</span></p>
         
         <p id="AbhT_13.91">
            ruddhāni prāptakālatvādgatābhyāmupabhogyatām /<br />
            evaṃ sadaiva vārtāyāṃ dehapāte tathaiva ca // 91
             <span class="ref">AbhT_13.91</span></p>
         
         <p id="AbhT_13.92">
            jāte vimokṣa ityāstāṃ śaktipātādikalpanā /<br />
            athodāsīnatatkarmadvayayogakṣaṇāntare // 92
             <span class="ref">AbhT_13.92</span></p>
         
         <p id="AbhT_13.93">
            karmāntaraṃ phalaṃ sūte tatkṣaṇe@pi tathā na kim /<br />
            kṣaṇāntare@tha te eva pratibandhavivarjite // 93
             <span class="ref">AbhT_13.93</span></p>
         
         <p id="AbhT_13.94">
            phalataḥ pratibandhasya varjanaṃ kiṃkṛtaṃ tayoḥ /<br />
            karmasāmyaṃ svarūpeṇa na ca tattāratamyabhāk // 94
             <span class="ref">AbhT_13.94</span></p>
         
         <p id="AbhT_13.95">
            na śiveccheti tatkārye śaktipāte na tadbhavet /<br />
            tirobhāvaśca nāmāyaṃ sa kasmādudbhavetpunaḥ // 95
             <span class="ref">AbhT_13.95</span></p>
         
         <p id="AbhT_13.96">
            karmasāmyena yatkṛtyaṃ prāgevaitatkṛtaṃ kila /<br />
            hetutve ceśvarecchāyā vācyaṃ pūrvavadeva tu // 96
             <span class="ref">AbhT_13.96</span></p>
         
         <p id="AbhT_13.97">
            etenānye@pi ye@pekṣyā īśecchāyāṃ prakalpitāḥ /<br />
            dhvastāste@pi hi nityānyahetvahetvādidūṣaṇāt // 97
             <span class="ref">AbhT_13.97</span></p>
         
         <p id="AbhT_13.98">
            vairāgyaṃ bhogavairasyaṃ dharmaḥ ko@pi vivekitā /<br />
            satsaṅgaḥ parameśānapūjādyabhyāsanityatā // 98
             <span class="ref">AbhT_13.98</span></p>
         
         <p id="AbhT_13.99">
            āpatprāptistannirīkṣā dehe kiṃcicca lakṣaṇam /<br />
            śāstrasevā bhogasaṃghapūrṇatā jñānamaiśvaram // 99
             <span class="ref">AbhT_13.99</span></p>
         
         <p id="AbhT_13.100">
            ityapekṣyaṃ yadīśasya dūṣyametacca pūrvavat /<br />
            vyabhicāraśca sāmastyavyastatvābhyāṃ svarūpataḥ // 100
             <span class="ref">AbhT_13.100</span></p>
         
         <p id="AbhT_13.101">
            anyonyānupraveśaścānupapattiśca bhūyasī /<br />
            tasmānna manmahe ko@yaṃ śaktipātavidheḥ kramaḥ // 101
             <span class="ref">AbhT_13.101</span></p>
         
         <p id="AbhT_13.102">
            itthaṃ bhrāntiviṣāveśamūrcchānirmokadāyinīm /<br />
            śrīśaṃbhuvadanodgīrṇāṃ vacmyāgamamahauṣadhīm // 102
             <span class="ref">AbhT_13.102</span></p>
         
         <p id="AbhT_13.103">
            devaḥ svatantraścidrūpaḥ prakāśātmā svabhāvataḥ /<br />
            rūpapracchādanakrīḍāyogādaṇuranekakaḥ // 103
             <span class="ref">AbhT_13.103</span></p>
         
         <p id="AbhT_13.104">
            sa svayaṃ kalpitākāravikalpātmakakarmabhiḥ /<br />
            badhnātyātmānameveha svātantryāditi varṇitam // 104
             <span class="ref">AbhT_13.104</span></p>
         
         <p id="AbhT_13.105">
            svātantryamahimaivāyaṃ devasya yadasau punaḥ /<br />
            svaṃ rūpaṃ pariśuddhaṃ satspṛśatyapyaṇutāmayaḥ // 105
             <span class="ref">AbhT_13.105</span></p>
         
         <p id="AbhT_13.106">
            na vācyaṃ tu kathaṃ nāma kasmiṃścitpuṃsyasau tathā /<br />
            nahi nāma pumānkaścidyasminparyanuyujyate // 106
             <span class="ref">AbhT_13.106</span></p>
         
         <p id="AbhT_13.107">
            deva eva tathāsau cet svarūpaṃ cāsya tādṛśam /<br />
            tādṛkprathāsvabhāvasya svabhāve kānuyojyatā // 107
             <span class="ref">AbhT_13.107</span></p>
         
         <p id="AbhT_13.108">
            āhāsmatparameṣṭhī ca śivadṛṣṭau gurūttamaḥ /<br />
            pañcaprakārakṛtyoktiśivatvānnijakarmaṇe // 108
             <span class="ref">AbhT_13.108</span></p>
         
         <p id="AbhT_13.109">
            pravṛttasya nimittānāmapareṣāṃ kva mārgaṇam /<br />
            channasvarūpatābhāse puṃsi yadyādṛśaṃ phalam // 109
             <span class="ref">AbhT_13.109</span></p>
         
         <p id="AbhT_13.110">
            tatrāṇoḥ sata evāsti svātantryaṃ karmatohi tat /<br />
            īśvarasya ca yā svātmatirodhitsā nimittatām // 110
             <span class="ref">AbhT_13.110</span></p>
         
         <p id="AbhT_13.111">
            sābhyeti karmamalayorato@nādivyavasthitiḥ /<br />
            tirodhiḥ pūrṇarūpasyāpūrṇatvaṃ tacca pūraṇam // 111
             <span class="ref">AbhT_13.111</span></p>
         
         <p id="AbhT_13.112">
            prati bhinnena bhāvena spṛhāto lolikā malaḥ /<br />
            viśuddhasvaprakāśātmaśivarūpatayā vinā // 112
             <span class="ref">AbhT_13.112</span></p>
         
         <p id="AbhT_13.113">
            na kiṃcidyujyate tena heturatra maheśvaraḥ /<br />
            itthaṃ sṛṣṭisthitidhvaṃsatraye māyāmapekṣate // 113
             <span class="ref">AbhT_13.113</span></p>
         
         <p id="AbhT_13.114">
            kṛtyai malaṃ tathā karma śivecchaiveti susthitam /<br />
            yattu kasmiṃścana śivaḥ svena rūpeṇa bhāsate // 114
             <span class="ref">AbhT_13.114</span></p>
         
         <p id="AbhT_13.115">
            tatrāsya nāṇuge tāvadapekṣye malakarmaṇī /<br />
            aṇusvarūpatāhānau tadgataṃ hetutāṃ katham // 115
             <span class="ref">AbhT_13.115</span></p>
         
         <p id="AbhT_13.116">
            vrajenmāyānapekṣatvamata evopapādayet /<br />
            tena śuddhaḥ svaprakāśaḥ śiva evātra kāraṇam // 116
             <span class="ref">AbhT_13.116</span></p>
         
         <p id="AbhT_13.117">
            sa ca svācchandyamātreṇa tāratamyaprakāśakaḥ /<br />
            kulajātivapuṣkarmavayonuṣṭhānasaṃpadaḥ // 117
             <span class="ref">AbhT_13.117</span></p>
         
         <p id="AbhT_13.118">
            anapekṣya śive bhaktiḥ śaktipāto@phalārthinām /<br />
            yā phalārthitayā bhaktiḥ sā karmādyamapekṣate // 118
             <span class="ref">AbhT_13.118</span></p>
         
         <p id="AbhT_13.119">
            tato@tra syātphale bhedo nāpavarge tvasau tathā /<br />
            bhogāpavargadvitayābhisaṃdhāturapi sphuṭam // 119
             <span class="ref">AbhT_13.119</span></p>
         
         <p id="AbhT_13.120">
            prāgbhāge@pekṣate karma citratvānnottare punaḥ /<br />
            anābhāsitarūpo@pi tadābhāsitayeva yat // 120
             <span class="ref">AbhT_13.120</span></p>
         
         <p id="AbhT_13.121">
            sthitvā mantrādi saṃgṛhya tyajetso@sya tirobhavaḥ /<br />
            śrīsāraśāstre bhagavānvastvetatsamabhāṣata // 121
             <span class="ref">AbhT_13.121</span></p>
         
         <p id="AbhT_13.122">
            dharmādharmātmakairbhāvairanekairveṣṭayetsvayam /<br />
            asandehaṃ svamātmānamavīcyādiśivāntake // 122
             <span class="ref">AbhT_13.122</span></p>
         
         <p id="AbhT_13.123">
            tadvacchaktisamūhena sa eva tu viveṣṭayet /<br />
            svayaṃ badhnāti deveśaḥ svayaṃ caiva vimuñcati // 123
             <span class="ref">AbhT_13.123</span></p>
         
         <p id="AbhT_13.124">
            svayaṃ bhoktā svayaṃ jñātā svayaṃ caivopalakṣayet /<br />
            svayaṃ bhuktiśca muktiśca svayaṃ devī svayaṃ prabhuḥ // 124
             <span class="ref">AbhT_13.124</span></p>
         
         <p id="AbhT_13.125">
            svayamekākṣarā caiva yathoṣmā kṛṣṇavartmanaḥ /<br />
            vastūktamatra svātantryātsvātmarūpaprakāśanam // 125
             <span class="ref">AbhT_13.125</span></p>
         
         <p id="AbhT_13.126">
            śrīmanniśākule@pyuktaṃ mithyābhāvitacetasaḥ /<br />
            malamāyāvicāreṇa kliśyante svalpabuddhayaḥ // 126
             <span class="ref">AbhT_13.126</span></p>
         
         <p id="AbhT_13.127">
            sphaṭikopalago reṇuḥ kiṃ tasya kurutāṃ priye /<br />
            vyomnīva nīlaṃ hi malaṃ malaśaṃkāṃ tatastyajet // 127
             <span class="ref">AbhT_13.127</span></p>
         
         <p id="AbhT_13.128">
            śrīmānvidyāguruścāha pramāṇastutidarśane /<br />
            dharmādharmavyāptivināśāntarakāle śakteḥ pāto gāhanikairyaḥ pratipannaḥ // 128
             <span class="ref">AbhT_13.128</span></p>
         
         <p id="AbhT_13.129">
            taṃ svecchātaḥ saṃgiramāṇāḥ stavakādyāḥ svātantryaṃ tattvayyanapekṣaṃ kathayeyuḥ /<br />
            tāratamyaprakāśo yastīvramadhyamamandatāḥ // 129
             <span class="ref">AbhT_13.129</span></p>
         
         <p id="AbhT_13.130">
            tā eva śaktipātasya pratyekaṃ traidhamāsthitāḥ /<br />
            tīvratīvraḥ śaktipāto dehapātavaśātsvayam // 130
             <span class="ref">AbhT_13.130</span></p>
         
         <p id="AbhT_13.131">
            mokṣapradastadaivānyakāle vā tāratamyataḥ /<br />
            madhyatīvrātpunaḥ sarvamajñānaṃ vinivartate // 131
             <span class="ref">AbhT_13.131</span></p>
         
         <p id="AbhT_13.132">
            svayameva yato vetti bandhamokṣatayātmatām /<br />
            tatprātibhaṃ mahājñānaṃ śāstrācāryānapekṣi yat. // 132
             <span class="ref">AbhT_13.132</span></p>
         
         <p id="AbhT_13.133">
            pratibhācandrikāśāntadhvāntaścācāryacandramāḥ /<br />
            tamastāpau hanti dṛśaṃ visphāryānandanirbharām // 133
             <span class="ref">AbhT_13.133</span></p>
         
         <p id="AbhT_13.134">
            sa śiṣṭaḥ karmakartṛtvācchiṣyo@nyaḥ karmabhāvataḥ /<br />
            śiṣṭaḥ sarvatra ca smārtapadakālakulādiṣu // 134
             <span class="ref">AbhT_13.134</span></p>
         
         <p id="AbhT_13.135">
            uktaḥ svayaṃbhūḥ śāstrārthapratibhāpariniṣṭhitaḥ /<br />
            yanmūlaṃ śāsanaṃ tena na riktaḥ ko@pi jantukaḥ // 135
             <span class="ref">AbhT_13.135</span></p>
         
         <p id="AbhT_13.136">
            tatrāpi tāratamyotthamānantyaṃ dārḍhyakamprate /<br />
            yuktiḥ śāstraṃ gururvādo@bhyāsa ityādyapekṣate // 136
             <span class="ref">AbhT_13.136</span></p>
         
         <p id="AbhT_13.137">
            kampamānaṃ hi vijñānaṃ svayameva punarvrajet /<br />
            kasyāpi dārḍhyamanyasya yuktyādyaiḥ kevaletaraiḥ // 137
             <span class="ref">AbhT_13.137</span></p>
         
         <p id="AbhT_13.138">
            yathā yathā parāpekṣātānavaṃ prātibhe bhavet /<br />
            tathā tathā gururasau śreṣṭho vijñānapāragaḥ // 138
             <span class="ref">AbhT_13.138</span></p>
         
         <p id="AbhT_13.139">
            anyataḥ śikṣitānantajñāno@pi pratibhābalāt /<br />
            yadvetti tatra tatrāsya śivatā jyāyasī ca sā // 139
             <span class="ref">AbhT_13.139</span></p>
         
         <p id="AbhT_13.140">
            na cāsya samayitvādikramo nāpyabhiṣecanam /<br />
            na santānādi no vidyāvrataṃ prātibhavartmanaḥ // 140
             <span class="ref">AbhT_13.140</span></p>
         
         <p id="AbhT_13.141">
            ādividvānmahādevastenaiṣo@dhiṣṭhito yataḥ /<br />
            saṃskārāstadadhiṣṭhānasiddhyai tattasya tu svataḥ // 141
             <span class="ref">AbhT_13.141</span></p>
         
         <p id="AbhT_13.142">
            devībhirdīkṣitastena sabhaktiḥ śivaśāsane /<br />
            dṛḍhatākampratābhedaiḥ so@pi svayamatha vratāt // 142
             <span class="ref">AbhT_13.142</span></p>
         
         <p id="AbhT_13.143">
            tapojapādergurutaḥ svasaṃskāraṃ prakalpayet /<br />
            yato vājasineyākhya uktaṃ siñcetsvayaṃ tanum // 143
             <span class="ref">AbhT_13.143</span></p>
         
         <p id="AbhT_13.144">
            ityādyupakramaṃ yāvadante tatpariniṣṭhitam /<br />
            abhiṣikto bhavedevaṃ na bāhyakalaśāmbubhiḥ // 144
             <span class="ref">AbhT_13.144</span></p>
         
         <p id="AbhT_13.145">
            śrīsarvavīraśrībrahmayāmalādau ca tattathā /<br />
            nirūpitaṃ maheśena kiyadvā likhyatāmidam // 145
             <span class="ref">AbhT_13.145</span></p>
         
         <p id="AbhT_13.146">
            itthaṃ prātibhavijñānaṃ kiṃ kiṃ kasya na sādhayet /<br />
            yatprātibhādvā sarvaṃ cetyūce śeṣamahāmuniḥ // 146
             <span class="ref">AbhT_13.146</span></p>
         
         <p id="AbhT_13.147">
            anye tvāhurakāmasya prātibho gururīdṛśaḥ /<br />
            sāmagrījanyatā kāmye tenārimansaṃskṛto guruḥ // 147
             <span class="ref">AbhT_13.147</span></p>
         
         <p id="AbhT_13.148">
            niyatermahimā naiva phale sādhye nivartate /<br />
            abhiṣiktaścīrṇavidyāvratastena phalapradaḥ // 148
             <span class="ref">AbhT_13.148</span></p>
         
         <p id="AbhT_13.149">
            asadetaditi prāhurguravastattvadarśinaḥ /<br />
            śrīsomānandakalyāṇabhavabhūtipurogamāḥ // 149
             <span class="ref">AbhT_13.149</span></p>
         
         <p id="AbhT_13.150">
            tathāhi trīśikāśāstravivṛtau te@bhyadhurbudhāḥ /<br />
            sāṃsiddhikaṃ yadvijñānaṃ taccintāratnamucyate // 150
             <span class="ref">AbhT_13.150</span></p>
         
         <p id="AbhT_13.151">
            tadabhāve tadarthaṃ tadāhṛtaṃ jñānamādṛtam /<br />
            evaṃ yo veda tattvena tasya nirvāṇagāminī // 151
             <span class="ref">AbhT_13.151</span></p>
         
         <p id="AbhT_13.152">
            dīkṣā bhavatyasandigdhā tilājyāhutivarjitā /<br />
            adṛṣṭamaṇḍalo@pyevaṃ yaḥ kaścidvetti tattvataḥ // 152
             <span class="ref">AbhT_13.152</span></p>
         
         <p id="AbhT_13.153">
            sa siddhibhāgbhavennityaṃ sa yogī sa ca dīkṣitaḥ /<br />
            avidhijño vidhānajño jāyate yajanaṃ prati // 153
             <span class="ref">AbhT_13.153</span></p>
         
         <p id="AbhT_13.154">
            ityādibhistrīśikoktairvākyairmāheśvaraiḥ sphuṭam /<br />
            jñānaṃ dīkṣādisaṃskārasatattvamiti varṇitam // 154
             <span class="ref">AbhT_13.154</span></p>
         
         <p id="AbhT_13.155">
            jñānopāyastu dīkṣādikriyā jñānaviyoginām /<br />
            ityetadadhunaivāstā svaprastāve bhaviṣyati // 155
             <span class="ref">AbhT_13.155</span></p>
         
         <p id="AbhT_13.156">
            guruśāstrapramāṇāderapyupāyatvamaṃjasā /<br />
            pratibhā paramevaiṣā sarvakāmadughā yataḥ // 156
             <span class="ref">AbhT_13.156</span></p>
         
         <p id="AbhT_13.157">
            upāyayogakramato nirupāyamathākramam /<br />
            yadrūpaṃ tatparaṃ tattvaṃ tatra tatra suniścitam // 157
             <span class="ref">AbhT_13.157</span></p>
         
         <p id="AbhT_13.158">
            yastu prātibhabāhyātmasaṃskāradvayasundaraḥ /<br />
            ukto@nanyopakāryatvātsa sākṣādvarado guruḥ // 158
             <span class="ref">AbhT_13.158</span></p>
         
         <p id="AbhT_13.159">
            svamuktimātre kasyāpi yāvadviśvavimocane /<br />
            pratibhodeti khadyotaratnatārendusūryavat // 159
             <span class="ref">AbhT_13.159</span></p>
         
         <p id="AbhT_13.160">
            tataḥ prātibhasaṃvittyai śāstramasmatkṛtaṃ tvidam /<br />
            yo@bhyasyetsa gururnaiva vastvarthā hi viḍambakāḥ // 160
             <span class="ref">AbhT_13.160</span></p>
         
         <p id="AbhT_13.161">
            paropajīvitābuddhyā sarva itthaṃ na bhāsate /<br />
            taduktyā na vinā vetti śaktipātasya māndyataḥ // 161
             <span class="ref">AbhT_13.161</span></p>
         
         <p id="AbhT_13.162">
            sphuṭametacca śāstreṣu teṣu teṣu nirūpyate /<br />
            kiraṇāyāṃ tathoktaṃ ca gurutaḥ śāstrataḥ svataḥ // 162
             <span class="ref">AbhT_13.162</span></p>
         
         <p id="AbhT_13.163">
            jñānayogyāstathā keciccaryāyogyāstathāpare /<br />
            śrīmannandiśikhātantre vitatyaitannirūpitam // 163
             <span class="ref">AbhT_13.163</span></p>
         
         <p id="AbhT_13.164">
            praśnottaramukheneti tadabhagnaṃ nirūpyate /<br />
            anirdeśyaḥ śivastatra ko@bhyupāyo nirūpyatām // 164
             <span class="ref">AbhT_13.164</span></p>
         
         <p id="AbhT_13.165">
            iti praśne kṛte devyā śrīmāñchaṃbhurnyarūpayam /<br />
            upāyo@tra vivekaikaḥ sa hi heyaṃ vihāpayan // 165
             <span class="ref">AbhT_13.165</span></p>
         
         <p id="AbhT_13.166">
            dadātyasya ca suśroṇi prātibhaṃ jñānamuttamam /<br />
            yadā pratibhayā yuktastadā muktaśca mocayet // 166
             <span class="ref">AbhT_13.166</span></p>
         
         <p id="AbhT_13.167">
            paraśaktinipātena dhvastamāyāmalaḥ pumān /<br />
            nanu prāgdīkṣayā mokṣo@dhunā tu prātibhātkatham // 167
             <span class="ref">AbhT_13.167</span></p>
         
         <p id="AbhT_13.168">
            iti devyā kṛte praśne prāvartata vibhorvacaḥ /<br />
            dīkṣayā mucyate jantuḥ prātibhena tathā priye // 168
             <span class="ref">AbhT_13.168</span></p>
         
         <p id="AbhT_13.169">
            gurvāyattā tu sā dīkṣā badhyabandhanamokṣaṇe /<br />
            prātibho@sya svabhāvastu kevalībhāvasiddhidaḥ // 169
             <span class="ref">AbhT_13.169</span></p>
         
         <p id="AbhT_13.170">
            kevalasya dhruvaṃ muktiḥ paratattvena sā nanu /<br />
            nṛśaktiśivamuktaṃ hi tattvatrayamidaṃ tvayā // 170
             <span class="ref">AbhT_13.170</span></p>
         
         <p id="AbhT_13.171">
            nā badhyo bandhane śaktiḥ karaṇaṃ kartṛtāṃ spṛśat /<br />
            śivaḥ karteti tatproktaṃ sarvaṃ gurvāgamādaṇoḥ // 171
             <span class="ref">AbhT_13.171</span></p>
         
         <p id="AbhT_13.172">
            punarvivekāduktaṃ taduttarottaramucyatām /<br />
            kathaṃ vivekaḥ kiṃ vāsya devadeva vivicyate // 172
             <span class="ref">AbhT_13.172</span></p>
         
         <p id="AbhT_13.173">
            ityukte parameśānyā jagādādiguruḥ śivaḥ /<br />
            śivāditattvatritayaṃ tadāgamavaśādguroḥ // 173
             <span class="ref">AbhT_13.173</span></p>
         
         <p id="AbhT_13.174">
            adhrottaragairvākyaiḥ siddhaṃ prātibhatāṃ vrajet /<br />
            dīkṣāsicchinnapāśatvādbhāvanābhāvitasya hi // 174
             <span class="ref">AbhT_13.174</span></p>
         
         <p id="AbhT_13.175">
            vikāsaṃ tattvamāyāti prātibhaṃ tadudāhṛtam /<br />
            bhasmacchannāgnivatsphauṭyaṃ prātibhe gauravāgamāt // 175
             <span class="ref">AbhT_13.175</span></p>
         
         <p id="AbhT_13.176">
            bījaṃ kāloptasaṃsiktaṃ yathā vardheta tattathā /<br />
            yogayāgajapairuktairguruṇā prātibhaṃ sphuṭet // 176
             <span class="ref">AbhT_13.176</span></p>
         
         <p id="AbhT_13.177">
            viveko@tīndriyastveṣa yadāyāti vivecanam /<br />
            paśupāśapatijñānaṃ svayaṃ nirbhāsate tadā // 177
             <span class="ref">AbhT_13.177</span></p>
         
         <p id="AbhT_13.178">
            prātibhe tu samāyāte jñānamanyattu sendriyam /<br />
            vāgakṣiśrutigamyaṃ cāpyanyāpekṣaṃ varānane // 178
             <span class="ref">AbhT_13.178</span></p>
         
         <p id="AbhT_13.179">
            tattyajedbuddhimāsthāya pradīpaṃ tu yathā divā /<br />
            prādurbhūtavivekasya syāccidindriyagocare // 179
             <span class="ref">AbhT_13.179</span></p>
         
         <p id="AbhT_13.180">
            dūrācchrutyādivedhādivṛddhikrīḍāvicitritā /<br />
            sarvabhāvavivekāttu sarvabhāvaparāṅmukhaḥ // 180
             <span class="ref">AbhT_13.180</span></p>
         
         <p id="AbhT_13.181">
            krīḍāsu suviraktātmā śivabhāvaikabhāvitaḥ /<br />
            māhātmyametatsuśroṇi prātibhasya vidhīyate // 181
             <span class="ref">AbhT_13.181</span></p>
         
         <p id="AbhT_13.182">
            svacchāyādarśavatpaśyedbahirantargataṃ śivam /<br />
            heyopādeyatattvajñastadā dhyāyennijāṃ citim // 182
             <span class="ref">AbhT_13.182</span></p>
         
         <p id="AbhT_13.183">
            siddhijālaṃ hi kathitaṃ parapratyayakāraṇam /<br />
            ihaiva siddhāḥ kāyānte mucyeranniti bhāvanāt // 183
             <span class="ref">AbhT_13.183</span></p>
         
         <p id="AbhT_13.184">
            parabhāvanadārḍhyāttu jīvanmukto nigadyate /<br />
            etatte prātibhe bhede lakṣaṇaṃ samudāhṛtam // 184
             <span class="ref">AbhT_13.184</span></p>
         
         <p id="AbhT_13.185">
            śāpānugrahakāryeṣu tathābhyāsena śaktayā /<br />
            teṣūdāsīnatāyāṃ tu mucyate mocayetparān // 185
             <span class="ref">AbhT_13.185</span></p>
         
         <p id="AbhT_13.186">
            bhūtendriyādiyogena baddho@ṇuḥ saṃsareddhruvam /<br />
            sa eva pratibhāyuktaḥ śaktitattvaṃ nigadyate // 186
             <span class="ref">AbhT_13.186</span></p>
         
         <p id="AbhT_13.187">
            tatpātāveśato muktaḥ śiva eva bhavārṇavāt /<br />
            nanvācāryātsendriyaṃ tajjñānamuktamatīndriyam // 187
             <span class="ref">AbhT_13.187</span></p>
         
         <p id="AbhT_13.188">
            vivekajaṃ ca tadbuddhyā tatkathaṃ syānnirindriyam /<br />
            iti pṛṣṭo@bhyadhātsvāntadhiyorjāḍyaikavāsanāt // 188
             <span class="ref">AbhT_13.188</span></p>
         
         <p id="AbhT_13.189">
            akṣatvaṃ pravivekena tacchittau bhāsakaḥ śivaḥ /<br />
            saṃskāraḥ sarvabhāvānāṃ paratā parikīrtitā // 189
             <span class="ref">AbhT_13.189</span></p>
         
         <p id="AbhT_13.190">
            manobuddhī na bhinne tu kasmiṃścitkāraṇāntare /<br />
            viveke kāraṇe hyete prabhuśaktyupavṛṃhite // 190
             <span class="ref">AbhT_13.190</span></p>
         
         <p id="AbhT_13.191">
            na manobuddhihīnastu jñānasyādhigamaḥ priye /<br />
            parabhāvāttu tatsūkṣmaṃ śaktitattvaṃ nigadyate // 191
             <span class="ref">AbhT_13.191</span></p>
         
         <p id="AbhT_13.192">
            vivekaḥ sarvabhāvānāṃ śuddhabhāvānmahāśayaḥ /<br />
            buddhitattvaṃ tu triguṇamuttamādhamamadhyamam // 192
             <span class="ref">AbhT_13.192</span></p>
         
         <p id="AbhT_13.193">
            aṇimādigataṃ cāpi bandhakaṃ jaḍamindriyam /<br />
            nanu prātibhato muktau dīkṣayā kiṃ śivādhvare // 193
             <span class="ref">AbhT_13.193</span></p>
         
         <p id="AbhT_13.194">
            ūce@jñānā hi dīkṣāyāṃ bālavāliśayoṣitaḥ /<br />
            pāśacchedādvimucyante prabuddhyante śivādhvare // 194
             <span class="ref">AbhT_13.194</span></p>
         
         <p id="AbhT_13.195">
            tasmāddīkṣā bhavatyeṣu kāraṇatvena sundari /<br />
            dīkṣayā pāśamokṣe tu śuddhabhāvādvivekajam // 195
             <span class="ref">AbhT_13.195</span></p>
         
         <p id="AbhT_13.196">
            ityeṣa paṭhito granthaḥ svayaṃ ye boddhumakṣamāḥ /<br />
            teṣāṃ śivoktisaṃvādādbodho dārḍhyaṃ vrajediti // 196
             <span class="ref">AbhT_13.196</span></p>
         
         <p id="AbhT_13.197">
            śrīmanniśāṭane cātmaguruśāstravaśāttridhā /<br />
            jñānaṃ mukhyaṃ svopalabdhi vikalpārṇavatāraṇam // 197
             <span class="ref">AbhT_13.197</span></p>
         
         <p id="AbhT_13.198">
            mantrātmabhūtadravyāśadivyatattvādigocarā /<br />
            śaṃkā vikalpamūlā hi śāmyetsvapratyayāditi // 198
             <span class="ref">AbhT_13.198</span></p>
         
         <p id="AbhT_13.199">
            enamevārthamantaḥsthaṃ gṛhītvā mālinīmate /<br />
            evamasyātmanaḥ kāle kasmiṃścidyogyatāvaśāt // 199
             <span class="ref">AbhT_13.199</span></p>
         
         <p id="AbhT_13.200">
            śaivī saṃbadhyate śaktiḥ śāntā muktiphalapradā /<br />
            tatsaṃbandhāttataḥ kaścittatkṣaṇādapavṛjyate // 200
             <span class="ref">AbhT_13.200</span></p>
         
         <p id="AbhT_13.201">
            ityuktvā tīvratīvrākhyaviṣayaṃ bhāṣate punaḥ /<br />
            ajñānena sahaikatvaṃ kasyacidvinivartate // 201
             <span class="ref">AbhT_13.201</span></p>
         
         <p id="AbhT_13.202">
            rudraśaktisamāviṣṭaḥ sa yiyāsuḥ śivecchayā /<br />
            bhuktimuktiprasiddhyarthaṃ nīyate sadguruṃ prati // 202
             <span class="ref">AbhT_13.202</span></p>
         
         <p id="AbhT_13.203">
            tamārādhya tatastuṣṭāddīkṣāmāsādya śāṅkarīm /<br />
            tatkṣaṇādvopabhogādvā dehapātācchivaṃ vrajet // 203
             <span class="ref">AbhT_13.203</span></p>
         
         <p id="AbhT_13.204">
            asyārthā ātmanaḥ kācitkalanāmarśanātmikā /<br />
            svaṃ rūpaṃ prati yā saiva ko@pi kāla ihoditaḥ // 204
             <span class="ref">AbhT_13.204</span></p>
         
         <p id="AbhT_13.205">
            yogyatā śivatādātmyayogārhatvamihocyate /<br />
            pūrvaṃ kiṃ na tathā kasmāttadaiveti na saṃgatam // 205
             <span class="ref">AbhT_13.205</span></p>
         
         <p id="AbhT_13.206">
            tathābhāsanamujjhitvā na hi kālo@sti kaścana /<br />
            svātantryāttu tathābhāse kālaśaktirvijṛmbhatām // 206
             <span class="ref">AbhT_13.206</span></p>
         
         <p id="AbhT_13.207">
            natu paryanuyuktyai sā śive tanmahimoditā /<br />
            nanu śaivī mahāśaktiḥ saṃbaddhaivātmabhiḥ sthitā /<br />
            satyaṃ sācchādanātmā tu śāntā tveṣā svarūpadṛk // 207
             <span class="ref">AbhT_13.207</span></p>
         
         <p id="AbhT_13.208">
            kṣobho hi bheda evaikyaṃ praśamastanmayī tataḥ // 208
             <span class="ref">AbhT_13.208</span></p>
         
         <p id="AbhT_13.209">
            tayā śāntyā tu saṃbaddhaḥ sthitaḥ śaktisvarūpabhāk /<br />
            tyaktāṇubhāvo bhavati śivastacchaktidārḍhyataḥ // 209
             <span class="ref">AbhT_13.209</span></p>
         
         <p id="AbhT_13.210">
            tatrāpi tāratamyādivaśācchīghracirāditaḥ /<br />
            dehapāto bhavedasya yadvā kāṣṭhāditulyatā // 210
             <span class="ref">AbhT_13.210</span></p>
         
         <p id="AbhT_13.211">
            samastavyavahāreṣu parācīnitacetanaḥ /<br />
            tīvratīvramahāśaktisamāviṣṭaḥ sa sidhyati // 211
             <span class="ref">AbhT_13.211</span></p>
         
         <p id="AbhT_13.212">
            evaṃ prāgviṣayo grantha iyānanyatra tu sphuṭam /<br />
            granthāntaraṃ madhyatīvraśaktipātāṃśasūcakam // 212
             <span class="ref">AbhT_13.212</span></p>
         
         <p id="AbhT_13.213">
            ajñānarūpatā puṃsi bodhaḥ saṃkocite hṛdi /<br />
            saṃkoce vinivṛtte tu svasvabhāvaḥ prakāśate // 213
             <span class="ref">AbhT_13.213</span></p>
         
         <p id="AbhT_13.214">
            rudraśaktisamāviṣṭa ityanenāsya varṇyate /<br />
            cihnavargo ya ukto@tra rudre bhaktiḥ suniścalā // 214
             <span class="ref">AbhT_13.214</span></p>
         
         <p id="AbhT_13.215">
            mantrasiddhiḥ sarvatattvavaśitvaṃ kṛtyasaṃpadaḥ /<br />
            kavitvaṃ sarvaśāstrārthaboddhṛtvamiti tatkramāt // 215
             <span class="ref">AbhT_13.215</span></p>
         
         <p id="AbhT_13.216">
            svatāratamyayogātsyādeṣāṃ vyastasamastatā /<br />
            tatrāpi bhuktau muktau ca prādhānyaṃ carcayedbudhaḥ // 216
             <span class="ref">AbhT_13.216</span></p>
         
         <p id="AbhT_13.217">
            sa ityanto grantha eṣa dvitīyaviṣayaḥ sphuṭaḥ /<br />
            anyastu mandatīvrākhyaśaktipātavidhiṃ prati // 217
             <span class="ref">AbhT_13.217</span></p>
         
         <p id="AbhT_13.218">
            mandatīvrācchaktibalādyiyāsāsyopajāyate /<br />
            śivecchāvaśayogena sadguruṃ prati so@pi ca // 218
             <span class="ref">AbhT_13.218</span></p>
         
         <p id="AbhT_13.219">
            atraiva lakṣitaḥ śāstre yaduktaṃ parameṣṭhinā /<br />
            yaḥ punaḥ sarvatattvāni vettyetāni yathārthataḥ // 219
             <span class="ref">AbhT_13.219</span></p>
         
         <p id="AbhT_13.220">
            sa gururmatsamaḥ prokto mantravīryaprakāśakaḥ /<br />
            dṛṣṭāḥ saṃbhāvitāstena spṛṣṭāśca prītacetasā // 220
             <span class="ref">AbhT_13.220</span></p>
         
         <p id="AbhT_13.221">
            narāḥ pāpaiḥ pramucyante saptajanmakṛtairapi /<br />
            ye punardīkṣitāstena prāṇinaḥ śivacoditāḥ // 221
             <span class="ref">AbhT_13.221</span></p>
         
         <p id="AbhT_13.222">
            te yatheṣṭaṃ phalaṃ prāpya padaṃ gacchantyanāmayam /<br />
            kiṃ tattvaṃ tattvavedī ka ityāmarśanayogataḥ // 222
             <span class="ref">AbhT_13.222</span></p>
         
         <p id="AbhT_13.223">
            pratibhānātsuḥṛtsaṅgādgurau jigamiṣurbhavet /<br />
            evaṃ jigamiṣāyogādācāryaḥ prāpyate sa ca // 223
             <span class="ref">AbhT_13.223</span></p>
         
         <p id="AbhT_13.224">
            tāratamyādiyogena saṃsiddhaḥ saṃskṛto@pi ca /<br />
            prāgbhedabhāgī jhaṭiti kramātsāmastyatoṃśataḥ // 224
             <span class="ref">AbhT_13.224</span></p>
         
         <p id="AbhT_13.225">
            ityādibhedabhinno hi gurorlābha ihoditaḥ /<br />
            tasmāddīkṣāṃ sa labhate sadya eva śivapradām // 225
             <span class="ref">AbhT_13.225</span></p>
         
         <p id="AbhT_13.226">
            jñānarūpāṃ yathā vetti sarvameva yathārthataḥ /<br />
            jīvanmuktaḥ śivībhūtastadaivāsau nigadyate // 226
             <span class="ref">AbhT_13.226</span></p>
         
         <p id="AbhT_13.227">
            dehasaṃbandhitāpyasya śivatāyai yataḥ sphuṭā /<br />
            asyāṃ bhedo hi kathanātsaṅgamādavalokanāt // 227
             <span class="ref">AbhT_13.227</span></p>
         
         <p id="AbhT_13.228">
            śāstrātsaṃkramaṇātsāmyacaryāsaṃdarśanāccaroḥ /<br />
            mantramudrādimāhātmyātsamastavyastabhedataḥ // 228
             <span class="ref">AbhT_13.228</span></p>
         
         <p id="AbhT_13.229">
            kriyayā vāntarākārarūpaprāṇapraveśataḥ /<br />
            tadā ca dehasaṃstho@pi sa mukta iti bhaṇyate // 229
             <span class="ref">AbhT_13.229</span></p>
         
         <p id="AbhT_13.230">
            uktaṃ ca śāstrayoḥ śrīmadratnamālāgamākhyayoḥ /<br />
            yasminkāle tu guruṇā nirvikalpaṃ prakāśitam // 230
             <span class="ref">AbhT_13.230</span></p>
         
         <p id="AbhT_13.231">
            tadaiva kila mukto@sau yantraṃ tiṣṭhati kevalam /<br />
            prārabdhṛkarmasaṃbandhāddehasya sukhiduḥkhite // 231
             <span class="ref">AbhT_13.231</span></p>
         
         <p id="AbhT_13.232">
            na viśaṅketa tacca śrīgamaśāstre nirūpitam /<br />
            avidyopāsito deho hyanyajanmasamudbhuvā // 232
             <span class="ref">AbhT_13.232</span></p>
         
         <p id="AbhT_13.233">
            karmaṇā tena bādhyante jñānino@pi kalevare /<br />
            jātyāyurbhogadasyaikapraghaṭṭakatayā sthitiḥ // 233
             <span class="ref">AbhT_13.233</span></p>
         
         <p id="AbhT_13.234">
            uktaikavacanāddhiśca yatastenetisaṃgatiḥ /<br />
            abhyāsayuktisaṃkrāntivedhaghaṭṭanarodhataḥ // 234
             <span class="ref">AbhT_13.234</span></p>
         
         <p id="AbhT_13.235">
            hutervā mantrasāmarthyātpāśacchedaprayogataḥ /<br />
            sadyonirvāṇadāṃ kuryātsadyaḥprāṇaviyojikām // 235
             <span class="ref">AbhT_13.235</span></p>
         
         <p id="AbhT_13.236">
            tatra tveṣo@sti niyama āsanne maraṇakṣaṇe /<br />
            tāṃ kuryānnānyathārabdhṛ karma yasmānna śuddhyati // 236
             <span class="ref">AbhT_13.236</span></p>
         
         <p id="AbhT_13.237">
            uktaṃ ca pūrvamevaitanmaṃtrasāmarthyayogataḥ /<br />
            prāṇairviyojito@pyeṣa bhuṅkte śeṣaphalaṃ yataḥ // 237
             <span class="ref">AbhT_13.237</span></p>
         
         <p id="AbhT_13.238">
            tajjanmaśeṣaṃ vividhamativāhya tataḥ sphuṭam /<br />
            karmāntaranirodhena śīghramevāpavṛjyate // 238
             <span class="ref">AbhT_13.238</span></p>
         
         <p id="AbhT_13.239">
            tasmātprāṇaharīṃ dīkṣāṃ nājñātvā maraṇakṣaṇam /<br />
            vidadhyātparameśājñālaṅghanaikaphalā hi sā // 239
             <span class="ref">AbhT_13.239</span></p>
         
         <p id="AbhT_13.240">
            ekastriko@yaṃ nirṇītaḥ śaktipāte@pyathāparaḥ /<br />
            tīvramadhye tu dīkṣāyāṃ kṛtāyāṃ na tathā dṛḍhām // 240
             <span class="ref">AbhT_13.240</span></p>
         
         <p id="AbhT_13.241">
            svātmano vetti śivatāṃ dehānte tu śivo bhavet /<br />
            uktaṃ ca niśisaṃcārayogasaṃcāraśāstrayoḥ // 241
             <span class="ref">AbhT_13.241</span></p>
         
         <p id="AbhT_13.242">
            vikalpāttu tanau sthitvā dahānte śivatāṃ vrajet /<br />
            madhyamadhye śaktipāte śivalābhotsuko@pi san // 242
             <span class="ref">AbhT_13.242</span></p>
         
         <p id="AbhT_13.243">
            bubhukṣuryatra yuktastadbhuktvā dehakṣaye śivaḥ /<br />
            mandamadhye tu tatraiva tattve kvāpi niyojitaḥ // 243
             <span class="ref">AbhT_13.243</span></p>
         
         <p id="AbhT_13.244">
            dehānte tattvagaṃ bhogaṃ bhuktvā paścācchivaṃ vrajet /<br />
            tatrāpi tāratamyasya saṃbhavācciraśīghratā // 244
             <span class="ref">AbhT_13.244</span></p>
         
         <p id="AbhT_13.245">
            bahvalpabhogayogaśca dehabhūmālpatākramaḥ /<br />
            tīvramande madhyamande mandamande bubhukṣutā // 245
             <span class="ref">AbhT_13.245</span></p>
         
         <p id="AbhT_13.246">
            kramānmukhyātimātreṇa vidhinaityantataḥ śivam /<br />
            anye yiyāsurityādigranthaṃ prāggranthasaṃgatam // 246
             <span class="ref">AbhT_13.246</span></p>
         
         <p id="AbhT_13.247">
            kurvanti madhyatīvrākhyaśaktisaṃpātagocaram /<br />
            yadā pratibhayāviṣṭo@pyeṣa saṃvādayojanām // 247
             <span class="ref">AbhT_13.247</span></p>
         
         <p id="AbhT_13.248">
            icchanyiyāsurbhavati tadā nīyeta sadgurum /<br />
            na sarvaḥ pratibhāviṣṭaḥ śaktyā nīyeta sadgurum // 248
             <span class="ref">AbhT_13.248</span></p>
         
         <p id="AbhT_13.249">
            iti brūte yiyāsutvaṃ vaktavyaṃ nānyathā dhruvam /<br />
            rudraśaktisamāviṣṭo nīyate sadguruṃ prati // 249
             <span class="ref">AbhT_13.249</span></p>
         
         <p id="AbhT_13.250">
            tena prāptavivekotthajñānasaṃpūrṇamānasaḥ /<br />
            dārḍhyasaṃvādarūḍhyāderyiyāsurbhavati sphuṭam // 250
             <span class="ref">AbhT_13.250</span></p>
         
         <p id="AbhT_13.251">
            uktaṃ nandiśikhātantre prācyaṣaṭke maheśinā /<br />
            abhilāṣaḥ śive deve paśūnāṃ bhavate tadā // 251
             <span class="ref">AbhT_13.251</span></p>
         
         <p id="AbhT_13.252">
            yadā śaivābhimānena yuktā vai paramāṇavaḥ /<br />
            tadaiva te vimuktāstu dīkṣitā guruṇā yataḥ // 252
             <span class="ref">AbhT_13.252</span></p>
         
         <p id="AbhT_13.253">
            prāptimātrācca te siddhasādhyā iti hi gamyate /<br />
            tamārādhyeti tu grantho mandatīvraikagocaraḥ // 253
             <span class="ref">AbhT_13.253</span></p>
         
         <p id="AbhT_13.254">
            navadhā śaktipāto@yaṃ śaṃbhunāthena varṇitaḥ /<br />
            idaṃ sāramiha jñeyaṃ paripūrṇacidātmanaḥ // 254
             <span class="ref">AbhT_13.254</span></p>
         
         <p id="AbhT_13.255">
            prakāśaḥ paramaḥ śaktipāto@vacchedavarjitaḥ /<br />
            tathāvidho@pi bhogāṃśāvacchedenopalakṣitaḥ // 255
             <span class="ref">AbhT_13.255</span></p>
         
         <p id="AbhT_13.256">
            aparaḥ śaktipāto@sau paryante śivatāpradaḥ /<br />
            ubhayatrāpi karmādermāyāntarvartino yataḥ // 256
             <span class="ref">AbhT_13.256</span></p>
         
         <p id="AbhT_13.257">
            nāsti vyāpāra ityevaṃ nirapekṣaḥ sa sarvataḥ /<br />
            tena māyāntarāle ye rudrā ye ca tadūrdhvataḥ // 257
             <span class="ref">AbhT_13.257</span></p>
         
         <p id="AbhT_13.258">
            svādhikārakṣaye taistairbhairavībhūyate haṭhāt /<br />
            ye māyayā hyanākrāntāste karmādyanapekṣiṇaḥ // 258
             <span class="ref">AbhT_13.258</span></p>
         
         <p id="AbhT_13.259">
            śaktipātavaśādeva tāṃ tāṃ siddhimupāśritāḥ /<br />
            nanu pūjājapadhyānaśaṃkarāsevanādibhiḥ // 259
             <span class="ref">AbhT_13.259</span></p>
         
         <p id="AbhT_13.260">
            te mantrāditvamāpannāḥ kathaṃ karmānapekṣiṇaḥ /<br />
            maivaṃ tathāvidhottīrṇaśivadhyānajapādiṣu // 260
             <span class="ref">AbhT_13.260</span></p>
         
         <p id="AbhT_13.261">
            pravṛttireva prathamameṣāṃ kasmādvivicyatām /<br />
            karmatatsāmyavairāgyamalapākādi dūṣitam // 261
             <span class="ref">AbhT_13.261</span></p>
         
         <p id="AbhT_13.262">
            īśvarecchā nimittaṃ cecchaktipātaikahetutā /<br />
            japādikā kriyāśaktirevetthaṃ natu karma tat // 262
             <span class="ref">AbhT_13.262</span></p>
         
         <p id="AbhT_13.263">
            karma tallokarūḍhaṃ hi yadbhogamavaraṃ dadat /<br />
            tirodhatte bhoktṛrūpaṃ saṃjñāyā tu na no bharaḥ // 263
             <span class="ref">AbhT_13.263</span></p>
         
         <p id="AbhT_13.264">
            teṣāṃ bhogotkatā kasmāditi ceddattamuttaram /<br />
            citrākāraprakāśo@yaṃ svatantraḥ parameśvaraḥ // 264
             <span class="ref">AbhT_13.264</span></p>
         
         <p id="AbhT_13.265">
            svātantryāttu tirobhāvabandho bhoge@sya bhoktṛtām /<br />
            puṣṇansvaṃ rūpameva syānmalakarmādivarjitam // 265
             <span class="ref">AbhT_13.265</span></p>
         
         <p id="AbhT_13.266">
            uktaṃ seyaṃ kriyāśaktiḥ śivasya paśuvartinī /<br />
            bandhayitrīti tatkarma kathyate rūpalopakṛt // 266
             <span class="ref">AbhT_13.266</span></p>
         
         <p id="AbhT_13.267">
            jñātā sā ca kriyāśaktiḥ sadyaḥ siddhyupapādikā /<br />
            avicchinnasvātmasaṃvitprathā siddhirihocyate // 267
             <span class="ref">AbhT_13.267</span></p>
         
         <p id="AbhT_13.268">
            sā bhogamokṣasvātantryamahālakṣmīrihākṣayā /<br />
            viṣṇvādirūpatā deve yā kācitsā nijātmanā // 268
             <span class="ref">AbhT_13.268</span></p>
         
         <p id="AbhT_13.269">
            bhedayogavaśānmāyāpadamadhyavyavasthitā /<br />
            tena tadrūpatāyogācchaktipātaḥ sthito@pi san // 269
             <span class="ref">AbhT_13.269</span></p>
         
         <p id="AbhT_13.270">
            tāvantaṃ bhogamādhatte paryante śivatāṃ natu /<br />
            yathā svātantryato rājāpyanugṛhṇāti kaṃcana // 270
             <span class="ref">AbhT_13.270</span></p>
         
         <p id="AbhT_13.271">
            īśaśaktisamāveśāttathā viṣṇvādayo@pyalam /<br />
            māyāgarbhādhikārīyaśaktipātavaśāttataḥ // 271
             <span class="ref">AbhT_13.271</span></p>
         
         <p id="AbhT_13.272">
            ko@pi pradhānapuruṣavivekī prakṛtergataḥ /<br />
            utkṛṣṭāttata evāśu ko@pi buddhā vivekitām // 272
             <span class="ref">AbhT_13.272</span></p>
         
         <p id="AbhT_13.273">
            kṣaṇātpuṃsaḥ kalāyāśca puṃmāyāntaravedakaḥ /<br />
            kalāśrayasyāpyatyantaṃ karmaṇo vinivartanāt // 273
             <span class="ref">AbhT_13.273</span></p>
         
         <p id="AbhT_13.274">
            jñānākalaḥ prāktanastu karmī tasyāśrayasthiteḥ /<br />
            sa paraṃ prakṛterbudhne sṛṣṭiṃ nāyāti jātucit // 274
             <span class="ref">AbhT_13.274</span></p>
         
         <p id="AbhT_13.275">
            māyādhare tu sṛjyetānanteśena pracodanāt /<br />
            vijñānākalatāṃ prāptaḥ kevalādadhikārataḥ // 275
             <span class="ref">AbhT_13.275</span></p>
         
         <p id="AbhT_13.276">
            malānmantratadīśādibhāvameti sadā śivāt /<br />
            patyuḥ parasmādyastveṣa śaktipātaḥ sa vai malāt // 276
             <span class="ref">AbhT_13.276</span></p>
         
         <p id="AbhT_13.277">
            ajñānākhyādviyokteti śivabhāvaprakāśakaḥ /<br />
            nānyena śivabhāvo hi kenacitsaṃprakāśate // 277
             <span class="ref">AbhT_13.277</span></p>
         
         <p id="AbhT_13.278">
            svacchandaśāstre tenoktaṃ vādināṃ tu śatatrayam /<br />
            triṣaṣṭyabhyadhikaṃ bhrāntaṃ vaiṣṇavādyaṃ niśāntare // 278
             <span class="ref">AbhT_13.278</span></p>
         
         <p id="AbhT_13.279">
            śivajñānaṃ kevalaṃ ca śivatāpattidāyakam /<br />
            śivatāpattiparyantaḥ śaktipātaśca carcyate // 279
             <span class="ref">AbhT_13.279</span></p>
         
         <p id="AbhT_13.280">
            anyathā kiṃ hi tatsyādyacchaivyā śaktyānadhiṣṭhitam /<br />
            teneha vaiṣṇavādīnāṃ nādhikāraḥ kathaṃcana // 280
             <span class="ref">AbhT_13.280</span></p>
         
         <p id="AbhT_13.281">
            te hi bhedaikavṛttitvādabhede dūravarjitāḥ /<br />
            svātantryāttu maheśasya te@pi cecchivatonmukhāḥ // 281
             <span class="ref">AbhT_13.281</span></p>
         
         <p id="AbhT_13.282">
            dviguṇā saṃskriyāstyeṣāṃ liṅgoddhṛtyātha dīkṣayā /<br />
            duṣṭādhivāsavigame puṣpaiḥ kumbho@dhivāsyate // 282
             <span class="ref">AbhT_13.282</span></p>
         
         <p id="AbhT_13.283">
            dviguṇo@sya sa saṃskāro netthaṃ śuddhe ghaṭe vidhiḥ /<br />
            itthaṃ śrīśaktipāto@yaṃ nirapekṣa ihoditaḥ // 283
             <span class="ref">AbhT_13.283</span></p>
         
         <p id="AbhT_13.284">
            anayaiva diśā neyaṃ mataṅgakiraṇādikam /<br />
            granthagauravabhītyā tu tallikhitvā na yojitam // 284
             <span class="ref">AbhT_13.284</span></p>
         
         <p id="AbhT_13.285">
            purāṇe@pi ca tasyaiva prasādādbhaktiriṣyate /<br />
            yayā yānti parāṃ siddhiṃ tadbhāvagatamānasāḥ // 285
             <span class="ref">AbhT_13.285</span></p>
         
         <p id="AbhT_13.286">
            evakāreṇa karmādisāpekṣatvaṃ niṣidhyate /<br />
            prasādo nirmalībhāvastena saṃpūrṇarūpatā // 286
             <span class="ref">AbhT_13.286</span></p>
         
         <p id="AbhT_13.287">
            ātmanā tena hi śivaḥ svayaṃ pūrṇaḥ prakāśate /<br />
            śivībhāvamahāsiddhisparśavandhye tu kutracit // 287
             <span class="ref">AbhT_13.287</span></p>
         
         <p id="AbhT_13.288">
            vaiṣṇavādau hi yā bhaktirnāsau kevalataḥ śivāt /<br />
            śivo bhavati tatraiṣa kāraṇaṃ na tu kevalaḥ // 288
             <span class="ref">AbhT_13.288</span></p>
         
         <p id="AbhT_13.289">
            nirmalaścāpi tu prāptāvacchitkarmādyapekṣakaḥ /<br />
            yayā yānti parāṃ siddhimityasyedaṃ tu jīvitam // 289
             <span class="ref">AbhT_13.289</span></p>
         
         <p id="AbhT_13.290">
            śrīmānutpaladevaścāpyasmākaṃ paramo guruḥ /<br />
            śaktipātasamaye vicāraṇaṃ prāptamīśa na karoṣi karhicit // 290
             <span class="ref">AbhT_13.290</span></p>
         
         <p id="AbhT_13.291">
            adya māṃ prati kimāgataṃ yataḥ svaprakāśanavidhau vilambase /<br />
            karhicitprāptaśabdābhyāmanapekṣitvamūcivān // 291
             <span class="ref">AbhT_13.291</span></p>
         
         <p id="AbhT_13.292">
            durlabhatvamarāgitvaṃ śaktipātavidhau vibhoḥ /<br />
            aparārdhena tasyaiva śaktipātasya citratām // 292
             <span class="ref">AbhT_13.292</span></p>
         
         <p id="AbhT_13.293">
            vyavadhānacirakṣiprabhedādyairupavarṇitaiḥ /<br />
            śrīmatāpyaniruddhena śaktimunmīlinīṃ vibhoḥ // 293
             <span class="ref">AbhT_13.293</span></p>
         
         <p id="AbhT_13.294">
            vyācakṣāṇena mātaṅge varṇitā nirapekṣatā /<br />
            sthāvarānte@pi devasya svarūponmīlanātmikā // 294
             <span class="ref">AbhT_13.294</span></p>
         
         <p id="AbhT_13.295">
            śaktiḥ patantī sāpekṣā na kvāpīti suvistarāt /<br />
            evaṃ vicitre@pyetasmiñchaktipāte sthite sati // 295
             <span class="ref">AbhT_13.295</span></p>
         
         <p id="AbhT_13.296">
            tāratamyādibhirbhedaiḥ samayyādivicitratā /<br />
            kaścidrudrāśatāmātrāpādanāttatprasādataḥ // 296
             <span class="ref">AbhT_13.296</span></p>
         
         <p id="AbhT_13.297">
            śivatvaṃ kramaśo gacchet samayī yo nirūpyate /<br />
            kaścicchuddhādhvabandhaḥ san putrakaḥ śīghramakramāt // 297
             <span class="ref">AbhT_13.297</span></p>
         
         <p id="AbhT_13.298">
            bhogavyavadhinā ko@pi sādhakaściraśīghrataḥ /<br />
            kaścitsaṃpūrṇakartavyaḥ kṛtyapañcakabhāgini // 298
             <span class="ref">AbhT_13.298</span></p>
         
         <p id="AbhT_13.299">
            rūpe sthito guruḥ so@pi bhogamokṣādibhedabhāk /<br />
            samayyādicatuṣkasya samāsavyāsayogataḥ // 299
             <span class="ref">AbhT_13.299</span></p>
         
         <p id="AbhT_13.300">
            kramākramādibhirbhedaiḥ śaktipātasya citratā /<br />
            kramikaḥ śaktipātaśca siddhānte vāmake tataḥ // 300
             <span class="ref">AbhT_13.300</span></p>
         
         <p id="AbhT_13.301">
            dakṣe mate kule kaule ṣaḍardhe hṛdaye tataḥ /<br />
            ullaṅghanavaśādvāpi jhaṭityakramameva vā // 301
             <span class="ref">AbhT_13.301</span></p>
         
         <p id="AbhT_13.302">
            uktaṃ śrībhairavakule pañcadīkṣāsusaṃskṛtaḥ /<br />
            gururullaṅghitādhaḥsthasrotā vai trikaśāstragaḥ // 302
             <span class="ref">AbhT_13.302</span></p>
         
         <p id="AbhT_13.303">
            jñānācārādibhedena hyuttarādharatā vibhuḥ /<br />
            śāstreṣvadīdṛśacchrīmatsarvācārahṛdādiṣu // 303
             <span class="ref">AbhT_13.303</span></p>
         
         <p id="AbhT_13.304">
            vāmamārgābhiṣiktastu daiśikaḥ paratattvavit /<br />
            tathāpi bhairave tantre punaḥ saṃskāramarhati // 304
             <span class="ref">AbhT_13.304</span></p>
         
         <p id="AbhT_13.305">
            śaivavaimalasiddhāntā ārhatāḥ kārukāśca ye /<br />
            sarve te paśavo jñeyā bhairave mātṛmaṇḍale // 305
             <span class="ref">AbhT_13.305</span></p>
         
         <p id="AbhT_13.306">
            kulakālīvidhau coktaṃ vaiṣṇavānā viśeṣataḥ /<br />
            bhasmaniṣṭhāprapannānāmityādau naiva yogyatā // 306
             <span class="ref">AbhT_13.306</span></p>
         
         <p id="AbhT_13.307">
            svacchandaśāstre saṃkṣepāduktaṃ ca śrīmaheśinā /<br />
            anyaśāstrarato yastu nāsau siddhiphalapradaḥ // 307
             <span class="ref">AbhT_13.307</span></p>
         
         <p id="AbhT_13.308">
            samayyādikramāllabdhābhiṣeko hi gururmataḥ /<br />
            sa ca śaktivaśāditthaṃ vaiṣṇavādiṣu ko@nvayaḥ // 308
             <span class="ref">AbhT_13.308</span></p>
         
         <p id="AbhT_13.309">
            chadmāpaśravaṇādyaistu tajjñānaṃ gṛhṇato bhavet /<br />
            prāyaścittamatastādṛgadhikāryatra kiṃ bhavet // 309
             <span class="ref">AbhT_13.309</span></p>
         
         <p id="AbhT_13.310">
            phalākāṅkṣāyutaḥ śiṣyastadekāyattasiddhikaḥ /<br />
            dhruvaṃ pacyeta narake prāyaścittyupasevanāt // 310
             <span class="ref">AbhT_13.310</span></p>
         
         <p id="AbhT_13.311">
            tirobhāvaprakāro@yaṃ yattādṛśi niyojitaḥ /<br />
            gurau śivena tadbhaktiḥ śaktipāto@sya nocyate // 311
             <span class="ref">AbhT_13.311</span></p>
         
         <p id="AbhT_13.312">
            yadātu vaicitryavaśājjānīyāttasya tādṛśam /<br />
            viparītapravṛttatvaṃ jñānaṃ tasmādupāharet // 312
             <span class="ref">AbhT_13.312</span></p>
         
         <p id="AbhT_13.313">
            taṃ ca tyajetpāpavṛttiṃ bhavettu jñānatatparaḥ /<br />
            yathā caurādgṛhītvārthaṃ taṃ nigṛhṇāti bhūpatiḥ // 313
             <span class="ref">AbhT_13.313</span></p>
         
         <p id="AbhT_13.314">
            vaiṣṇavādestathā śaivaṃ jñānamāhṛtya sanmatiḥ /<br />
            sa hi bhedaikavṛttitvaṃ śivajñāne śrute@pyalam // 314
             <span class="ref">AbhT_13.314</span></p>
         
         <p id="AbhT_13.315">
            nojjhatīti dṛḍhaṃ vāmādhiṣṭhitastatpaśūttamaḥ /<br />
            śivenaiva tirobhāvya sthāpito niyaterbalāt // 315
             <span class="ref">AbhT_13.315</span></p>
         
         <p id="AbhT_13.316">
            kathaṅkāraṃ patipadaṃ prayātu paratantritaḥ /<br />
            svacchandaśāstre proktaṃ ca vaiṣṇavādiṣu ye ratāḥ // 316
             <span class="ref">AbhT_13.316</span></p>
         
         <p id="AbhT_13.317">
            bhramayatyeva tānmāyā hyamokṣe mokṣalipsayā /<br />
            vaiṣṇavādiḥ śaivaśāstraṃ melayannijaśāsane // 317
             <span class="ref">AbhT_13.317</span></p>
         
         <p id="AbhT_13.318">
            dhruvaṃ saṃśayamāpanna ubhayabhraṣṭatāṃ vrajet /<br />
            svadṛṣṭau paradṛṣṭau ca samayollaṅghanādasau // 318
             <span class="ref">AbhT_13.318</span></p>
         
         <p id="AbhT_13.319">
            pratyavāyaṃ yato@bhyeti carettannedṛśaṃ kramam /<br />
            uktaṃ śrīmadgahvare ca parameśena tādṛśam // 319
             <span class="ref">AbhT_13.319</span></p>
         
         <p id="AbhT_13.320">
            nānyaśāstrābhiyuktaṣu śivajñānaṃ prakāśate /<br />
            tanna saiddhāntiko vāme nāsau dakṣe sa no mate // 320
             <span class="ref">AbhT_13.320</span></p>
         
         <p id="AbhT_13.321">
            kulakaule trike nāsau pūrvaḥ pūrvaḥ paratra tu /<br />
            avacchinno@navacchedaṃ no vettyānantyasaṃsthitaḥ // 321
             <span class="ref">AbhT_13.321</span></p>
         
         <p id="AbhT_13.322">
            sarvaṃsahastato@dhaḥstha ūrdhvastho@dhikṛto guruḥ /<br />
            svātmīyādharasaṃsparśātprāṇayannadharāḥ kriyāḥ // 322
             <span class="ref">AbhT_13.322</span></p>
         
         <p id="AbhT_13.323">
            saphalīkurute yattadūrdhvastho gururuttamaḥ /<br />
            adhaḥsthadṛkstho@pyetādṛggurusevī bhavetsa yaḥ // 323
             <span class="ref">AbhT_13.323</span></p>
         
         <p id="AbhT_13.324">
            tādṛkśaktinipāteddho yo drāgūrdhvamimaṃ nayet /<br />
            tattadgirinadīprāyāvacchinne kṣetrapīṭhake // 324
             <span class="ref">AbhT_13.324</span></p>
         
         <p id="AbhT_13.325">
            uttarottaravijñāne nādhikāryadharo@dharaḥ /<br />
            uttarottaramācāryaṃ vidannapyadharo@dharaḥ // 325
             <span class="ref">AbhT_13.325</span></p>
         
         <p id="AbhT_13.326">
            kurvannadhikriyāṃ śāstralaṅghī nigrahabhājanam /<br />
            śaktipātabalādeva jñānayogyavicitratā // 326
             <span class="ref">AbhT_13.326</span></p>
         
         <p id="AbhT_13.327">
            śrautaṃ cintāmayaṃ dvyātma bhāvanāmayameva ca /<br />
            jñānaṃ taduttaraṃ jyāyo yato mokṣaikakāraṇam // 327
             <span class="ref">AbhT_13.327</span></p>
         
         <p id="AbhT_13.328">
            tattvebhya uddhṛtiṃ kvāpi yojanaṃ sakale@kale /<br />
            kathaṃ kuryādvinā jñānaṃ bhāvanāmayamuttamam // 328
             <span class="ref">AbhT_13.328</span></p>
         
         <p id="AbhT_13.329">
            yogī tu prāptatattattvasiddhirapyuttame pade /<br />
            sadāśivādye svabhyastajñānitvādeva yojakaḥ // 329
             <span class="ref">AbhT_13.329</span></p>
         
         <p id="AbhT_13.330">
            adhareṣu ca tattveṣu yā siddhiryogajāsya sā /<br />
            vimocanāyāṃ nopāyaḥ sthitāpi dhanadāravat // 330
             <span class="ref">AbhT_13.330</span></p>
         
         <p id="AbhT_13.331">
            yastūtpannasamastādhvasiddhiḥ sahi sadāśivaḥ /<br />
            sākṣādeṣa kathaṃ martyānmocayedgurutāṃ vrajan // 331
             <span class="ref">AbhT_13.331</span></p>
         
         <p id="AbhT_13.332">
            tenoktaṃ mālinītantre vicārya jñānayogite /<br />
            yataśca mokṣadaḥ proktaḥ svabhyastajñānavānbudhaiḥ // 332
             <span class="ref">AbhT_13.332</span></p>
         
         <p id="AbhT_13.333">
            tasmātsvabhyastavijñānataivaikaṃ gurulakṣaṇam /<br />
            vibhāgastveṣa me proktaḥ śaṃbhunāthena darśyate // 333
             <span class="ref">AbhT_13.333</span></p>
         
         <p id="AbhT_13.334">
            mokṣajñānaparaḥ kuryādguruṃ svabhyastavedanam /<br />
            anyaṃ tyajetprāptamapi tathācoktaṃ śivena tat // 334
             <span class="ref">AbhT_13.334</span></p>
         
         <p id="AbhT_13.335">
            āmodārthī yathā bhṛṅgaḥ puṣpātpuṣpāntaraṃ vrajet /<br />
            vijñānārthī tathā śiṣyo gurorgurvantaraṃ vrajet // 335
             <span class="ref">AbhT_13.335</span></p>
         
         <p id="AbhT_13.336">
            śaktihīnaṃ guruṃ prāpya mokṣajñāne kathaṃ śrayet /<br />
            naṣṭamūle drume devi kutaḥ puṣpaphalādikam // 336
             <span class="ref">AbhT_13.336</span></p>
         
         <p id="AbhT_13.337">
            uttarottaramutkarṣalakṣmīṃ paśyannapi sthitaḥ /<br />
            adhame yaḥ pade tasmātko@nyaḥ syāddaivadagdhakaḥ // 337
             <span class="ref">AbhT_13.337</span></p>
         
         <p id="AbhT_13.338">
            yastu bhogaṃ ca mokṣaṃ ca vāñchedvijñānameva ca /<br />
            svabhyastajñāninaṃ yogasiddhaṃ sa gurumāśrayet // 338
             <span class="ref">AbhT_13.338</span></p>
         
         <p id="AbhT_13.339">
            tadabhāve tu vijñānamokṣayorjñāninaṃ śrayet /<br />
            bhuktyaṃśe yoginaṃ yastatphalaṃ dātuṃ bhavetkṣamaḥ // 339
             <span class="ref">AbhT_13.339</span></p>
         
         <p id="AbhT_13.340">
            phaladānākṣame yoginyapāyaikopadeśini /<br />
            varaṃ jñānī yo@bhyupāyaṃ diśedapica mocayet // 340
             <span class="ref">AbhT_13.340</span></p>
         
         <p id="AbhT_13.341">
            jñānī na pūrṇa evaiko yadi hyaṃśāṃśikākramāt /<br />
            jñānānyādāya vijñānaṃ kurvītākhaṇḍamaṇḍalam // 341
             <span class="ref">AbhT_13.341</span></p>
         
         <p id="AbhT_13.342">
            tenāsaṃkhyāngurūnkuryātpūraṇāya svasaṃvidaḥ /<br />
            dhanyastu pūrṇavijñānaṃ jñānārthī labhate gurum // 342
             <span class="ref">AbhT_13.342</span></p>
         
         <p id="AbhT_13.343">
            nānāgurvāgamasrotaḥpratibhāmātramiśritam /<br />
            kṛtvā jñānārṇavaṃ svābhirvipruṅgiḥ plāvayenna kim // 343
             <span class="ref">AbhT_13.343</span></p>
         
         <p id="AbhT_13.344">
            ā tapanānmoṭakāntaṃ yasya me@sti gurukramaḥ /<br />
            tasya me sarvaśiṣyasya nopadeśadaridratā // 344
             <span class="ref">AbhT_13.344</span></p>
         
         <p id="AbhT_13.345">
            śrīmatā kallaṭenetthaṃ guruṇā tu nyarūpyata /<br />
            ahamapyata evādhaḥśāstradṛṣṭikutūhalāt // 345
             <span class="ref">AbhT_13.345</span></p>
         
         <p id="AbhT_13.346">
            tārkikaśrautabauddhārhadvaiṣṇavādīnnaseviṣi /<br />
            lokādhyātmātimārgādikarmayogavidhānataḥ // 346
             <span class="ref">AbhT_13.346</span></p>
         
         <p id="AbhT_13.347">
            saṃbodhotkarṣabāhulyātkramotkṛṣṭānvibhāvayet /<br />
            śrīpūrvaśāstre praṣṭāro munayo nāradādayaḥ // 347
             <span class="ref">AbhT_13.347</span></p>
         
         <p id="AbhT_13.348">
            prāgvaiṣṇavāḥ saugatāśca siddhāntādividastataḥ /<br />
            kramāttrikārthavijñānacandrotsukitadṛṣṭayaḥ // 348
             <span class="ref">AbhT_13.348</span></p>
         
         <p id="AbhT_13.349">
            tasmānna gurubhūyastve viśaṅketa kadācana /<br />
            gurvantararate mūḍhe āgamāntarasevake // 349
             <span class="ref">AbhT_13.349</span></p>
         
         <p id="AbhT_13.350">
            pratyavāyo ya āmnātaḥ sa itthamiti gṛhyatām /<br />
            yo yatra śāstre@dhikṛtaḥ sa tatra gururucyate // 350
             <span class="ref">AbhT_13.350</span></p>
         
         <p id="AbhT_13.351">
            tatrānadhikṛto yastu tadgurvantaramucyate /<br />
            yathā tanmaṇḍalāsīno maṇḍalāntarabhūpatim // 351
             <span class="ref">AbhT_13.351</span></p>
         
         <p id="AbhT_13.352">
            svamaṇḍalajigīṣuḥ sansevamāno vinaśyati /<br />
            tathottarottarajñānasiddhiprepsuḥ samāśrayan // 352
             <span class="ref">AbhT_13.352</span></p>
         
         <p id="AbhT_13.353">
            adharādharamācāryaṃ vināśamadhigacchati /<br />
            evamevordhvavartiṣṇorāgamātsiddhivāñchakaḥ // 353
             <span class="ref">AbhT_13.353</span></p>
         
         <p id="AbhT_13.354">
            māyīyaśāstranirato vināśaṃ pratipadyate /<br />
            uktaṃ ca śrīmadānande karma saṃśritya bhāvataḥ // 354
             <span class="ref">AbhT_13.354</span></p>
         
         <p id="AbhT_13.355">
            jugupsate tattasmiṃśca viphale@nyatsamāśrayet /<br />
            dināddinaṃ hrasaṃstvevaṃ pacyate rauravādiṣu // 355
             <span class="ref">AbhT_13.355</span></p>
         
         <p id="AbhT_13.356">
            yastūrdhvordhvapathaprepsuradharaṃ gurumāgamam /<br />
            jihāsecchaktipātena sa dhanyaḥ pronmukhīkṛtaḥ // 356
             <span class="ref">AbhT_13.356</span></p>
         
         <p id="AbhT_13.357">
            ata eveha śāstreṣu śaiveṣveva nirūpyate /<br />
            śāstrāntarārthānāśvastānprati saṃskārako vidhiḥ // 357
             <span class="ref">AbhT_13.357</span></p>
         
         <p id="AbhT_13.358">
            ataścāpyuttamaṃ śaivaṃ yo@nyatra patitaḥ sahi /<br />
            ihānugrāhya ūrdhvordhvaṃ netastu patitaḥ kvacit // 358
             <span class="ref">AbhT_13.358</span></p>
         
         <p id="AbhT_13.359">
            ata eva hi sarvajñairbrahmaviṣṇvādibhirnije /<br />
            na śāsane samāmnātaṃ liṅgoddhārādi kiṃcana // 359
             <span class="ref">AbhT_13.359</span></p>
         
         <p id="AbhT_13.360">
            itthaṃ viṣṇvādayaḥ śaivaparamārthaikavedinaḥ /<br />
            kāṃścitprati tathādikṣuste mohādvimatiṃ śritāḥ // 360
             <span class="ref">AbhT_13.360</span></p>
         
         <p id="AbhT_13.361">
            tathāvidhāmeva matiṃ satyasaṃsparśanākṣamām /<br />
            dṛṣṭvaiṣāṃ brahmaviṣṇvādyairbuddhairapi tathoditam // 361
             <span class="ref">AbhT_13.361</span></p>
         
         <p id="AbhT_13.362">
            ityeṣa yuktyāgamataḥ śaktipāto vivecitaḥ /
             <span class="ref">AbhT_13.362</span></p>
         
         
         <p>:C14 atha śrītantrāloke caturdaśamāhnikam</p>
         
         
         <p id="AbhT_14.1">
            tirobhāvasvarūpaṃ tu kathyamānaṃ vivicyatām /<br />
            svabhāvāt parameśāno niyatyaniyatikramam // 1
             <span class="ref">AbhT_14.1</span></p>
         
         <p id="AbhT_14.2">
            spṛśanprakāśate yena tataḥ svacchanda ucyate /<br />
            niyatiṃ karmaphalayorāśrityaiṣa maheśvaraḥ // 2
             <span class="ref">AbhT_14.2</span></p>
         
         <p id="AbhT_14.3">
            sṛṣṭisaṃsthitisaṃhārānvidhatte@vāntarasthitīn /<br />
            mahāsarge punaḥ sṛṣṭisaṃhārānantyaśālini // 3
             <span class="ref">AbhT_14.3</span></p>
         
         <p id="AbhT_14.4">
            ekaḥ sa devo viśvātmā niyatityāgataḥ prabhuḥ /<br />
            avāntare yā ca sṛṣṭiḥ sthitiścātrāpyayantritam // 4
             <span class="ref">AbhT_14.4</span></p>
         
         <p id="AbhT_14.5">
            nojjhatyeṣa vapustyaktaniyatiśca sthito@tra tat /<br />
            niyatyaiva yadā caiṣa svarūpācchādanakramāt // 5
             <span class="ref">AbhT_14.5</span></p>
         
         <p id="AbhT_14.6">
            bhuṅkte duḥkhavimohādi tadā karmaphalakramaḥ /<br />
            tyaktvā tu niyamaṃ kārmaṃ duḥkhamohaparītatām // 6
             <span class="ref">AbhT_14.6</span></p>
         
         <p id="AbhT_14.7">
            bibhāsayiṣurāste@yaṃ tirodhāne@napekṣakaḥ /<br />
            yathā prakāśasvātantryāt pratibuddho@pyabuddhavat // 7
             <span class="ref">AbhT_14.7</span></p>
         
         <p id="AbhT_14.8">
            āste tadvadanuttīrṇo@pyuttīrṇa iva ceṣṭate /<br />
            yathā ca buddhastāṃ mūḍhaceṣṭāṃ kurvannapi dviṣan // 8
             <span class="ref">AbhT_14.8</span></p>
         
         <p id="AbhT_14.9">
            hṛdyāste mūḍha evaṃ hi prabuddhānāṃ viceṣṭitam /<br />
            śrīvidyādhipatiścāha mānastotre tadīdṛśam // 9
             <span class="ref">AbhT_14.9</span></p>
         
         <p id="AbhT_14.10">
            ye yauṣmāke śāsanamārge kṛtadīkṣāḥ saṃgacchanto mohavaśādvipratipattim /<br />
            nūnaṃ teṣā nāsti bhavadbhānuniyogaḥ saṅkocaḥ kiṃ sūryakaraistāmarasānām // 10
             <span class="ref">AbhT_14.10</span></p>
         
         <p id="AbhT_14.11">
            jñātajñeyā dhātṛpadasthā api santo ye tvanmārgātkāpathagāste@pi na samyaka /<br />
            prāyasteṣāṃ laiṅgikabuddhyādisamuttho mithyābodhaḥ sarpavasādīpajakalpaḥ // 11
             <span class="ref">AbhT_14.11</span></p>
         
         <p id="AbhT_14.12">
            yasmādviddhaṃ sūtakamukhyena nu tāmraṃ tadyadbhūyaḥ svāṃ prakṛtiṃ no samupeyāt /<br />
            no taiḥ pītaṃ bhūtalasaṃsthairamṛtaṃ tadyeṣāṃ tṛṭkṣudduḥkhavibādhāḥ punarasmin //
            12
             <span class="ref">AbhT_14.12</span></p>
         
         <p id="AbhT_14.13">
            tataḥ prabuddhaceṣṭāsau mantracaryārcanādikā /<br />
            dveṣeddhāntardahatyenaṃ dāhaḥ śaṅkaiva sā yataḥ // 13
             <span class="ref">AbhT_14.13</span></p>
         
         <p id="AbhT_14.14">
            na cāsya karmamahimā tādṛgyenetthamāsta saḥ /<br />
            kiṃ hi tatkarma kasmādvā pūrveṇātra samo vidhiḥ // 14
             <span class="ref">AbhT_14.14</span></p>
         
         <p id="AbhT_14.15">
            tasmātsā parameśecchā yayāyaṃ mohitastathā /<br />
            anantakālasaṃvedyaduḥkhapātratvamīhate // 15
             <span class="ref">AbhT_14.15</span></p>
         
         <p id="AbhT_14.16">
            tatrāpi cecchāvaicitryādihāmutrobhayātmakaḥ /<br />
            duḥkhasyāpi vibhedo@sti ciraśaighryakṛtastathā // 16
             <span class="ref">AbhT_14.16</span></p>
         
         <p id="AbhT_14.17">
            kālakāmāndhakādīnāṃ paulastyapuravāsinām /<br />
            tathānyeṣāṃ tirobhāvastāvadduḥkho hyamutra ca // 17
             <span class="ref">AbhT_14.17</span></p>
         
         <p id="AbhT_14.18">
            anyo@pi ca tirobhāvaḥ samayollaṅghanātmakaḥ /<br />
            yaduktaṃ parameśena śrīmadānandagahvare // 18
             <span class="ref">AbhT_14.18</span></p>
         
         <p id="AbhT_14.19">
            samayollaṅghanāddevi kravyādatvaṃ śataṃ samāḥ /<br />
            tatrāpi mandatīvrādibhedādbahuvidhaḥ kramaḥ // 19
             <span class="ref">AbhT_14.19</span></p>
         
         <p id="AbhT_14.20">
            svātantryācca maheśasya tirobhūto@pyasau svayam /<br />
            paradvāreṇa vābhyeti bhūyo@nugrahamapyalam // 20
             <span class="ref">AbhT_14.20</span></p>
         
         <p id="AbhT_14.21">
            bhūyo@nugrahataḥ prāyaścittādyācaraṇe sati /<br />
            anusāreṇa dīkṣādau kṛte syācchivatāmayaḥ // 21
             <span class="ref">AbhT_14.21</span></p>
         
         <p id="AbhT_14.22">
            tirobhūtaḥ paretāsurapi bandhusuhṛdgurūn /<br />
            ālambya śaktipātena dīkṣādyairanugṛhyate // 22
             <span class="ref">AbhT_14.22</span></p>
         
         <p id="AbhT_14.23">
            tatrāpi kālaśīghratvaciratvādivibhedatām /<br />
            tathaiti śaktipāto@sau yenāyāti śivātmatām // 23
             <span class="ref">AbhT_14.23</span></p>
         
         <p id="AbhT_14.24">
            itthaṃ sṛṣṭisthitidhvaṃsatirobhāvamanugrahaḥ /<br />
            iti pañcasu kartṛtvaṃ śivatvaṃ saṃvidātmanaḥ // 24
             <span class="ref">AbhT_14.24</span></p>
         
         <p id="AbhT_14.25">
            pañcakṛtyasvatantratvasaṃpūrṇasvātmamāninaḥ /<br />
            yogino@rcājapadhyānayogāḥ saṃsyuḥ sadoditāḥ // 25
             <span class="ref">AbhT_14.25</span></p>
         
         <p id="AbhT_14.26">
            aindrajālikavṛttānte na rajyeta kadācana /<br />
            sādāśivo@pi yo bhogo bandhaḥ so@pyucitātmanām // 26
             <span class="ref">AbhT_14.26</span></p>
         
         <p id="AbhT_14.27">
            jñātṛtvameva śivatā svātantryaṃ tadihocyate /<br />
            kulālavattu kartṛtvaṃ na mukhyaṃ tadadhiṣṭhiteḥ // 27
             <span class="ref">AbhT_14.27</span></p>
         
         <p id="AbhT_14.28">
            iti jñātvā grahītavyā naiva jātvapi khaṇḍanā /<br />
            śivo@haṃ cenmadicchānuvarti kiṃ na jagattviti // 28
             <span class="ref">AbhT_14.28</span></p>
         
         <p id="AbhT_14.29">
            mamecchāmanuvartantāmityatrāhaṃvidi sphuret /<br />
            śivo vā parameśāno dehādiratha nirmitaḥ // 29
             <span class="ref">AbhT_14.29</span></p>
         
         <p id="AbhT_14.30">
            śivasya tāvadastyetaddehastveṣa tathā tvayā /<br />
            kṛtaḥ kānyā dehatāsya tatkiṃ syādvācyatāpadam // 30
             <span class="ref">AbhT_14.30</span></p>
         
         <p id="AbhT_14.31">
            uktaṃ ca siddhasantānaśrīmadūrmimahākule /<br />
            pavanabhramaṇaprāṇavikṣepādikṛtaśramāḥ // 31
             <span class="ref">AbhT_14.31</span></p>
         
         <p id="AbhT_14.32">
            kuhakādiṣu ye bhrāntāste bhrāntāḥ parame pade /<br />
            sarvatra bahumānena yāpyutkrāntirvimuktaye // 32
             <span class="ref">AbhT_14.32</span></p>
         
         <p id="AbhT_14.33">
            proktā sā sāraśāstreṣu bhogopāyatayoditā /<br />
            yadi sarvagatā devo vadotkramya kva yāsyati // 33
             <span class="ref">AbhT_14.33</span></p>
         
         <p id="AbhT_14.34">
            athāsarvagatastarhi ghaṭatulyastadā bhavet /<br />
            utkrāntividhiyogo@yamekadeśena kathyate // 34
             <span class="ref">AbhT_14.34</span></p>
         
         <p id="AbhT_14.35">
            niraṃśe śivatattve tu kathamutkrāntisaṃgatiḥ /<br />
            yathā dharādau vāyvante bhṛgvambvagnyupavāsakaiḥ // 35
             <span class="ref">AbhT_14.35</span></p>
         
         <p id="AbhT_14.36">
            ātmano yojanaṃ vyomni tadvadutkrāntivartanā /<br />
            tasmānnotkramayejjīvaṃ paratattvasamīhayā // 36
             <span class="ref">AbhT_14.36</span></p>
         
         <p id="AbhT_14.37">
            śrīpūrvaśāstre tūktaṃ yadutkrānterlakṣaṇaṃ na tat /<br />
            muktyupāyatayā kiṃtu bhogahānyai tathaiṣaṇāt // 37
             <span class="ref">AbhT_14.37</span></p>
         
         <p id="AbhT_14.38">
            japadhyānādisaṃsiddhaḥ svātantryācchaktipātataḥ /<br />
            bhogaṃ prati viraktaśceditthaṃ dehaṃ tyajediti // 38
             <span class="ref">AbhT_14.38</span></p>
         
         <p id="AbhT_14.39">
            svacchandamṛtyorapi yad bhīṣmādeḥ śrūyate kila /<br />
            bhogavairasyasaṃprāptau jīvitāntopasarpaṇam // 39
             <span class="ref">AbhT_14.39</span></p>
         
         <p id="AbhT_14.40">
            yogamantrāmṛtadravyavarādyaiḥ siddhibhāktanuḥ /<br />
            hātuṃ nahyanyathā śakyā vinoktakramayogataḥ // 40
             <span class="ref">AbhT_14.40</span></p>
         
         <p id="AbhT_14.41">
            uktaṃ ca mālinītantre parameśena tādṛśam /<br />
            sarvamapyathavā bhogaṃ manyamāno virūpakam // 41
             <span class="ref">AbhT_14.41</span></p>
         
         <p id="AbhT_14.42">
            ityādi vadatā sarvairalakṣyāntaḥsatattvakam /<br />
            evaṃ sṛṣṭyādikartavyasvasvātantryopadeśanam // 42
             <span class="ref">AbhT_14.42</span></p>
         
         <p id="AbhT_14.43">
            yatsaiva mukhyadīkṣā syācchiṣyasya śivadāyinī /<br />
            uktaṃ śrīniśicāre ca bhairavīyeṇa tejasā // 43
             <span class="ref">AbhT_14.43</span></p>
         
         <p id="AbhT_14.44">
            vyāptaṃ viśvaṃ prapaśyanti vikalpojjhitacetasaḥ /<br />
            vikalpayuktacittastu piṇḍapātācchivaṃ vrajet // 44
             <span class="ref">AbhT_14.44</span></p>
         
         <p id="AbhT_14.45">
            bāhyadīkṣādiyogena caryāsamayakalpanaiḥ /<br />
            avikalpastathādyaiva jīvanmukto na saṃśayaḥ // 45
             <span class="ref">AbhT_14.45</span></p>
         
         <p id="AbhT_14.46">
            saṃsārajīrṇatarumūlakalāpakalpasaṃkalpasāntaratayā paramārthavahneḥ /<br />
            syurvisphuliṅgakaṇikā api cettadante dedīpyate vimalabodhahutāśarāśiḥ // 46
             <span class="ref">AbhT_14.46</span></p>
         
         <p id="AbhT_14.47">
            itthaṃ dīkṣopakramo@yaṃ darśitaḥ śāstrasaṃmataḥ /
             <span class="ref">AbhT_14.47</span></p>
         
         
         <p>:C15 atha śrītantrāloke pañcadaśamāhnikam</p>
         
         
         <p id="AbhT_15.1">
            athaitadupayogāya yāgastāvannirūpyate /<br />
            tatra dīkṣaiva bhoge ca muktau cāyātyupāyatām // 1
             <span class="ref">AbhT_15.1</span></p>
         
         <p id="AbhT_15.2">
            svayaṃ saṃskārayogādvā tadaṅgaṃ tatpradarśyate /<br />
            yo yatrābhilaṣedbhogān sa tatraiva niyojitaḥ // 2
             <span class="ref">AbhT_15.2</span></p>
         
         <p id="AbhT_15.3">
            siddhibhāṅmantraśaktyeti śrīmatsvāyaṃbhuve vibhuḥ /<br />
            yogyatāvaśato yatra vāsanā yasya tatra saḥ // 3
             <span class="ref">AbhT_15.3</span></p>
         
         <p id="AbhT_15.4">
            yojyo na cyavate tasmāditi śrīmālinīmate /<br />
            vadanbhogādyupāyatvaṃ dīkṣāyāḥ prāha no guruḥ // 4
             <span class="ref">AbhT_15.4</span></p>
         
         <p id="AbhT_15.5">
            na cādhikāritā dīkṣāṃ vinā yoge@sti śāṅkare /<br />
            na ca yogādhikāritvamekamevānayā bhavet // 5
             <span class="ref">AbhT_15.5</span></p>
         
         <p id="AbhT_15.6">
            api mantrādhikāritvaṃ muktiśca śivadīkṣayā /<br />
            ityasminmālinīvākye sākṣānmokṣābhyupāyatā // 6
             <span class="ref">AbhT_15.6</span></p>
         
         <p id="AbhT_15.7">
            dīkṣāyāḥ kathitā prācyagranthena punarucyate /<br />
            pāramparyeṇa saṃskṛtyā mokṣabhogābhyupāyatā // 7
             <span class="ref">AbhT_15.7</span></p>
         
         <p id="AbhT_15.8">
            yeṣāmadhyavasāyo@sti na vidyāṃ pratyaśaktitaḥ /<br />
            sukhopāyamidaṃ teṣāṃ vidhānamuditaṃ guroḥ // 8
             <span class="ref">AbhT_15.8</span></p>
         
         <p id="AbhT_15.9">
            iti śrīmanmataṅgākhye hyuktā mokṣābhyupāyatā /<br />
            samyagjñānasvabhāvā hi vidyā sākṣādvimocikā // 9
             <span class="ref">AbhT_15.9</span></p>
         
         <p id="AbhT_15.10">
            uktaṃ tatraiva tattvānāṃ kāryakāraṇabhāvataḥ /<br />
            heyādeyatvakathane vidyāpāda iti sphuṭam // 10
             <span class="ref">AbhT_15.10</span></p>
         
         <p id="AbhT_15.11">
            tatrāśaktāstu ye teṣāṃ dīkṣācaryāsamādhayaḥ /<br />
            te vidyāpūrvakā yasmāttasmājjñānyuttamottamaḥ // 11
             <span class="ref">AbhT_15.11</span></p>
         
         <p id="AbhT_15.12">
            jñānaṃ ca śāstrāttaccāpi śrāvyo nādīkṣito yataḥ /<br />
            ato@sya saṃskriyāmātropayogo dīkṣayā kṛtaḥ // 12
             <span class="ref">AbhT_15.12</span></p>
         
         <p id="AbhT_15.13">
            yatra tatrāstu guruṇā yojito@sau phalaṃ punaḥ /<br />
            svavijñānocitaṃ yāti jñānītyuktaṃ purā kila // 13
             <span class="ref">AbhT_15.13</span></p>
         
         <p id="AbhT_15.14">
            yasya tvīśaprasādena divyā kācana yogyatā /<br />
            guroḥ śiśośca tau naiva prati dīkṣopayogitā // 14
             <span class="ref">AbhT_15.14</span></p>
         
         <p id="AbhT_15.15">
            jñānameva tadā dīkṣā śrītraiśikanirūpaṇāt /<br />
            sarvaśāstrārthavettṛtvamakasmāccāsya jāyate // 15
             <span class="ref">AbhT_15.15</span></p>
         
         <p id="AbhT_15.16">
            iti śrīmālinīnītyā yaḥ sāṃsiddhikasaṃvidaḥ /<br />
            sa uttamādhikārī syājjñānavānhi gururmataḥ // 16
             <span class="ref">AbhT_15.16</span></p>
         
         <p id="AbhT_15.17">
            ātmane vā parebhyo vā hitārthī cetayedidam /<br />
            ityuktyā mālinīśāstre tatsarvaṃ prakaṭīkṛtam // 17
             <span class="ref">AbhT_15.17</span></p>
         
         <p id="AbhT_15.18">
            jñānayogyāstathā keciccaryāyogyāstathāpare /<br />
            dīkṣāyogyā yogayogyā iti śrīkairaṇe vidhau // 18
             <span class="ref">AbhT_15.18</span></p>
         
         <p id="AbhT_15.19">
            tatroktalakṣaṇaḥ karmayogajñānaviśāradaḥ /<br />
            uttarottaratābhūmyutkṛṣṭo gururudīritaḥ // 19
             <span class="ref">AbhT_15.19</span></p>
         
         <p id="AbhT_15.20">
            sa ca prāguktaśaktyanyatamapātapavitritam /<br />
            parīkṣya pṛṣṭvā vā śiṣyaṃ dīkṣākarma samācaret // 20
             <span class="ref">AbhT_15.20</span></p>
         
         <p id="AbhT_15.21">
            uktaṃ svacchandaśāstre ca śiṣyaṃ pṛcchedguruḥ svayam /<br />
            phalaṃ prārthayase yādṛktādṛksādhanamārabhe // 21
             <span class="ref">AbhT_15.21</span></p>
         
         <p id="AbhT_15.22">
            vāsanābhedataḥ sādhyaprāptirmantrapracoditā /<br />
            mantramudrādhvadravyāṇāṃ home sādhāraṇā sthitiḥ // 22
             <span class="ref">AbhT_15.22</span></p>
         
         <p id="AbhT_15.23">
            vāsanābhedato bhinnaṃ śiṣyāṇāṃ ca guroḥ phalam /<br />
            sādhako dvividhaḥ śaivadharmā lokojjhitasthitiḥ // 23
             <span class="ref">AbhT_15.23</span></p>
         
         <p id="AbhT_15.24">
            lokadharmī phalākāṃkṣī śubhasthaścāśubhojjhitaḥ /<br />
            dvidhā mumukṣurnirbījaḥ samayādivivarjitaḥ // 24
             <span class="ref">AbhT_15.24</span></p>
         
         <p id="AbhT_15.25">
            bālabāliśavṛddhastrībhogabhugvyādhitādikaḥ /<br />
            anyaḥ sabījo yasyetthaṃ dīkṣoktā śivaśāsane // 25
             <span class="ref">AbhT_15.25</span></p>
         
         <p id="AbhT_15.26">
            vidvaddvandvasahānāṃ tu sabījā samayātmikā /<br />
            dīkṣānugrāhikā pālyā viśeṣasamayāstu taiḥ // 26
             <span class="ref">AbhT_15.26</span></p>
         
         <p id="AbhT_15.27">
            abhāvaṃ bhāvayetsamyakkarmaṇāṃ prācyabhāvinām /<br />
            mumukṣornirapekṣasya prārabdhrekaṃ na śādhayet // 27
             <span class="ref">AbhT_15.27</span></p>
         
         <p id="AbhT_15.28">
            sādhakasya tu bhūtyarthamitthameva viśodhayet /<br />
            śivadharmiṇyasau dīkṣā lokadharmāpahāriṇī // 28
             <span class="ref">AbhT_15.28</span></p>
         
         <p id="AbhT_15.29">
            adharmarūpiṇāmeva na śubhānāṃ tu śodhanam /<br />
            lokadharmiṇyasau dīkṣā mantrārādhanavarjitā // 29
             <span class="ref">AbhT_15.29</span></p>
         
         <p id="AbhT_15.30">
            prārabdhadehabhede tu bhuṅkte@sāvaṇimādikam /<br />
            bhuktvordhvaṃ yāti yatraiṣa yukto@tha sakale@kale // 30
             <span class="ref">AbhT_15.30</span></p>
         
         <p id="AbhT_15.31">
            samayācārapāśaṃ tu nirbījāyāṃ viśodhayet /<br />
            dīkṣāmātreṇa muktiḥ syādbhaktyā deve gurau sadā // 31
             <span class="ref">AbhT_15.31</span></p>
         
         <p id="AbhT_15.32">
            sadyonirvāṇadā seyaṃ nirbījā yeti bhaṇyate /<br />
            atītānāgatārabdhapāśatrayaviyojikā // 32
             <span class="ref">AbhT_15.32</span></p>
         
         <p id="AbhT_15.33">
            dīkṣāvasāne śuddhasya dehatyāge paraṃ padam /<br />
            dehatyāge sabījāyāṃ karmābhāvādvipadyate // 33
             <span class="ref">AbhT_15.33</span></p>
         
         <p id="AbhT_15.34">
            samayācārapāśaṃ tu dīkṣitaḥ pālayetsadā /<br />
            evaṃ pṛṣṭvā parijñāya vicārya ca guruḥ svayam // 34
             <span class="ref">AbhT_15.34</span></p>
         
         <p id="AbhT_15.35">
            ucitāṃ saṃvidhitsustāṃ vāsanāṃ tādṛśīṃ śrayet /<br />
            āyātaśaktipātasya dīkṣāṃ prati na daiśikaḥ // 35
             <span class="ref">AbhT_15.35</span></p>
         
         <p id="AbhT_15.36">
            avajñāṃ vidadhīteti śaṃbhunājñā nirūpitā /<br />
            svadhanena daridrasya kuryāddīkṣāṃ guruḥ svayam // 36
             <span class="ref">AbhT_15.36</span></p>
         
         <p id="AbhT_15.37">
            api dūrvāmbubhiryadvā dīkṣāyai bhikṣate śiśuḥ /<br />
            bhikṣopāttaṃ nijaṃ vātha dhanaṃ prāggurave śiśuḥ // 37
             <span class="ref">AbhT_15.37</span></p>
         
         <p id="AbhT_15.38">
            dadyādyena viśuddhaṃ tadyāgayogyatvamaśnute /<br />
            tatrādau śivatāpattisvātantryāveśa eva yaḥ // 38
             <span class="ref">AbhT_15.38</span></p>
         
         <p id="AbhT_15.39">
            sa eva hi guruḥ kāryastato@sau dīkṣaṇe kṣamaḥ /<br />
            śivatāveśitā cāsya bahūpāyā pradarśitā // 39
             <span class="ref">AbhT_15.39</span></p>
         
         <p id="AbhT_15.40">
            kramikā bāhyarūpā tu snānanyāsārcanādibhiḥ /<br />
            bahvīṣu tāsu tāsveṣa kriyāsu śivatāṃ hṛdi // 40
             <span class="ref">AbhT_15.40</span></p>
         
         <p id="AbhT_15.41">
            saṃdadhaddṛḍhamabhyeti śivabhāvaṃ prasannadhīḥ /<br />
            śivībhūto yadyadicchettattatkartuṃ samīhate // 41
             <span class="ref">AbhT_15.41</span></p>
         
         <p id="AbhT_15.42">
            śivābhimānitopāyo bāhyo heturna mokṣadaḥ /<br />
            śivo@yaṃ śiva evāsmītyevamācāryaśiṣyayoḥ // 42
             <span class="ref">AbhT_15.42</span></p>
         
         <p id="AbhT_15.43">
            hetutadvattayā dārḍhyābhimāno mocako hyaṇoḥ /<br />
            nādhyātmena vinā bāhyaṃ nādhyātmaṃ bāhyavarjitam // 43
             <span class="ref">AbhT_15.43</span></p>
         
         <p id="AbhT_15.44">
            siddhyejjñānakriyābhyāṃ taddvitīyaṃ saṃprakāśate /<br />
            śrībrahmayāmale deva iti tena nyarūpayat // 44
             <span class="ref">AbhT_15.44</span></p>
         
         <p id="AbhT_15.45">
            śrīmadānandaśāstre ca nāśuddhiḥ syādvipaścitaḥ /<br />
            kintu snānaṃ suvastratvaṃ tuṣṭisaṃjananaṃ bhavet // 45
             <span class="ref">AbhT_15.45</span></p>
         
         <p id="AbhT_15.46">
            tatra prasiddhadehādimātṛnirmalatākramāt /<br />
            ayatnato@ntarantaḥ syānnairmalya snāyatāṃ tataḥ // 46
             <span class="ref">AbhT_15.46</span></p>
         
         <p id="AbhT_15.47">
            snānaṃ ca devadevasya yanmūrtyaṣṭakamucyate /<br />
            tatraivaṃ mantradīpte@ntarmaladāhe nimajjanam // 47
             <span class="ref">AbhT_15.47</span></p>
         
         <p id="AbhT_15.48">
            tatreṣṭamantrahṛdayo gorajo@ntaḥ padatrayam /<br />
            gatvāgatya bhajetsnānaṃ pārthivaṃ dhṛtidāyakam // 48
             <span class="ref">AbhT_15.48</span></p>
         
         <p id="AbhT_15.49">
            astramantritamṛddhūtamalaḥ pañcāṅgamantritaiḥ /<br />
            jalairmūrdhādipādāntaṃ kramādākṣālayettataḥ // 49
             <span class="ref">AbhT_15.49</span></p>
         
         <p id="AbhT_15.50">
            nimajjetsāṅgamūlākhyaṃ japannā tanmayatvataḥ /<br />
            utthāyāśeṣasajjyotirdevatāgarbhamambare // 50
             <span class="ref">AbhT_15.50</span></p>
         
         <p id="AbhT_15.51">
            sūryaṃ jalena mālinyā tarpayedviśvatarpakam /<br />
            devānpitṝnmunīnyakṣān rakṣāṃsyanyacca bhautikam // 51
             <span class="ref">AbhT_15.51</span></p>
         
         <p id="AbhT_15.52">
            sarvaṃ saṃtarpayetprāṇo vīryātmā sa ca bhāskaraḥ /<br />
            tato japetparāmekāṃ prāguktoccārayogataḥ // 52
             <span class="ref">AbhT_15.52</span></p>
         
         <p id="AbhT_15.53">
            ā tanmayatvasaṃvitterjalasnānamidaṃ matam /<br />
            agnyutthaṃ bhasma śastreṇa japtvā malanivarhaṇam // 53
             <span class="ref">AbhT_15.53</span></p>
         
         <p id="AbhT_15.54">
            kavaktrahṛdguhyapade pañcāṅgairbhasma mantritam /<br />
            bhasmamuṣṭiṃ sāṅgamūlajaptāṃ mūrdhni kṣipettataḥ // 54
             <span class="ref">AbhT_15.54</span></p>
         
         <p id="AbhT_15.55">
            hastapādau jalenaiva prakṣālyācamanādikam /<br />
            tarpaṇaṃ japa ityevaṃ bhasmasnānaṃ hi taijasam // 55
             <span class="ref">AbhT_15.55</span></p>
         
         <p id="AbhT_15.56">
            gorajovatyanudrikte vāyau hlādini mantravāk /<br />
            gatyāgatiprayoge vā vāyavyaṃ snānamācaret // 56
             <span class="ref">AbhT_15.56</span></p>
         
         <p id="AbhT_15.57">
            amale gagane vyāpinyekāgrībhūtadṛṣṭikaḥ /<br />
            smaranmantraṃ yadāsīta kānyā nirmalatā tataḥ // 57
             <span class="ref">AbhT_15.57</span></p>
         
         <p id="AbhT_15.58">
            yadi vā nirmalādvyomnaḥ patatā vāriṇā tanum /<br />
            sparśayenmantrajapayuṅ nābhasaṃ snānamīdṛśam // 58
             <span class="ref">AbhT_15.58</span></p>
         
         <p id="AbhT_15.59">
            evaṃ somārkatejaḥsu śivabhāvena bhāvanāt /<br />
            nimajjandhautamālinyaḥ kva vā yogyo na jāyate // 59
             <span class="ref">AbhT_15.59</span></p>
         
         <p id="AbhT_15.60">
            ātmaiva parameśāno nirācāramahāhradaḥ /<br />
            viśvaṃ nimajjya tatraiva tiṣṭhecchuddhaśca śodhakaḥ // 60
             <span class="ref">AbhT_15.60</span></p>
         
         <p id="AbhT_15.61">
            iti snānāṣṭakaṃ śuddhāvuttarottaramuttamam /<br />
            sarvatra paścāttaṃ mantramekībhūtamupāharet // 61
             <span class="ref">AbhT_15.61</span></p>
         
         <p id="AbhT_15.62">
            ghṛtyāpyāyamalaploṣavīryavyāptimṛjisthitīḥ /<br />
            abhedaṃ ca kramādeti snānāṣṭakaparo muniḥ // 62
             <span class="ref">AbhT_15.62</span></p>
         
         <p id="AbhT_15.63">
            etā hyanugrahātmāno mūrtayo@ṣṭau śivātmikāḥ /<br />
            svarūpaśivarūpābhyāṃ dhyānāttattatphalapradāḥ // 63
             <span class="ref">AbhT_15.63</span></p>
         
         <p id="AbhT_15.64">
            anena vidhinārcāyāṃ kandādhārādiyojanām /<br />
            kurvanvyāsasamāsābhyāṃ dharādestatphalaṃ bhajet // 64
             <span class="ref">AbhT_15.64</span></p>
         
         <p id="AbhT_15.65">
            tathāhi yogasaṃcāre mantrāḥ syurbhuvi pārthivāḥ /<br />
            āpye āpyā yāvadamī śive śivamayā iti // 65
             <span class="ref">AbhT_15.65</span></p>
         
         <p id="AbhT_15.66">
            śrīnirmaryādaśāstre@pi taditthaṃ sunirūpitam /<br />
            dharādeśca viśeṣo@sti vīrasādhakasaṃmataḥ // 66
             <span class="ref">AbhT_15.66</span></p>
         
         <p id="AbhT_15.67">
            raṇareṇurvīrajalaṃ vīrabhasma mahāmarut /<br />
            śmaśānāraṇyagaganaṃ candrārkau tadupāhitau // 67
             <span class="ref">AbhT_15.67</span></p>
         
         <p id="AbhT_15.68">
            ātmā nirdhūtaniḥśeṣavikalpātaṅkasusthitaḥ /<br />
            snānārcādāvityupāsyaṃ vīrāṇāṃ vigrahāṣṭakam // 68
             <span class="ref">AbhT_15.68</span></p>
         
         <p id="AbhT_15.69">
            śrīmantriśirasi proktaṃ madyaśīdhusurādinā /<br />
            susvādunā prasannena tanunā susugandhinā // 69
             <span class="ref">AbhT_15.69</span></p>
         
         <p id="AbhT_15.70">
            kandalādigatenāntarbahiḥ saṃskārapañcakam /<br />
            kṛtvā nirīkṣaṇaṃ prokṣya tāḍanāpyāyaguṇṭhanam // 70
             <span class="ref">AbhT_15.70</span></p>
         
         <p id="AbhT_15.71">
            mantracakrasya tanmadhye pūjāṃ vipruṭpratarpaṇam /<br />
            tenātmasekaḥ kalaśamudrayā cābhiṣecanam // 71
             <span class="ref">AbhT_15.71</span></p>
         
         <p id="AbhT_15.72">
            devatātarpaṇaṃ dehaprāṇobhayapathāśritam /<br />
            sarvatīrthatapoyajñadānādi phalamaśnute // 72
             <span class="ref">AbhT_15.72</span></p>
         
         <p id="AbhT_15.73">
            madyasnāne sādhakendro mumukṣuḥ kevalībhavet /<br />
            yataḥ śivamayaṃ madyaṃ sarve mantrāḥ śivodbhavāḥ // 73
             <span class="ref">AbhT_15.73</span></p>
         
         <p id="AbhT_15.74">
            śivaśaktyorna bhedo@sti śaktyutthāstu marīcayaḥ /<br />
            tāsāmānandajanakaṃ madyaṃ śivamayaṃ tataḥ // 74
             <span class="ref">AbhT_15.74</span></p>
         
         <p id="AbhT_15.75">
            prabuddhe saṃvidaḥ pūrṇe rūpe@dhikṛtibhājanam /<br />
            mantradhyānasamādhānabhedātsnānaṃ tu yanna tat // 75
             <span class="ref">AbhT_15.75</span></p>
         
         <p id="AbhT_15.76">
            yuktaṃ snānaṃ yato nyāsakarmādau yogyatāvaham /<br />
            asya snānāṣṭakasyāsti bāhyāntaratayā dvitā // 76
             <span class="ref">AbhT_15.76</span></p>
         
         <p id="AbhT_15.77">
            āntaraṃ tadyathordhvendudhārāmṛtapariplavaḥ /<br />
            yato randhrordhvagāḥ sārdhamaṅgulaṃ vyāpya saṃsthitāḥ // 77
             <span class="ref">AbhT_15.77</span></p>
         
         <p id="AbhT_15.78">
            mūrtayo@ṣṭāvapi proktāḥ pratyekaṃ dvādaśāntataḥ /<br />
            eṣāmekatamaṃ snānaṃ kuryāddvitryādiśo@pivā // 78
             <span class="ref">AbhT_15.78</span></p>
         
         <p id="AbhT_15.79">
            iti snānavidhiḥ prokto bhairaveṇāmalīkṛtau /<br />
            snānānantarakartavyamathedamupadiśyate // 79
             <span class="ref">AbhT_15.79</span></p>
         
         <p id="AbhT_15.80">
            bhāvaṃ prasannamālocya vrajedyāgagṛhaṃ tataḥ /<br />
            parvatāgranadītīraikaliṅgādi yaducyate // 80
             <span class="ref">AbhT_15.80</span></p>
         
         <p id="AbhT_15.81">
            tadbāhyamiha tatsiddhiviśeṣāya na muktaye /<br />
            ābhyantaraṃ nagāgrādi dehāntaḥ prāṇayojanam // 81
             <span class="ref">AbhT_15.81</span></p>
         
         <p id="AbhT_15.82">
            sādhakānāmupāyaḥ syātsiddhaye natu muktaye /<br />
            pīṭhasthānaṃ sadā yāgayogyaṃ śāstreṣu bhaṇyate // 82
             <span class="ref">AbhT_15.82</span></p>
         
         <p id="AbhT_15.83">
            tacca bāhyāntarādrūpādbahirdehe ca susphuṭam /<br />
            yataḥ śrīnaiśasañcāre parameśo nyarūpayat // 83
             <span class="ref">AbhT_15.83</span></p>
         
         <p id="AbhT_15.84">
            tasyecchā pīṭhamādhāro yatrasthaṃ sacarācaram /<br />
            agryaṃ tatkāmarūpaṃ syādbindunādadvayaṃ tataḥ // 84
             <span class="ref">AbhT_15.84</span></p>
         
         <p id="AbhT_15.85">
            nādapīṭhaṃ pūrṇagirirdakṣiṇe vāmataḥ punaḥ /<br />
            pīṭhamuḍḍayanaṃ bindurmukhyaṃ pīṭhatrayaṃ tvidam // 85
             <span class="ref">AbhT_15.85</span></p>
         
         <p id="AbhT_15.86">
            jñeyaṃ saṃkalpanārūpamardhapīṭhamataḥ param /<br />
            śāktaṃ kuṇḍalinī vedakalaṃ ca tryupapīṭhakam // 86
             <span class="ref">AbhT_15.86</span></p>
         
         <p id="AbhT_15.87">
            devīkoṭṭojjayinyau dve tathā kulagiriḥ paraḥ /<br />
            lālanaṃ baindavaṃ vyāptiriti saṃdohakatrayam // 87
             <span class="ref">AbhT_15.87</span></p>
         
         <p id="AbhT_15.88">
            puṇḍravardhanavārendre tathaikāmramidaṃ bahiḥ /<br />
            navadhā kathitaṃ pīṭhamantarbāhyakrameṇa tat // 88
             <span class="ref">AbhT_15.88</span></p>
         
         <p id="AbhT_15.89">
            kṣetrāṣṭakaṃ kṣetravido hṛdambhojadalāṣṭakam /<br />
            prayāgo varaṇā paścādaṭṭahāso jayantikā // 89
             <span class="ref">AbhT_15.89</span></p>
         
         <p id="AbhT_15.90">
            vārāṇasī ca kāliṅgaṃ kulūtā lāhulā tathā /<br />
            upakṣetrāṣṭakaṃ prāhurhṛtpadmāgradalāṣṭakam // 90
             <span class="ref">AbhT_15.90</span></p>
         
         <p id="AbhT_15.91">
            virajairuḍikā hālā elā pūḥ kṣīrikā purī /<br />
            māyākhyā marudeśaśca bāhyābhyantararūpataḥ // 91
             <span class="ref">AbhT_15.91</span></p>
         
         <p id="AbhT_15.92">
            hṛtpadmadalasandhīnāmupasaṃdohakāṣṭatā /<br />
            jālandharaṃ ca naipālaṃ kaśmīrā gargikā haraḥ // 92
             <span class="ref">AbhT_15.92</span></p>
         
         <p id="AbhT_15.93">
            mlecchadigdvāravṛttiśca kurukṣetraṃ ca kheṭakam /<br />
            dvipathaṃ dvayasaṃghaṭṭāttripathaṃ trayamelakāt // 93
             <span class="ref">AbhT_15.93</span></p>
         
         <p id="AbhT_15.94">
            catuṣpathaṃ śaktimato layāttatraiva manvate /<br />
            nāsāntatālurandhrāntametaddehe vyavasthitam // 94
             <span class="ref">AbhT_15.94</span></p>
         
         <p id="AbhT_15.95">
            bhrūmadhyakaṇṭhahṛtsaṃjñaṃ madhyamaṃ tadudāhṛtam /<br />
            nābhikandamahānandadhāma tatkaulikaṃ trayam // 95
             <span class="ref">AbhT_15.95</span></p>
         
         <p id="AbhT_15.96">
            parvatāgraṃ nadītīramekaliṅgaṃ tadeva ca /<br />
            kiṃ vātibahunā sarvaṃ saṃvittau prāṇagaṃ tataḥ // 96
             <span class="ref">AbhT_15.96</span></p>
         
         <p id="AbhT_15.97">
            tato dehasthitaṃ tasmāddehāyatanago bhavet /<br />
            bāhye tu tādṛśāntaḥsthayogamārgaviśāradāḥ // 97
             <span class="ref">AbhT_15.97</span></p>
         
         <p id="AbhT_15.98">
            devyaḥ svabhāvājjāyante pīṭhaṃ tadvāhyamucyate /<br />
            yathā svabhāvato mlecchā adharmapathavartinaḥ // 98
             <span class="ref">AbhT_15.98</span></p>
         
         <p id="AbhT_15.99">
            tatra deśe niyatyetthaṃ jñānayogau sthitau kvacit /<br />
            yathācātanmayo@pyeti pāpitāṃ taiḥ samāgamāt // 99
             <span class="ref">AbhT_15.99</span></p>
         
         <p id="AbhT_15.100">
            tathā pīṭhasthito@pyeti jñānayogādipātratām /<br />
            mukhyatvena śarīre@ntaḥ prāṇe saṃvidi paśyataḥ // 100
             <span class="ref">AbhT_15.100</span></p>
         
         <p id="AbhT_15.101">
            viśvametatkimanyaiḥ syādbahirbhramaṇaḍambaraiḥ /<br />
            ityevamantarbāhye ca tattaccakraphalārthinām // 101
             <span class="ref">AbhT_15.101</span></p>
         
         <p id="AbhT_15.102">
            sthānabhedo vicitraśca sa śāstre saṃkhyayojjhitaḥ /<br />
            śrīvīrāvalihṛdaye sapta sthānāni śaktikamalayugam // 102
             <span class="ref">AbhT_15.102</span></p>
         
         <p id="AbhT_15.103">
            surapathacatuṣpathākhyaśmaśānamekāntaśūnyavṛkṣau ca /<br />
            iti nirvacanaguṇasthityupacāradṛśā vibodha evoktaḥ // 103
             <span class="ref">AbhT_15.103</span></p>
         
         <p id="AbhT_15.104">
            tadadhiṣṭhite ca cakre śārīre bahiratho bhavedyāgaḥ /<br />
            muktaye tanna yāgasya sthānabhedaḥ prakalpyate // 104
             <span class="ref">AbhT_15.104</span></p>
         
         <p id="AbhT_15.105">
            deśopāyā na sā yasmātsā hi bhāvaprasādataḥ /<br />
            uktaṃ ca śrīniśācāre siddhisādhanakāṅkṣiṇām // 105
             <span class="ref">AbhT_15.105</span></p>
         
         <p id="AbhT_15.106">
            sthānaṃ mumukṣuṇā tyājyaṃ sarpakañcukavattvidam /<br />
            muktirna sthānajanitā yadā śrotrapathaṃ gatam // 106
             <span class="ref">AbhT_15.106</span></p>
         
         <p id="AbhT_15.107">
            gurostattvaṃ tadā muktistaddārḍhyāya tu pūjanam /<br />
            yatra yatra hṛdambhojaṃ vikāsaṃ pratipadyate // 107
             <span class="ref">AbhT_15.107</span></p>
         
         <p id="AbhT_15.108">
            tatraiva dhāmni bāhye@ntaryāgaśrīḥ pratitiṣṭhati /<br />
            nānyatragatyā mokṣo@sti so@jñānagranthikartanāt // 108
             <span class="ref">AbhT_15.108</span></p>
         
         <p id="AbhT_15.109">
            tacca saṃvidvikāsena śrīmadvīrāvalīpade /<br />
            guravastu vimuktau vā siddhau vā vimalā matiḥ // 109
             <span class="ref">AbhT_15.109</span></p>
         
         <p id="AbhT_15.110">
            heturityubhayatrāpi yāgauko yanmanoramam /<br />
            niyatiprāṇatāyogātsāmagrītastu yadyapi // 110
             <span class="ref">AbhT_15.110</span></p>
         
         <p id="AbhT_15.111">
            siddhayo bhāvavaimalyaṃ tathāpi nikhilottamam /<br />
            vimalībhūtahṛdayo yattatra pratibimbayet // 111
             <span class="ref">AbhT_15.111</span></p>
         
         <p id="AbhT_15.112">
            sādhyaṃ tadasya dārḍhyena saphalatvāya kalpate /<br />
            uktaṃ śrīsāraśāstre ca nirvikalpo hi sidhyati // 112
             <span class="ref">AbhT_15.112</span></p>
         
         <p id="AbhT_15.113">
            kliśyante savikalpāstu kalpokte@pi kṛte sati /<br />
            tadākramya balaṃ mantrā ayamevodayaḥ sphuṭaḥ // 113
             <span class="ref">AbhT_15.113</span></p>
         
         <p id="AbhT_15.114">
            ityādibhiḥ spandavākyairetadeva nirūpitam /<br />
            tasmātsiddhyai vimuktyai vā pūjājapasamādhiṣu // 114
             <span class="ref">AbhT_15.114</span></p>
         
         <p id="AbhT_15.115">
            tatsthānaṃ yatra viśrāntisundaraṃ hṛdayaṃ bhavet /<br />
            yāgaukaḥ prāpya śuddhātmā bahireva vyavasthitaḥ // 115
             <span class="ref">AbhT_15.115</span></p>
         
         <p id="AbhT_15.116">
            nyāsaṃ sāmānyataḥ kuryādbahiryāgaprasiddhaye /<br />
            mātṛkāṃ mālinīṃ vātha dvitayaṃ vā kramākramāt // 116
             <span class="ref">AbhT_15.116</span></p>
         
         <p id="AbhT_15.117">
            sṛṣṭyapyayadvayaiḥ kuryādekaikaṃ saṃghaśo dviśaḥ /<br />
            lalāṭavaktre dṛkkarṇanāsāgaṇḍaradauṣṭhage // 117
             <span class="ref">AbhT_15.117</span></p>
         
         <p id="AbhT_15.118">
            dvaye dvaye śikhājihve visargāntāstu ṣoḍaśa /<br />
            dakṣānyayoḥ skandhabāhukarāṅgulinakhe kacau // 118
             <span class="ref">AbhT_15.118</span></p>
         
         <p id="AbhT_15.119">
            vargau ṭatau kramātkaṭyāmūrvādiṣu niyojayet /<br />
            pavargaṃ pārśvayoḥ pṛṣṭhe jaṭhare hṛdyatho nava // 119
             <span class="ref">AbhT_15.119</span></p>
         
         <p id="AbhT_15.120">
            tvagraktamāṃsasūtrāsthivasāśukrapurogamān /<br />
            ityeṣa mātṛkānyāso mālinyāstu nirūpyate // 120
             <span class="ref">AbhT_15.120</span></p>
         
         <p id="AbhT_15.121">
            na śikhā ṛ ṝ ḷ ḷḷ ca śiromālā tha mastakam /<br />
            netrāṇi cordhve dho@nye ī ghrāṇaṃ mudre ṇu ṇū śrutī // 121
             <span class="ref">AbhT_15.121</span></p>
         
         <p id="AbhT_15.122">
            bakavarga+i+ā vaktradantajihvāgiri kramāt /<br />
            vabhayāḥ kaṇṭhadakṣādiskandhayorbhujayorḍaḍhau // 122
             <span class="ref">AbhT_15.122</span></p>
         
         <p id="AbhT_15.123">
            ṭho hastayorjhañau śākhā jraṭau śūlakapālake /<br />
            pa hṛcchalau stanau kṣīramā sa jīvo visargayuk // 123
             <span class="ref">AbhT_15.123</span></p>
         
         <p id="AbhT_15.124">
            prāṇo havarṇaḥ kathitaḥ ṣakṣāvudaranābhigau /<br />
            maśāntā kaṭiguhyoruyugmagā jānunī tathā // 124
             <span class="ref">AbhT_15.124</span></p>
         
         <p id="AbhT_15.125">
            eaikārau tatparau tu jaṅghe caraṇagau daphau /<br />
            ityeṣā mālinī devī śaktimatkṣobhitā yataḥ // 125
             <span class="ref">AbhT_15.125</span></p>
         
         <p id="AbhT_15.126">
            kṛtyāveśāttataḥ śāktī tanuḥ sā paramārthataḥ /<br />
            anyonyaṃ bījayonīnāṃ kṣobhādvaisargikodayāt // 126
             <span class="ref">AbhT_15.126</span></p>
         
         <p id="AbhT_15.127">
            kāṃ kāṃ siddhiṃ na vitaretkiṃ vā nyūnaṃ na pūrayet /<br />
            yonibījārṇasāṃkaryaṃ bahudhā yadyapi sthitam // 127
             <span class="ref">AbhT_15.127</span></p>
         
         <p id="AbhT_15.128">
            tathāpi nādiphānto@yaṃ kramo mukhyaḥ prakīrtitaḥ /<br />
            phakārādisamuccārānnakārānte@dhvamaṇḍalam // 128
             <span class="ref">AbhT_15.128</span></p>
         
         <p id="AbhT_15.129">
            saṃhṛtya saṃvidyā pūrṇā sā śabdairvarṇyate katham /<br />
            ataḥ śāstreṣu bahudhā kulaputtalikādibhiḥ // 129
             <span class="ref">AbhT_15.129</span></p>
         
         <p id="AbhT_15.130">
            bhedairgītā hi mukhyeyaṃ nādiphānteti mālinī /<br />
            śabdarāśerbhairavasya yānucchūnatayāntarī // 130
             <span class="ref">AbhT_15.130</span></p>
         
         <p id="AbhT_15.131">
            sā māteva bhaviṣyattvāttenāsau mātṛkoditā /<br />
            mālinī mālitā rudrairdhārikā siddhimokṣayoḥ // 131
             <span class="ref">AbhT_15.131</span></p>
         
         <p id="AbhT_15.132">
            phaleṣu puṣpitā pūjyā saṃhāradhvaniṣaṭpadī /<br />
            saṃhāradānādānādiśaktiyuktā yato ralau // 132
             <span class="ref">AbhT_15.132</span></p>
         
         <p id="AbhT_15.133">
            ekatvena smarantīti śaṃbhunātho nirūcivān /<br />
            śabdarāśirmālinī ca śivaśaktyātmakaṃ tvidam // 133
             <span class="ref">AbhT_15.133</span></p>
         
         <p id="AbhT_15.134">
            ekaikatrāpi pūrṇatvācchivaśaktisvabhāvatā /<br />
            tena bhraṣṭe vidhau vīrye svarūpe vānayā param // 134
             <span class="ref">AbhT_15.134</span></p>
         
         <p id="AbhT_15.135">
            mantrā nyastāḥ punarnyāsātpūryante tatphalapradāḥ /<br />
            uktaṃ śrīpūrvatantre ca viśeṣavidhihīnite // 135
             <span class="ref">AbhT_15.135</span></p>
         
         <p id="AbhT_15.136">
            nyasyecchāktaśarīrārthaṃ bhinnayoni tu mālinīm /<br />
            viśeṣaṇamidaṃ hetau hetvarthaśca nirūpitaḥ // 136
             <span class="ref">AbhT_15.136</span></p>
         
         <p id="AbhT_15.137">
            yatheṣṭaphalasiddhyai cetyatraivedamabhāṣata /<br />
            sāñjanā api ye mantrā gāruḍādyā na te param // 137
             <span class="ref">AbhT_15.137</span></p>
         
         <p id="AbhT_15.138">
            mālinyā pūritāḥ sidhdyai balādeva tu muktaye /<br />
            tasmātphalepsurapyanya mantraṃ nyasyātra mālinīm // 138
             <span class="ref">AbhT_15.138</span></p>
         
         <p id="AbhT_15.139">
            nyasyejjaptvāpica japedayatnādapavṛktaye /<br />
            ityevaṃ mātṛkāṃ nyasyenmālinīṃ vā kramāddvayam // 139
             <span class="ref">AbhT_15.139</span></p>
         
         <p id="AbhT_15.140">
            siddhimuktyanusārādvā varṇānvā yugapaddvayoḥ /<br />
            akṣahrīṃ naphahrīmetau piṇḍau saṃghāvihānayoḥ // 140
             <span class="ref">AbhT_15.140</span></p>
         
         <p id="AbhT_15.141">
            vācakau nyāsa etābhyāṃ kṛte nyāse@thavaikakaḥ /<br />
            eṣa cāṅgatanubrahmayukto vā tadviparyayaḥ // 141
             <span class="ref">AbhT_15.141</span></p>
         
         <p id="AbhT_15.142">
            sāmudāyikavinyāse pṛthak piṇḍāvimau kramāt /<br />
            akramādathavā nyasyedekamevātha yojayet // 142
             <span class="ref">AbhT_15.142</span></p>
         
         <p id="AbhT_15.143">
            kriyayā siddhikāmo yaḥ sa kriyāṃ bhūyasīṃ caret /<br />
            anīpsurapi yastasmai bhūyase svaphalāya sā // 143
             <span class="ref">AbhT_15.143</span></p>
         
         <p id="AbhT_15.144">
            yastu dhyānajapābhyāsaiḥ siddhīpsuḥ sa kriyāṃ param /<br />
            saṃskṛtyai svecchayā kuryāt prāṅnayenātha bhūyasīm // 144
             <span class="ref">AbhT_15.144</span></p>
         
         <p id="AbhT_15.145">
            mumukṣuratha tasmai vā yathābhīṣṭaṃ samācaret /<br />
            śivatāpattirevārtho hyeṣāṃ nyāsādikarmaṇām // 145
             <span class="ref">AbhT_15.145</span></p>
         
         <p id="AbhT_15.146">
            evaṃ nyāsaṃ vidhāyārghapātre vidhimupācaret /<br />
            uktanītyaiva tatpaścāt pūjayennyastavācakaiḥ // 146
             <span class="ref">AbhT_15.146</span></p>
         
         <p id="AbhT_15.147">
            yataḥ samastabhāvānāṃ śivātsiddhimayādatho /<br />
            pūrṇādavyatirekitvaṃ kārakāṇāmihārcayā // 147
             <span class="ref">AbhT_15.147</span></p>
         
         <p id="AbhT_15.148">
            samastaṃ kārakavrātaṃ śivābhinnaṃ pradarśitam /<br />
            pūjodāharaṇe sarvaṃ vyaśnute gamanādyapi // 148
             <span class="ref">AbhT_15.148</span></p>
         
         <p id="AbhT_15.149">
            yathāhi vāhakaṭakabhramasvātantryamāgataḥ /<br />
            aśvaḥ saṃgrāmarūḍho@pi tāṃ śikṣāṃ nātivartate // 149
             <span class="ref">AbhT_15.149</span></p>
         
         <p id="AbhT_15.150">
            tathārcanakriyābhyāsaśivībhāvitakārakaḥ /<br />
            gacchaṃstiṣṭhannapi dvaitaṃ kārakāṇāṃ vyapojjhati // 150
             <span class="ref">AbhT_15.150</span></p>
         
         <p id="AbhT_15.151">
            tathaikyābhyāsaniṣṭhasyākramādviśvamidaṃ haṭhāt /<br />
            saṃpūrṇaśivatākṣobhanarīnartadiva sphuret // 151
             <span class="ref">AbhT_15.151</span></p>
         
         <p id="AbhT_15.152">
            uvāca pūjanastotre hyasmākaṃ paramo guruḥ /<br />
            aho svādurasaḥ ko@pi śivapūjāmayotsavaḥ // 152
             <span class="ref">AbhT_15.152</span></p>
         
         <p id="AbhT_15.153">
            ṣaṭtriṃśato@pi tattvānāṃ kṣobho yatrollasatyalam /<br />
            tadetādṛkpūrṇaśivaviśvāveśāya ye@rcanam // 153
             <span class="ref">AbhT_15.153</span></p>
         
         <p id="AbhT_15.154">
            kurvanti te śivā eva tānpūrṇānprati kiṃ phalam /<br />
            vināpi jñānayogābhyāṃ kriyā nyāsārcanādikā // 154
             <span class="ref">AbhT_15.154</span></p>
         
         <p id="AbhT_15.155">
            itthamaikyasamāpattidānātparaphalapradā /<br />
            sādhakasyāpi tatsadvipradamantraikatāṃ gatam // 155
             <span class="ref">AbhT_15.155</span></p>
         
         <p id="AbhT_15.156">
            viśvaṃ vrajadavighnatvaṃ svāṃ siddhiṃ śīghramāvahet /<br />
            uktaṃ ca parameśena na vidhirnārcanakramaḥ // 156
             <span class="ref">AbhT_15.156</span></p>
         
         <p id="AbhT_15.157">
            kevalaṃ smaraṇātsiddhirvāñchiteti matādiṣu /<br />
            tadevaṃ tanmayībhāvadāyinyarcākriyā yataḥ // 157
             <span class="ref">AbhT_15.157</span></p>
         
         <p id="AbhT_15.158">
            samastakārakaikātmyaṃ tenāsyāḥ paramaṃ vapuḥ /<br />
            yaṣṭrādhārasya tādātmyaṃ sthānaśuddhividhikramāt // 158
             <span class="ref">AbhT_15.158</span></p>
         
         <p id="AbhT_15.159">
            yaṣṭṛyājyatadādhārakaraṇādānasaṃpradāḥ /<br />
            nyāsakrameṇa śivatātādātmyamadhiśerate // 159
             <span class="ref">AbhT_15.159</span></p>
         
         <p id="AbhT_15.160">
            arghapātramapādānaṃ tasmādādīyate yataḥ /<br />
            yacca tatsthaṃ jalādyetatkaraṇaṃ śodhane@rcane // 160
             <span class="ref">AbhT_15.160</span></p>
         
         <p id="AbhT_15.161">
            arghapātrāmbuvipruḍbhiḥ spṛṣṭaṃ sarvaṃ hi śudhyati /<br />
            śivārkakarasaṃsparśātkānyā śuddhirbhaviṣyati // 161
             <span class="ref">AbhT_15.161</span></p>
         
         <p id="AbhT_15.162">
            ūce śrīpūrvaśāstre tadarghapātravidhau vibhuḥ /<br />
            na cāsaṃśodhitaṃ vastu kiṃcidapyupakalpayet // 162
             <span class="ref">AbhT_15.162</span></p>
         
         <p id="AbhT_15.163">
            tena śuddhaṃ tu sarvaṃ yadaśuddhamapi tacchuci /<br />
            aśuddhatā ca vijñeyā paśutacchāsanāśayāt // 163
             <span class="ref">AbhT_15.163</span></p>
         
         <p id="AbhT_15.164">
            svatādavasthyātpūrvasmādathavāpyupakalpitāt /<br />
            tena yadyadihāsannaṃ saṃvidaścidanugrahāt // 164
             <span class="ref">AbhT_15.164</span></p>
         
         <p id="AbhT_15.165">
            kiyato@pi tadatyantaṃ yogyaṃ yāge@tra jīvavat /<br />
            anena nayayogena yadāsattividūrate // 165
             <span class="ref">AbhT_15.165</span></p>
         
         <p id="AbhT_15.166">
            saṃvideti tadā tatra yogyāyogyatvamādiśet /<br />
            vīrāṇāmata eveha mithaḥ svapratimāmṛtam // 166
             <span class="ref">AbhT_15.166</span></p>
         
         <p id="AbhT_15.167">
            tattadyāgavidhāviṣṭaṃ gurubhirbhāvitātmabhiḥ /<br />
            unmajjayati nirmagnāṃ saṃvidaṃ yattu suṣṭhu tat // 167
             <span class="ref">AbhT_15.167</span></p>
         
         <p id="AbhT_15.168">
            arcāyai yogyamānando yasmādunmagnatā citaḥ /<br />
            tenācidrūpadehādiprādhānyavinimajjakam // 168
             <span class="ref">AbhT_15.168</span></p>
         
         <p id="AbhT_15.169">
            ānandajananaṃ pūjāyogyaṃ hṛdayahāri yat /<br />
            ataḥ kulakramottīrṇatrikasāramatādiṣu // 169
             <span class="ref">AbhT_15.169</span></p>
         
         <p id="AbhT_15.170">
            madyakādambarīśīdhudravyādermahimā param /<br />
            lokasthitiṃ racayituṃ madyādeḥ paśuśāsane // 170
             <span class="ref">AbhT_15.170</span></p>
         
         <p id="AbhT_15.171">
            proktā hyaśuddhistatraiva tasya kvāpi viśuddhatā /<br />
            pañcagavye pavitratvaṃ somacarṇanapātrayoḥ // 171
             <span class="ref">AbhT_15.171</span></p>
         
         <p id="AbhT_15.172">
            vidhiścāvabhṛthasnānaṃ haste kṛṣṇaviṣāṇitā /<br />
            na patnyā ca vinā yāgaḥ sarvadaivatatulyatā // 172
             <span class="ref">AbhT_15.172</span></p>
         
         <p id="AbhT_15.173">
            surāhutirbrahmasatre vapāntrahṛdayāhutiḥ /<br />
            pāśaveṣvapi śāstreṣu tadadarśi maheśinā // 173
             <span class="ref">AbhT_15.173</span></p>
         
         <p id="AbhT_15.174">
            ghorāndhyahaimananiśāmadhyagāciradīptivat /<br />
            bhakṣyo haṃso na bhakṣyo@sāviti ripratipattiṣu // 174
             <span class="ref">AbhT_15.174</span></p>
         
         <p id="AbhT_15.175">
            smārtīṣu vijayatyeko yaḥ śivābhedaśuddhikaḥ /<br />
            ajñatvavedādarśitvarāgadveṣādayo hyamī // 175
             <span class="ref">AbhT_15.175</span></p>
         
         <p id="AbhT_15.176">
            munīnāṃ vacasi svasminprāmāṇyonmūlanakṣamāḥ /<br />
            vede@pi yadabhakṣyaṃ tadbhakṣyamityupadiśyate // 176
             <span class="ref">AbhT_15.176</span></p>
         
         <p id="AbhT_15.177">
            na vidhipratiṣedhākhyadharmayorekamāspadam /<br />
            atha tatra na tadbhakṣyaṃ tadā tena tathā tataḥ // 177
             <span class="ref">AbhT_15.177</span></p>
         
         <p id="AbhT_15.178">
            evaṃ viṣayabhedānno śivokterbādhikā śrutiḥ /<br />
            kvacidviṣayatulyatvādbādhyabādhakatā yadi // 178
             <span class="ref">AbhT_15.178</span></p>
         
         <p id="AbhT_15.179">
            tadbādhyā śrutireveti prāgevaitannirūpitam /<br />
            prakṛtaṃ brūmahe kṛtvā nyāsaṃ dehārghapātrayoḥ // 179
             <span class="ref">AbhT_15.179</span></p>
         
         <p id="AbhT_15.180">
            sāmānyamarghapātrāmbhovipruḍbhiḥ prokṣya cākhilam /<br />
            yāgopakaraṇaṃ paścādbāhyayāgaṃ samācaret // 180
             <span class="ref">AbhT_15.180</span></p>
         
         <p id="AbhT_15.181">
            prabhāmaṇḍalake khe vā suliptāyāṃ ca vā bhuvi /<br />
            triśūlārkavṛṣāndikasthā mātaraḥ kṣetrapaṃ yajet // 181
             <span class="ref">AbhT_15.181</span></p>
         
         <p id="AbhT_15.182">
            yoginīśca pṛthaṅmantrairoṃnamonāmayojitaiḥ /<br />
            ekoccāreṇa vā bāhyaparivāretiśabditāḥ // 182
             <span class="ref">AbhT_15.182</span></p>
         
         <p id="AbhT_15.183">
            tāro nāma caturthyantaṃ namaścetyarcane manuḥ /<br />
            evaṃ bahiḥ pūjayitvā dvāraṃ prokṣya prapūjayet // 183
             <span class="ref">AbhT_15.183</span></p>
         
         <p id="AbhT_15.184">
            triśiraḥśāsanādau ca sa dṛṣṭo vidhirucyate /<br />
            gaṇeśalakṣmyau dvārordhve dakṣe vāme tayoḥ punaḥ // 184
             <span class="ref">AbhT_15.184</span></p>
         
         <p id="AbhT_15.185">
            madhye vāgīśvarīṃ diṇḍimahodarayugaṃ tathā /<br />
            kramātsvadakṣavāmasthaṃ tathaitena krameṇa ca // 185
             <span class="ref">AbhT_15.185</span></p>
         
         <p id="AbhT_15.186">
            ekaikaṃ pūjayetsamyaṅ nandikālau trimārgagām /<br />
            kālindīṃ chāgameṣāsyau svadakṣāddvāḥsthaśākhayoḥ // 186
             <span class="ref">AbhT_15.186</span></p>
         
         <p id="AbhT_15.187">
            adhodehalyananteśādhāraśaktīśca pūjayet /<br />
            dvāramadhye sarasvatyā mahāstraṃ pūjayedamī // 187
             <span class="ref">AbhT_15.187</span></p>
         
         <p id="AbhT_15.188">
            padmādhāragatāḥ sarve@pyuditā vighnanāśakāḥ /<br />
            pūjane pūrvavanmantro dīpakadvayakalpitaḥ // 188
             <span class="ref">AbhT_15.188</span></p>
         
         <p id="AbhT_15.189">
            arghapuṣpasamālambhadhūpanaivedyavandanaiḥ /<br />
            pūjāṃ kuryādihārghaścāpyuttamadravyayojitaḥ // 189
             <span class="ref">AbhT_15.189</span></p>
         
         <p id="AbhT_15.190">
            ekoccāreṇa vā kuryāddvāḥsthadaivatapūjanam /<br />
            rahasyapūjāṃ cetkuryāttadbāhyaparivārakam // 190
             <span class="ref">AbhT_15.190</span></p>
         
         <p id="AbhT_15.191">
            dvāḥsthāṃśca pūjayedantardevāgre kalpanākramāt /<br />
            kṣiptvāstrajaptaṃ kusumaṃ jvaladveśmani vghnanut // 191
             <span class="ref">AbhT_15.191</span></p>
         
         <p id="AbhT_15.192">
            praviśya śivaraśmīddhadṛśā veśmāvalokayet /<br />
            diśo@streṇa ca badhnīyācchādayedvarmaṇākhilāḥ // 192
             <span class="ref">AbhT_15.192</span></p>
         
         <p id="AbhT_15.193">
            tatrottarāśābhimukho mumukṣustādṛśāya vā /<br />
            viśettathā hyaghorāgniḥ pāśānpluṣyati bandhakān // 193
             <span class="ref">AbhT_15.193</span></p>
         
         <p id="AbhT_15.194">
            yadyapyasti na diṅnāma kācitpūrvāparādikā /<br />
            pratyayo hi na tasyāḥ syādekasyā anupāhiteḥ // 194
             <span class="ref">AbhT_15.194</span></p>
         
         <p id="AbhT_15.195">
            upādhiḥ pūrvatādiṣṭa iti cettatkṛtaṃ diśā /<br />
            upādhimātraṃ tu tathā vaicitryāya kathaṃ bhavet // 195
             <span class="ref">AbhT_15.195</span></p>
         
         <p id="AbhT_15.196">
            tasmātsaṃvitprakāśo@yaṃ mūrtyābhāsanabhāgataḥ /<br />
            pūrvādidigvibhāgākhyavaicitryollekhadurmadaḥ // 196
             <span class="ref">AbhT_15.196</span></p>
         
         <p id="AbhT_15.197">
            tatra yadyatprakāśena sadā svīkaraṇe kṣamam /<br />
            tadevordhvaṃ prakāśātma sparśāyogyamadhaḥ punaḥ // 197
             <span class="ref">AbhT_15.197</span></p>
         
         <p id="AbhT_15.198">
            kiṃcitprakāśatā madhyaṃ tato vai diksamudbhavaḥ /<br />
            kiṃcitprakāśayogyasya saṃmukhaṃ prasaratpuraḥ // 198
             <span class="ref">AbhT_15.198</span></p>
         
         <p id="AbhT_15.199">
            parāṅmukhaṃ tu tatpaścāditi digdvayamāgatam /<br />
            prakāśaḥ saṃmukhaṃ vastu gṛhītvodriktaraśmikaḥ // 199
             <span class="ref">AbhT_15.199</span></p>
         
         <p id="AbhT_15.200">
            yatra tiṣṭhoddakṣiṇaṃ tatprakāśasyānukūlyataḥ /<br />
            dakṣiṇasya puraḥsaṃsthaṃ vāmamityupadiśyate // 200
             <span class="ref">AbhT_15.200</span></p>
         
         <p id="AbhT_15.201">
            tatprakāśitameyendusparśasaumyaṃ tadeva hi /<br />
            evamāśācatuṣke@sminmadhyaviśrāntiyogataḥ // 201
             <span class="ref">AbhT_15.201</span></p>
         
         <p id="AbhT_15.202">
            catuṣkamanyattenāṣṭau diśastattadadhiṣṭhitāḥ /<br />
            evaṃ prakāśamātre@sminvarade parame śive // 202
             <span class="ref">AbhT_15.202</span></p>
         
         <p id="AbhT_15.203">
            digvibhāgaḥ sthito loke śāstre@pica tathocyate /<br />
            kramātsadāśivādhīśaḥ pañcamantratanuryataḥ // 203
             <span class="ref">AbhT_15.203</span></p>
         
         <p id="AbhT_15.204">
            īśanraghoravāmākhyasadyo@dhobhedato diśaḥ /<br />
            īśa ūrdhvaṃ prakāśatvātpūrvaṃ vaktraṃ prasāri yat // 204
             <span class="ref">AbhT_15.204</span></p>
         
         <p id="AbhT_15.205">
            puruṣo dakṣiṇācaṇḍo vāmā vāmastu saumyakaḥ /<br />
            parāṅmukhatayā sadyaḥ paścimā paribhāṣyate // 205
             <span class="ref">AbhT_15.205</span></p>
         
         <p id="AbhT_15.206">
            pātālavaktramadharamaprakāśatayā sthiteḥ /<br />
            khamarudvahnijalabhūkhāni vaktrāṇyamuṣya hi // 206
             <span class="ref">AbhT_15.206</span></p>
         
         <p id="AbhT_15.207">
            mukhyatvena khamevordhvaṃ prakāśamayamucyate /<br />
            tadeva mukhyato@dhastādaprakāśaṃ yataḥ sphuṭam // 207
             <span class="ref">AbhT_15.207</span></p>
         
         <p id="AbhT_15.208">
            madhye tu yatprakāśaṃ tanna prakāśyaṃ na cetarat /<br />
            prakāśatvāddiśyamānamato@smindikcatuṣṭayam // 208
             <span class="ref">AbhT_15.208</span></p>
         
         <p id="AbhT_15.209">
            pañcamantratanurnātha itthaṃ viśvadigīśvaraḥ /<br />
            tato@pīśastathā rudro viṣṇurbrahmā tathā sthitaḥ // 209
             <span class="ref">AbhT_15.209</span></p>
         
         <p id="AbhT_15.210">
            ūrdhvābhivyaktyayogyatvādviṣṇordhātuśca pañcamam /<br />
            na vaktraṃ tau bhedamayau sṛṣṭisthitiprabhū yataḥ // 210
             <span class="ref">AbhT_15.210</span></p>
         
         <p id="AbhT_15.211">
            digvibhāgastu tajjo@sti vadanānāṃ catuṣṭayāt /<br />
            pañcamasya yujitve tau parityaktanijātmakau // 211
             <span class="ref">AbhT_15.211</span></p>
         
         <p id="AbhT_15.212">
            tato brahmāṇḍamadhye@pi jñānaśaktirvibho raviḥ /<br />
            diśāṃ vibhāgaṃ kurute prakāśaghanavṛttimān // 212
             <span class="ref">AbhT_15.212</span></p>
         
         <p id="AbhT_15.213">
            tathāhi viṣuvadyoge yataḥ pūrvaṃ pradṛśyate /<br />
            tatpūrva yatra tacchāyā tatpaścimamudāhṛtam // 213
             <span class="ref">AbhT_15.213</span></p>
         
         <p id="AbhT_15.214">
            tasmiñjigamiṣorasya yatsavyaṃ tattu dakṣiṇam /<br />
            tatraiṣa caṇḍatejobhirbhāti jājvalyamānavat // 214
             <span class="ref">AbhT_15.214</span></p>
         
         <p id="AbhT_15.215">
            tatpurovarti vāmaṃ tu tadbhāsā khacitaṃ manāk /<br />
            tata eva hi somyaṃ tannacāpi hyaprakāśakam // 215
             <span class="ref">AbhT_15.215</span></p>
         
         <p id="AbhT_15.216">
            yatrāsāvastamabhyeti tatpaścimamiti sthitiḥ /<br />
            tatraiva paścime yeṣāṃ prākprakāśāvalokanam // 216
             <span class="ref">AbhT_15.216</span></p>
         
         <p id="AbhT_15.217">
            tadeva pūrvameteṣāṃ yathādhvani nirūpitam /<br />
            sā sā dikca tathā tasya phaladāpi viparyaye // 217
             <span class="ref">AbhT_15.217</span></p>
         
         <p id="AbhT_15.218">
            vicitre phalasaṃpattiḥ prakāśādhīnikā yataḥ /<br />
            itthaṃ sūryāśrayā diksyātsā vicitrāpi tādṛśī // 218
             <span class="ref">AbhT_15.218</span></p>
         
         <p id="AbhT_15.219">
            adhiṣṭhitā maheśena citratadrūpadhāriṇā /<br />
            kiṃ vātibahunā yo@sau yaṣṭā tatsaṃmukhāditaḥ // 219
             <span class="ref">AbhT_15.219</span></p>
         
         <p id="AbhT_15.220">
            diśo@pi pravibhajyante prāksavyottarapaścimāḥ /<br />
            svānusārakṛtaṃ taṃ ca digvibhāgaṃ sadā śivaḥ // 220
             <span class="ref">AbhT_15.220</span></p>
         
         <p id="AbhT_15.221">
            adhitiṣṭhatyarkamiva sa vicitravapuryataḥ /<br />
            svotthā api diśaḥ sveśāḥ śakrādyā hyadhiśerate // 221
             <span class="ref">AbhT_15.221</span></p>
         
         <p id="AbhT_15.222">
            te hi prakāśaśaktyaṃśāḥ prakāśānuvidhāyinaḥ /<br />
            prakāśasya yadaiśvaryaṃ sa indro yattu tanmahaḥ // 222
             <span class="ref">AbhT_15.222</span></p>
         
         <p id="AbhT_15.223">
            so@gniryantṛtvabhīmatve yamo rakṣastadūnimā /<br />
            prakāśyaṃ varuṇastacca cāñcalyādvāyurucyate // 223
             <span class="ref">AbhT_15.223</span></p>
         
         <p id="AbhT_15.224">
            bhāvasañcayayogena vitteśastatkṣaye vibhuḥ /<br />
            adṛṣṭavigraho@nanto brahmordhve vṛṃhako vibhuḥ // 224
             <span class="ref">AbhT_15.224</span></p>
         
         <p id="AbhT_15.225">
            prakāśasyaiva śaktyaṃśā lokapāstena kīrtitāḥ /<br />
            itthaṃ svādhīnarūpāpi diksaurī tūpadiśyate // 225
             <span class="ref">AbhT_15.225</span></p>
         
         <p id="AbhT_15.226">
            tatra sarvo hi niṣkampaṃ prakāśatvaṃ prapadyate /<br />
            sarvago@pyanilo yadvadvyajanenopavījitaḥ // 226
             <span class="ref">AbhT_15.226</span></p>
         
         <p id="AbhT_15.227">
            prabuddhaḥ svāṃ kriyāṃ kuryāddharmanirṇodanādikām /<br />
            tadvatsarvagatāḥ sarvā aindyādyāḥ śaktayaḥ sphuṭam // 227
             <span class="ref">AbhT_15.227</span></p>
         
         <p id="AbhT_15.228">
            sādhakāśvāsasaṃbuddhāstattatsveṣṭaphalapradāḥ /<br />
            evaṃ saurī digīśānabrahmaviṣṇvīśasauśivaiḥ // 228
             <span class="ref">AbhT_15.228</span></p>
         
         <p id="AbhT_15.229">
            adhiṣṭhitā samāśvāsadārḍhyāttattatphalapradā /<br />
            sādhako yacca vā kṣetraṃ maṇḍalaṃ veśma vā bhajet // 229
             <span class="ref">AbhT_15.229</span></p>
         
         <p id="AbhT_15.230">
            sthitastadanusāreṇa madhyībhavati śaṃkaraḥ /<br />
            sa hi sarvamadhiṣṭhātā mādhyasthyeneti tasya yaḥ // 230
             <span class="ref">AbhT_15.230</span></p>
         
         <p id="AbhT_15.231">
            sauraḥ prakāśastatpūrvamitthaṃ syāddigvyavasthitiḥ /<br />
            tanmadhyasthitanāthasya grahītuṃ dakṣiṇaṃ mahaḥ // 231
             <span class="ref">AbhT_15.231</span></p>
         
         <p id="AbhT_15.232">
            udaṅmukhaḥ syāt pāścātyaṃ grahītuṃ pūrvatomukhaḥ /<br />
            upaviśya nijasthāne dehaśuddhiṃ samācaret // 232
             <span class="ref">AbhT_15.232</span></p>
         
         <p id="AbhT_15.233">
            aṅguṣṭhāgrātkālavahnijvālābhāsvaramutthitam /<br />
            astraṃ dhyātvā tacchikhābhirbahirantardahettanum // 233
             <span class="ref">AbhT_15.233</span></p>
         
         <p id="AbhT_15.234">
            dāhaśca dhvaṃsa evokto dhvaṃsakaṃ mantrasaṃjñitam /<br />
            tejastathābhilāpākhyasvavikalparasombhitam // 234
             <span class="ref">AbhT_15.234</span></p>
         
         <p id="AbhT_15.235">
            tena mantrāgninā dāho dehe puryaṣṭake tathā /<br />
            dehapuryaṣṭakāhantāvidhvaṃsādeva jāyate // 235
             <span class="ref">AbhT_15.235</span></p>
         
         <p id="AbhT_15.236">
            nahi sadbhāvamātreṇa deho@sāvanyadehavat /<br />
            ahantāyāṃ hi dehatvaṃ sā dhvastā taddaheddhruvam // 236
             <span class="ref">AbhT_15.236</span></p>
         
         <p id="AbhT_15.237">
            taddehasaṃskārabharo bhasmatvenātha yaḥ sthitaḥ /<br />
            taṃ varmavāyunādhūya tiṣṭhecchuddhacidātmani // 237
             <span class="ref">AbhT_15.237</span></p>
         
         <p id="AbhT_15.238">
            tasmindhruve nistaraṅge samāpattimupāgataḥ /<br />
            saṃvidaḥ sṛṣṭidharmitvādādyāmeti taraṅgitām // 238
             <span class="ref">AbhT_15.238</span></p>
         
         <p id="AbhT_15.239">
            saiva mūrtiriti khyātā tārasadbinduhātmikā /<br />
            tato navātmadevena nyāsastattvodayātmakaḥ // 239
             <span class="ref">AbhT_15.239</span></p>
         
         <p id="AbhT_15.240">
            aṅgavaktrāṇi tasyaiva svasthāneṣu niyojayet /<br />
            atha mātṛkayā prāgvattattattvasphuṭatātmakaḥ // 240
             <span class="ref">AbhT_15.240</span></p>
         
         <p id="AbhT_15.241">
            tritattvanyāsatā cāsya pṛṣṭhe kakṣyātrayāgate /<br />
            tato@ghorāṣṭakanyāsaḥ śirastaccaraṇātmakam // 241
             <span class="ref">AbhT_15.241</span></p>
         
         <p id="AbhT_15.242">
            tato@pi śivasadbhāvanyāsaḥ svāṃgasya saṃyutaḥ /<br />
            ittha kṛte pañcake@sminyattanmukhyatayā bhavet // 242
             <span class="ref">AbhT_15.242</span></p>
         
         <p id="AbhT_15.243">
            upāsyamarcyaṃ tatsāṅgaṃ ṣaṣṭhe nyāse niyojayet /<br />
            tenātra nyāsayogyo@sau bhagavānratiśekharaḥ // 243
             <span class="ref">AbhT_15.243</span></p>
         
         <p id="AbhT_15.244">
            ūrdhve nyāsyo navākhyasya mukhyatve@nyonyadhāmatā /<br />
            evaṃ bhairavasadbhāvanāthe mukhyatayā yadi // 244
             <span class="ref">AbhT_15.244</span></p>
         
         <p id="AbhT_15.245">
            upāsyatā tattatsthāna prāṅnyāsyo ratiśekharaḥ /<br />
            itthaṃ śrīpūrvaśāstre me saṃpradāyaṃ nyarūpayat // 245
             <span class="ref">AbhT_15.245</span></p>
         
         <p id="AbhT_15.246">
            śaṃbhunātho nyāsavidhau devo hi kathamanyathā /<br />
            nyāsa vivarjyate@muṣminnaṅgānyapyasya santi hi // 246
             <span class="ref">AbhT_15.246</span></p>
         
         <p id="AbhT_15.247">
            mūrtiḥ sṛṣṭistritattvaṃ cetyaṣṭau mūrtyaṅgasaṃyutāḥ /<br />
            śivaḥ sāṅgaśca vijñeyo nyāsaḥ ṣoḍhā prakīrtitaḥ // 247
             <span class="ref">AbhT_15.247</span></p>
         
         <p id="AbhT_15.248">
            asyopari tataḥ śāktaṃ nyāsaṃ kuryācca ṣaḍvidham /<br />
            parāparāṃ savaktrāṃ prāktataḥ prāgiti mālinīm // 248
             <span class="ref">AbhT_15.248</span></p>
         
         <p id="AbhT_15.249">
            paścātparāditritayaṃ śikhāhṛtpādagaṃ kramāt /<br />
            tataḥ kavaktrakaṇṭheṣu hṛnnābhīguhya+ūrutaḥ // 249
             <span class="ref">AbhT_15.249</span></p>
         
         <p id="AbhT_15.250">
            jānupāde@pyaghoryādyaṃ tato vidyāṅgapañcakam /<br />
            tatastvāvāhayecchaktiṃ mātṛsadbhāvarūpiṇīm // 250
             <span class="ref">AbhT_15.250</span></p>
         
         <p id="AbhT_15.251">
            yogeśvarīṃ parāṃ pūrṇāṃ kālasaṃkarṣiṇīṃ dhruvām /<br />
            aṅgavaktraparīvāraśaktidvādaśakādhikām // 251
             <span class="ref">AbhT_15.251</span></p>
         
         <p id="AbhT_15.252">
            sādhyānuṣṭhānabhedena nyāsakāle smaredguruḥ /<br />
            paraiva devītritayamadhye yābhedinī sthitā // 252
             <span class="ref">AbhT_15.252</span></p>
         
         <p id="AbhT_15.253">
            sānavacchedacinmātrasadbhāveyaṃ prakīrtitā /<br />
            sāraśāstre yāmale ca devyāstena prakīrtitaḥ // 253
             <span class="ref">AbhT_15.253</span></p>
         
         <p id="AbhT_15.254">
            mūrtiḥ savaktrā śaktiśca śaktitrayamathāṣṭakam /<br />
            pañcāṅgāni parā śaktirnyāsaḥ śākto@pi ṣaḍvidhaḥ // 254
             <span class="ref">AbhT_15.254</span></p>
         
         <p id="AbhT_15.255">
            yāmalo@yaṃ mahānyāsaḥ siddhimuktiphalapradaḥ /<br />
            muktyekārthī punaḥ pūrvaṃ śāktaṃ nyāsaṃ samācaret // 255
             <span class="ref">AbhT_15.255</span></p>
         
         <p id="AbhT_15.256">
            guravastvāhuritthaṃ yannyāsadvayamudāhṛtam /<br />
            mumukṣuṇā tu pādādi tatkāryaṃ saṃhṛtikramāt // 256
             <span class="ref">AbhT_15.256</span></p>
         
         <p id="AbhT_15.257">
            yāvantaḥ kīrtitā bhedāḥ śaṃbhuśaktyaṇuvācakāḥ /<br />
            tāvatsvapyeṣu mantreṣu nyāsaḥ ṣoḍhaiva kīrtitaḥ // 257
             <span class="ref">AbhT_15.257</span></p>
         
         <p id="AbhT_15.258">
            kiṃtvāvāhyastu yo mantraḥ sa tatrāṅgasamanvitaḥ /<br />
            ṣaṣṭhaḥ syāditi sarvatra ṣoḍhaivāyamudāhṛtaḥ // 258
             <span class="ref">AbhT_15.258</span></p>
         
         <p id="AbhT_15.259">
            mudrāpradarśanaṃ paścātkāyena manasā girā /<br />
            pañcāvasthā jāgradādyāḥ ṣaṣṭhyanuttaranāmikā // 259
             <span class="ref">AbhT_15.259</span></p>
         
         <p id="AbhT_15.260">
            ṣaṭkāraṇaṣaḍātmatvātṣaṭtriṃśattattvayojanam /<br />
            evaṃ ṣoḍhāmahānyāse kṛte viśvamidaṃ haṭhāt // 260
             <span class="ref">AbhT_15.260</span></p>
         
         <p id="AbhT_15.261">
            dehe tādātmyamāpannaṃ śuddhāṃ sṛṣṭiṃ prakāśayet /<br />
            mūrtinyāsātsamārabhya yā sṛṣṭiḥ prasṛtātra sā // 261
             <span class="ref">AbhT_15.261</span></p>
         
         <p id="AbhT_15.262">
            abhedamānīya kṛtā śuddhā nyāsabalakramāt /<br />
            tena ye@codayanmūḍhāḥ pāśadāhavidhūnane // 262
             <span class="ref">AbhT_15.262</span></p>
         
         <p id="AbhT_15.263">
            kṛte śānte śive rūḍhaḥ punaḥ kimavarohati /<br />
            iti te dūrato dhvastāḥ paramārthaṃ hi śāṃbhavam // 263
             <span class="ref">AbhT_15.263</span></p>
         
         <p id="AbhT_15.264">
            na vidusta svasaṃvittisphurattāsāravarjitāḥ /<br />
            na khalveṣa śivaḥ śānto nāma kaścidvibhedavān // 264
             <span class="ref">AbhT_15.264</span></p>
         
         <p id="AbhT_15.265">
            sarvetarādhvavyāvṛtto ghaṭatulyo@sti kutracit /<br />
            mahāprakāśarūpā hi yeyaṃ saṃvidvijṛmbhate // 265
             <span class="ref">AbhT_15.265</span></p>
         
         <p id="AbhT_15.266">
            sa śivaḥ śivataivāsya vaiśvarūpyāvabhāsitā /<br />
            tathābhāsanayogo@taḥ svarasenāsya jṛmbhate // 266
             <span class="ref">AbhT_15.266</span></p>
         
         <p id="AbhT_15.267">
            bhāsyamāno@tra cābhedaḥ svātmano bheda eva ca /<br />
            bhede vijṛmbhite māyā māyāmāturvijṛmbhate // 267
             <span class="ref">AbhT_15.267</span></p>
         
         <p id="AbhT_15.268">
            abhede jṛmbhate@syaiva māyāmātuḥ śivātmatā /<br />
            māyāpramātā tadrūpavikalpābhyāsapāṭavāt // 268
             <span class="ref">AbhT_15.268</span></p>
         
         <p id="AbhT_15.269">
            śiva eva tadabhyāsaphalaṃ nyāsādi kīrtitam /<br />
            yathāhi duṣṭakarmāsmītyevaṃ bhāvayatastathā // 269
             <span class="ref">AbhT_15.269</span></p>
         
         <p id="AbhT_15.270">
            tathā śivo@haṃ nānyo@smītyevaṃ bhāvayatastathā /<br />
            etadevocyate dārḍhyaṃ vimarśahṛdayaṅgamam // 270
             <span class="ref">AbhT_15.270</span></p>
         
         <p id="AbhT_15.271">
            śivaikātmyavikalpaughadvārikā nirvikalpatā /<br />
            anyathā tasya śuddhasya vimarśaprāṇavartinaḥ // 271
             <span class="ref">AbhT_15.271</span></p>
         
         <p id="AbhT_15.272">
            kathaṃ nāmāvimṛṣṭaṃ syādrūpaṃ bhāsanadharmaṇaḥ /<br />
            tenātidurghaṭaghaṭāsvatantrecchāvaśādayam // 272
             <span class="ref">AbhT_15.272</span></p>
         
         <p id="AbhT_15.273">
            bhānapi prāṇabuddhyādiḥ svaṃ tathā na vikalpayet /<br />
            pratyutātisvatantrātmaviparītasvadharmatām // 273
             <span class="ref">AbhT_15.273</span></p>
         
         <p id="AbhT_15.274">
            vināśyanīśāyattatvarūpāṃ niścitya majjati /<br />
            tataḥ saṃsārabhāgīyatathāniścayaśātinīm // 274
             <span class="ref">AbhT_15.274</span></p>
         
         <p id="AbhT_15.275">
            nityādiniścayadvārāmavikalpāṃ sthitiṃ śrayet /<br />
            ye tu tīvratamodriktaśaktinirmalatājuṣaḥ // 275
             <span class="ref">AbhT_15.275</span></p>
         
         <p id="AbhT_15.276">
            na te dīkṣāmanunyāsakāriṇaśceti varṇitam /<br />
            evaṃ viśvaśarīraḥ sanviśvātmatvaṃ gataḥ sphuṭam // 276
             <span class="ref">AbhT_15.276</span></p>
         
         <p id="AbhT_15.277">
            nyāsamātrāt tathābhūtaṃ dehaṃ puṣpādinārcayet /<br />
            pṛthaṅmantrairvistareṇa saṃkṣepānmūlamantrataḥ // 277
             <span class="ref">AbhT_15.277</span></p>
         
         <p id="AbhT_15.278">
            dhūpanaivedyatṛptyādyaistathā vyāsasamāsataḥ /<br />
            saṃsāravāmācāratvātsarvaṃ vāmakareṇa tu // 278
             <span class="ref">AbhT_15.278</span></p>
         
         <p id="AbhT_15.279">
            kuryāttarpaṇayogaṃ ca daiśikastadanāmayā /<br />
            vāmaśabdena guhyaṃ śrīmataṅgādāvapīritam // 279
             <span class="ref">AbhT_15.279</span></p>
         
         <p id="AbhT_15.280">
            vāmācāraparo mantrī yāgaṃ kuryāditi sphuṭam /<br />
            śrīmadbhargaśikhāśāstre tathā śrīgamaśāsane // 280
             <span class="ref">AbhT_15.280</span></p>
         
         <p id="AbhT_15.281">
            sarvatīrtheṣu yatpuṇyaṃ sarvayajñeṣu yatphalam /<br />
            tatphalaṃ koṭiguṇitamanāmātarpaṇātpriye // 281
             <span class="ref">AbhT_15.281</span></p>
         
         <p id="AbhT_15.282">
            śrīmannandiśikhāyāṃ ca śrīmadānandaśāsane /<br />
            taduktaṃ srukca pūrṇāyāṃ sruvaśvājyāhutau bhavet // 282
             <span class="ref">AbhT_15.282</span></p>
         
         <p id="AbhT_15.283">
            śeṣaṃ vāmakareṇaiva pūjāhomajapādikam /<br />
            evamānandasaṃpūrṇaṃ sarvaunmukhyavivarjitam // 283
             <span class="ref">AbhT_15.283</span></p>
         
         <p id="AbhT_15.284">
            yāgena dehaṃ miṣpādya bhāvayeta śivātmakam /<br />
            galite viṣayaunmukhye pārimitye vilāpite // 284
             <span class="ref">AbhT_15.284</span></p>
         
         <p id="AbhT_15.285">
            dehe kimavaśiṣyeta śivānandarasādṛte /<br />
            śivānandarasāpūrṇaṃ ṣaṭtriṃśattattvanirbharam // 285
             <span class="ref">AbhT_15.285</span></p>
         
         <p id="AbhT_15.286">
            dehaṃ divāniśaṃ paśyannarcayansyācchivātmakaḥ /<br />
            viśvātmadehaviśrāntitṛptastalliṅganiṣṭhitaḥ // 286
             <span class="ref">AbhT_15.286</span></p>
         
         <p id="AbhT_15.287">
            bāhyaṃ liṅgavratakṣetracaryādi nahi vāñchati /<br />
            tāvanmātrāttvaviśrānteḥ saṃvidaḥ kathitāḥ kriyāḥ // 287
             <span class="ref">AbhT_15.287</span></p>
         
         <p id="AbhT_15.288">
            uttarā bāhyayāgāntāḥ sādhyā tvatra śivātmatā /<br />
            tato@rghapātraṃ kartavyaṃ śivābhedamayaṃ param // 288
             <span class="ref">AbhT_15.288</span></p>
         
         <p id="AbhT_15.289">
            ānandarasasaṃpūrṇaṃ viśvadaivatatarpaṇam /<br />
            yathaiva dehe dāhādipūjāntaṃ tadvadeva hi // 289
             <span class="ref">AbhT_15.289</span></p>
         
         <p id="AbhT_15.290">
            arghapātre@pi kartavyaṃ samāsavyāsayogataḥ /<br />
            kāni dravyāṇi yāgāya ko nvargha iti noditam // 290
             <span class="ref">AbhT_15.290</span></p>
         
         <p id="AbhT_15.291">
            siddhikāmasya tatsiddhau sādhanaiva hi kāraṇam /<br />
            muktikāmasya no kiṃcinniṣiddhaṃ vihitaṃ ca no // 291
             <span class="ref">AbhT_15.291</span></p>
         
         <p id="AbhT_15.292">
            yadeva hṛdyaṃ tadyogyaṃ śivasaṃvidabhedane /<br />
            kṛtvārghapātraṃ tadvipruṭprokṣitaṃ kusumādikam // 292
             <span class="ref">AbhT_15.292</span></p>
         
         <p id="AbhT_15.293">
            kṛtvā ca tena svātmānaṃ pūjayetparamaṃ śivam /<br />
            arghapātrārcanādattapuṣpasaṃkīrṇatābhayāt // 293
             <span class="ref">AbhT_15.293</span></p>
         
         <p id="AbhT_15.294">
            nārghapātre@tra kusumaṃ kuryāddevārcanākṛte /<br />
            arghapātre tadamṛtībhūtamambveva pūjitam // 294
             <span class="ref">AbhT_15.294</span></p>
         
         <p id="AbhT_15.295">
            mantrāṇāṃ tṛptaye yāgadravyaśuddhyai ca kevalam /<br />
            evaṃ dehaṃ pūjayitvā prāṇadhīśūnyavigrahān // 295
             <span class="ref">AbhT_15.295</span></p>
         
         <p id="AbhT_15.296">
            anyonyatanmayībhūtān pūjayecchivatādṛśe /<br />
            tatra prāṇāśraye nayāse buddhyā viracite sati // 296
             <span class="ref">AbhT_15.296</span></p>
         
         <p id="AbhT_15.297">
            śūnyādhiṣṭhānataḥ sarvamekayatnena pūjyate /<br />
            nyasyedādhāraśaktiṃ tu nābhyadhaścaturaṅgulām // 297
             <span class="ref">AbhT_15.297</span></p>
         
         <p id="AbhT_15.298">
            dharāṃ surodaṃ tejaśca meyapārapratiṣṭhiteḥ /<br />
            potarūpaṃ marutkandasvabhāvaṃ viśvasūtraṇāt // 298
             <span class="ref">AbhT_15.298</span></p>
         
         <p id="AbhT_15.299">
            pratyekamaṅgulaṃ nyasyeccatuṣkaṃ vyomagarbhakam /<br />
            īṣatsamantādamalamidamāmalasārakam // 299
             <span class="ref">AbhT_15.299</span></p>
         
         <p id="AbhT_15.300">
            tato daṇḍamanantākhyaṃ kalpayellambikāvadhi /<br />
            tanmātrādikalāntaṃ tadūrdhve granthirniśātmakaḥ // 300
             <span class="ref">AbhT_15.300</span></p>
         
         <p id="AbhT_15.301">
            tatra māyāmaye granthau dharmādharmādyamaṣṭakam /<br />
            vahniprāgādi māyā hi tatsūtirvibhavastu dhīḥ // 301
             <span class="ref">AbhT_15.301</span></p>
         
         <p id="AbhT_15.302">
            māyāgrantherūrdhvabhūmau triśūlādhaścatuṣkikām /<br />
            śuddhavidyātmikāṃ dhyāyecchadanadvayasaṃyutām // 302
             <span class="ref">AbhT_15.302</span></p>
         
         <p id="AbhT_15.303">
            tacca tattvaṃ sthitaṃ bhāvyaṃ lambikābrahmarandhrayoḥ /<br />
            prakāśayogo hyatraivaṃ dṛkśrotrarasanādikaḥ // 303
             <span class="ref">AbhT_15.303</span></p>
         
         <p id="AbhT_15.304">
            dakṣānyāvartato nyasyecchaktīnāṃ navakadvayam /<br />
            vidyāpadme@tra taccoktamapi prāgdarśyate punaḥ // 304
             <span class="ref">AbhT_15.304</span></p>
         
         <p id="AbhT_15.305">
            vāmā jyeṣṭhā raudrī kālī kalabalavikarike balamathanī /<br />
            bhūtadamanī ca manonmanikā śāntā śakracāparuciratra syāt // 305
             <span class="ref">AbhT_15.305</span></p>
         
         <p id="AbhT_15.306">
            vibhvī jñaptikṛtīcchā vāgīśī jvālinī tathā vāmā /<br />
            jyeṣṭhā raudrītyetāḥ prāgdalataḥ kāladahanavatsarvāḥ // 306
             <span class="ref">AbhT_15.306</span></p>
         
         <p id="AbhT_15.307">
            dalakesaramadhyeṣu sūryendudahanatrayam /<br />
            nijādhipairbrahmaviṣṇuharaiścādhiṣṭhitaṃ smaret // 307
             <span class="ref">AbhT_15.307</span></p>
         
         <p id="AbhT_15.308">
            māyottīrṇaṃ hi yadrūpaṃ brahmādīnāṃ puroditam /<br />
            āsanaṃ tvetadeva syānnatu māyāñjanāñjitam // 308
             <span class="ref">AbhT_15.308</span></p>
         
         <p id="AbhT_15.309">
            rudrordhve ceśvaraṃ devaṃ tadūrdhve ca sadāśivam /<br />
            nyasyetsa ca mahāpreta iti śāstreṣu bhaṇyate // 309
             <span class="ref">AbhT_15.309</span></p>
         
         <p id="AbhT_15.310">
            samastatattvavyāptṛtvānmahāpretaḥ prabodhataḥ /<br />
            prakarṣagamanāccaiṣa līno yannādharaṃ vrajet // 310
             <span class="ref">AbhT_15.310</span></p>
         
         <p id="AbhT_15.311">
            vidyāvidyeśinaḥ sarve hyuttarottaratāṃ gatāḥ /<br />
            sadāśivībhūya tataḥ paraṃ śivamupāśritāḥ // 311
             <span class="ref">AbhT_15.311</span></p>
         
         <p id="AbhT_15.312">
            ataḥ sadāśivo nityamūrdhvadṛgbhāsvarātmakaḥ /<br />
            kṛśo meyatvadaurbalyātpreto@ṭṭahasanāditaḥ // 312
             <span class="ref">AbhT_15.312</span></p>
         
         <p id="AbhT_15.313">
            tasya nābhyutthitaṃ mūrdharandhratrayavinirgatam /<br />
            nādāntātma smarecchaktivyāpinīsamanojjvalam // 313
             <span class="ref">AbhT_15.313</span></p>
         
         <p id="AbhT_15.314">
            arātrayaṃ dviṣaṭkāntaṃ tatrāpyaunmanasaṃ trayam /<br />
            paṅkajānāṃ sitaṃ saptatriṃśadātmedamāsanam // 314
             <span class="ref">AbhT_15.314</span></p>
         
         <p id="AbhT_15.315">
            atra sarvāṇi tattvāni bhedaprāṇāni yattataḥ /<br />
            āsanatvena bhinnaṃ hi saṃvido viṣayaḥ smṛtaḥ // 315
             <span class="ref">AbhT_15.315</span></p>
         
         <p id="AbhT_15.316">
            etānyeva tu tattvāni līnāni parabhairave /<br />
            tādātmyenātha sṛṣṭāni bhidevārcyatvayojane // 316
             <span class="ref">AbhT_15.316</span></p>
         
         <p id="AbhT_15.317">
            śrīmadbhairavabodhaikyalābhasvātantryavanti tu /<br />
            etānyeva tu tattvāni pūjakatvaṃ prayāntyalam // 317
             <span class="ref">AbhT_15.317</span></p>
         
         <p id="AbhT_15.318">
            pūjakaḥ paratattvātmā pūjyaṃ tattvaṃ parāparam /<br />
            sṛṣṭatvādaparaṃ tattvajālamāsanatāspadam // 318
             <span class="ref">AbhT_15.318</span></p>
         
         <p id="AbhT_15.319">
            vidyākalāntaṃ siddhānte vāmadakṣiṇaśāstrayoḥ /<br />
            sadāśivāntaṃ samanāparyantaṃ matayāmale // 319
             <span class="ref">AbhT_15.319</span></p>
         
         <p id="AbhT_15.320">
            unmanāntamihākhyātamityetatparamāsanam /<br />
            arcayitvāsanaṃ pūjyā gurupaṅktistu bhāvivat // 320
             <span class="ref">AbhT_15.320</span></p>
         
         <p id="AbhT_15.321">
            tatrāsane purā mūrtibhūtāṃ sārdhākṣarāṃ dvayīm /<br />
            nyasyedvyāptṛtayetyuktaṃ siddhayogīśvarīmate // 321
             <span class="ref">AbhT_15.321</span></p>
         
         <p id="AbhT_15.322">
            sadāśivaṃ mahāpretaṃ mūrtiṃ sārdhākṣarāṃ yajet /<br />
            paratvena parāmūrdhve gandhapuṣpādibhistviti // 322
             <span class="ref">AbhT_15.322</span></p>
         
         <p id="AbhT_15.323">
            vidyāmūrtimathātmākhyāṃ dvitīyāṃ parikalpayet /<br />
            madhye bhairavasadbhāvaṃ dakṣiṇe ratiśekharam // 323
             <span class="ref">AbhT_15.323</span></p>
         
         <p id="AbhT_15.324">
            navātmānaṃ vāmatastaddevīvadbhairavatrayam /<br />
            madhye parāṃ pūrṇacandrapratimāṃ dakṣiṇe punaḥ // 324
             <span class="ref">AbhT_15.324</span></p>
         
         <p id="AbhT_15.325">
            parāparāṃ raktavarṇāṃ kiṃcidagrāṃ na bhīṣaṇām /<br />
            aparāṃ vāmaśṛṅge tu bhīṣaṇāṃ kṛṣṇapiṅgalām // 325
             <span class="ref">AbhT_15.325</span></p>
         
         <p id="AbhT_15.326">
            prāgvaddvidhātra ṣoḍhaiva nyāso dehe yathā kṛtaḥ /<br />
            tataḥ sāṃkalpikaṃ yuktaṃ vapurāsāṃ vicintayet // 326
             <span class="ref">AbhT_15.326</span></p>
         
         <p id="AbhT_15.327">
            kṛtyabhedānusāreṇa dvicatuḥṣaḍbhujādikam /<br />
            kapālaśūlakhaṭvāṅgavarābhayaghaṭādikam // 327
             <span class="ref">AbhT_15.327</span></p>
         
         <p id="AbhT_15.328">
            vāmadakṣiṇasaṃsthānacitratvātparikalpayet /<br />
            vastuto viśvarūpāstā devyo bodhātmikā yataḥ // 328
             <span class="ref">AbhT_15.328</span></p>
         
         <p id="AbhT_15.329">
            anavacchinnacinmātrasārāḥ syurapavṛktaye /<br />
            sarvaṃ tato@ṅgavaktrādi lokapālāstrapaścimam // 329
             <span class="ref">AbhT_15.329</span></p>
         
         <p id="AbhT_15.330">
            madhye devyabhidhā pūjyā trayaṃ bhavati pūjitam /<br />
            tato madhyagatāttasmādbodharāśeḥ sadaivatāt // 330
             <span class="ref">AbhT_15.330</span></p>
         
         <p id="AbhT_15.331">
            aṅgādi niḥsṛtaṃ pūjyaṃ visphuliṅgātmakaṃ pṛthak /<br />
            madhyagā kila yā devī saiva sadbhāvarūpiṇī // 331
             <span class="ref">AbhT_15.331</span></p>
         
         <p id="AbhT_15.332">
            kālasaṃkarṣiṇī ghorā śāntā miśrā ca sarvataḥ /<br />
            siddhātantre ca saikārṇā parā devīti kīrtitā // 332
             <span class="ref">AbhT_15.332</span></p>
         
         <p id="AbhT_15.333">
            parā tu mātṛkā devī mālinī madhyagoditā /<br />
            madhye nyasyetsūryaruciṃ sarvākṣaramayīṃ parām // 333
             <span class="ref">AbhT_15.333</span></p>
         
         <p id="AbhT_15.334">
            tasyāḥ śikhāgre tvaikārṇāṃ tasyāścāṅgādikaṃ tviti /<br />
            tato viśvaṃ viniṣkrāntaṃ pūjitaṃ dakṣiṇottare // 334
             <span class="ref">AbhT_15.334</span></p>
         
         <p id="AbhT_15.335">
            syādeva pūjitaṃ tena sakṛnmadhye prapūjayet /<br />
            śrīdevyāyāmale coktaṃ yāge ḍāmarasaṃjñite // 335
             <span class="ref">AbhT_15.335</span></p>
         
         <p id="AbhT_15.336">
            nāsāgre trividhaṃ kālaṃ kālasaṃkarṣiṇī sadā /<br />
            mukhasthā śvāsaniḥśvāsakalanī hṛdi karṣati // 336
             <span class="ref">AbhT_15.336</span></p>
         
         <p id="AbhT_15.337">
            pūrakaiḥ kumbhakairdhatte grasate recakena tu /<br />
            kālaṃ saṃgrasate sarvaṃ recakenotthitā kṣaṇāt // 337
             <span class="ref">AbhT_15.337</span></p>
         
         <p id="AbhT_15.338">
            icchāśaktiḥ parā nāmnā śaktitritayabodhinī /<br />
            yājyā karṣati yatsarvaṃ kālādhāraprabhañjanam // 338
             <span class="ref">AbhT_15.338</span></p>
         
         <p id="AbhT_15.339">
            iha kila dṛkkarmecchāḥ śiva uktāstāstu vedyakhaṇḍanake /<br />
            sthūle sūkṣme kramaśaḥ sakalapralayākalau bhavataḥ // 339
             <span class="ref">AbhT_15.339</span></p>
         
         <p id="AbhT_15.340">
            śuddhā eva tu suptā jñānākalatāṃ gatāḥ prabuddhāstu /<br />
            pravibhinnakatipayātmakavedyavido mantra ucyante // 340
             <span class="ref">AbhT_15.340</span></p>
         
         <p id="AbhT_15.341">
            bhinne tvakhile vedye mantreśāstanmaheśāstu /<br />
            bhinnābhinne tadiyān suśivānto@dhvoditaḥ prete // 341
             <span class="ref">AbhT_15.341</span></p>
         
         <p id="AbhT_15.342">
            tā eva galati bhedaprasare kramaśo vikāsamāyāntyaḥ /<br />
            anyonyāsaṃkīrṇāstvarātrayaṃ galitabhedikāstu tataḥ // 342
             <span class="ref">AbhT_15.342</span></p>
         
         <p id="AbhT_15.343">
            padmatrayyaunmanasī tadidaṃ syādāsanatvena /<br />
            tā evānyonyātmakabhedāvacchedanājihāsutayā // 343
             <span class="ref">AbhT_15.343</span></p>
         
         <p id="AbhT_15.344">
            kila śaktitadvadādiprabhidā pūjyatvamāyātāḥ /<br />
            bhedagalanādyakoṭerārabhya yato nijaṃ nijaṃ rūpam // 344
             <span class="ref">AbhT_15.344</span></p>
         
         <p id="AbhT_15.345">
            bibhrati tāstu tritvaṃ tāsāṃ sphuṭameva lakṣyeta /<br />
            saṃbhāvyavedyakāluṣyayogato@nyonyalabdhasaṃkarataḥ // 345
             <span class="ref">AbhT_15.345</span></p>
         
         <p id="AbhT_15.346">
            prāk prasphuṭaṃ tribhāvaṃ nāgacchannatra tu tathā na /<br />
            anyonyātmakabhedāvacchedanakalanasaṃgrasiṣṇutayā /<br />
            svātantryamātrasārā saṃvitsā kālakarṣiṇī kathitā // 346
             <span class="ref">AbhT_15.346</span></p>
         
         <p id="AbhT_15.347">
            saiva ca bhūyaḥ svasmātsaṃkarṣati kālamiha bahiṣkurute /<br />
            saṃkarṣiṇīti kathitā mātṛṣveteṣu sadbhāvaḥ // 347
             <span class="ref">AbhT_15.347</span></p>
         
         <p id="AbhT_15.348">
            tattvaṃ sattā prāptirmātṛṣu meyo@nayā saṃśca /<br />
            viśvajananīṣu śaktiṣu paramārtho hi svatantratāmātram // 348
             <span class="ref">AbhT_15.348</span></p>
         
         <p id="AbhT_15.349">
            eṣaṇavidikriyātmakametatpūjyaṃ yato@navacchinnam /<br />
            yasminsarvāvacchedadiśo@pi syuḥ samākṣiptāḥ // 349
             <span class="ref">AbhT_15.349</span></p>
         
         <p id="AbhT_15.350">
            avikalpamiha na yāti hi pūjyatvaṃ naca vikalpa ekatra /<br />
            bahavo dharmāstasmād yo dharmastāvato dharmān // 350
             <span class="ref">AbhT_15.350</span></p>
         
         <p id="AbhT_15.351">
            ākṣipati tatra rūḍhaḥ sarvotkṛṣṭo@dharasthitāstvanye /<br />
            iti bhairavaparapūjātattvaṃ śrīḍāmare mahāyāge // 351
             <span class="ref">AbhT_15.351</span></p>
         
         <p id="AbhT_15.352">
            svayameva suprasannaḥ śrīmān śaṃbhurmamādikṣat /<br />
            bāhyayāge tu padmānāṃ tritaye@pi prapūjayet // 352
             <span class="ref">AbhT_15.352</span></p>
         
         <p id="AbhT_15.353">
            astrāntaṃ parivāraughamiti no daiśikāgamaḥ /<br />
            agnīśarakṣovāyvantadikṣu vidyāṅgapañcakam // 353
             <span class="ref">AbhT_15.353</span></p>
         
         <p id="AbhT_15.354">
            śaktyaṅgāni śivāṅgāni tathaivātra punardvaye /<br />
            astraṃ nyasyeccaturdikkaṃ madhye locanasaṃjñakam // 354
             <span class="ref">AbhT_15.354</span></p>
         
         <p id="AbhT_15.355">
            patrāṣṭake@ṣṭakayugamaghorādeḥ svayāmalam /<br />
            tathā dvādaśakaṃ ṣaṭkaṃ catuṣkaṃ miśritaṃ dviśaḥ // 355
             <span class="ref">AbhT_15.355</span></p>
         
         <p id="AbhT_15.356">
            sarvaśo dviguṇādītthamāvṛtitvena pūjayet /<br />
            lokapālāṃstataḥ sāstrānsvadikṣu daśasu kramāt // 356
             <span class="ref">AbhT_15.356</span></p>
         
         <p id="AbhT_15.357">
            itthaṃ triśūlaparyantadevītādātmyavṛttitaḥ /<br />
            tiṣṭhannatrārpayanviśvaṃ tarpayeddevatāgaṇam // 357
             <span class="ref">AbhT_15.357</span></p>
         
         <p id="AbhT_15.358">
            tato japaṃ prakurvīta pratimantraṃ dvipañcadhā /<br />
            ekaikasya tryātmakatvādabhedāccāpi sarvaśaḥ // 358
             <span class="ref">AbhT_15.358</span></p>
         
         <p id="AbhT_15.359">
            nābhihṛtkaṇṭhatālūrdhvakuṇḍe jvalanavatsmaran /<br />
            mantracakraṃ tatra viśvaṃ jvahvansaṃpādayeddhutim // 359
             <span class="ref">AbhT_15.359</span></p>
         
         <p id="AbhT_15.360">
            dīkṣākarmaṇi kartavye dīkṣāṃ yenādhvanā guruḥ /<br />
            cikīrṣurdeha evādau bhūyastaṃ mukhyato@rpayet // 360
             <span class="ref">AbhT_15.360</span></p>
         
         <p id="AbhT_15.361">
            dvādaśāntamidaṃ prāgraṃ triśūlaṃ mūlataḥ smaran /<br />
            devīcakrāgragaṃ tyaktakramaḥ khecaratāṃ vrajet // 361
             <span class="ref">AbhT_15.361</span></p>
         
         <p id="AbhT_15.362">
            mūlādhārāddviṣaṭkāntavyomāgrāpūraṇātmikā /<br />
            khecarīyaṃ khasaṃcārasthitibhyāṃ khāmṛtāśanāt // 362
             <span class="ref">AbhT_15.362</span></p>
         
         <p id="AbhT_15.363">
            amuṣmācchāmbhavācchūlāddhrāsayeccaturaṅgulam /<br />
            śākte tato@pyāṇave tattriśūlatritayaṃ sthitam // 363
             <span class="ref">AbhT_15.363</span></p>
         
         <p id="AbhT_15.364">
            tattriśūlatrayordhvordhvadevīcakrārpitātmakaḥ /<br />
            kiṃ kiṃ na jāyate kiṃ vā na vetti na karoti vā // 364
             <span class="ref">AbhT_15.364</span></p>
         
         <p id="AbhT_15.365">
            ekaikāmathavā devīṃ mantraṃ vā padmagaṃ yajet /<br />
            yāmalaikyāṅgavaktrādisadasattāvikalpataḥ // 365
             <span class="ref">AbhT_15.365</span></p>
         
         <p id="AbhT_15.366">
            itthaṃ prāṇādvyomapadaparyantaṃ cetanaṃ nijam /<br />
            śivībhāvyārcanāyogāttato bāhyaṃ vidhiṃ caret // 366
             <span class="ref">AbhT_15.366</span></p>
         
         <p id="AbhT_15.367">
            bahiryāgasya mukhyatve siddhyādiparikalpite /<br />
            antaryāgaḥ saṃskriyāyai hyanyathārcayitā paśuḥ // 367
             <span class="ref">AbhT_15.367</span></p>
         
         <p id="AbhT_15.368">
            yastu siddhyādivimukhaḥ sa bahiryajati prabhum /<br />
            antarmahāyāgarūḍhyai tayaivāsau kṛtārthakaḥ // 368
             <span class="ref">AbhT_15.368</span></p>
         
         <p id="AbhT_15.369">
            kṛtvāntaryāgamādāya dhānyādyastreṇa mantritam /<br />
            dikṣu kṣipedvighnanude saṃhṛtyaiśīṃ diśaṃ nayet // 369
             <span class="ref">AbhT_15.369</span></p>
         
         <p id="AbhT_15.370">
            nirīkṣaṇaṃ prokṣaṇaṃ ca tāḍanāpyāyane tathā /<br />
            viguṇṭhanaṃ ca saṃskārāḥ sādhārāstriśiromate // 370
             <span class="ref">AbhT_15.370</span></p>
         
         <p id="AbhT_15.371">
            gomūtragomayadadhikṣīrājyaṃ mantrayenmukhaiḥ /<br />
            ūrdhvāntairaṅgaṣaṭkena kuśāmbvetena cokṣayet // 371
             <span class="ref">AbhT_15.371</span></p>
         
         <p id="AbhT_15.372">
            bhūmiṃ śeṣaṃ ca śiṣyārthaṃ sthāpayetpañcagavyakam /<br />
            pañca gavyāni yatrāsminkuśāmbuni taducyate // 372
             <span class="ref">AbhT_15.372</span></p>
         
         <p id="AbhT_15.373">
            pañcagavyaṃ jalaṃ śāstre bāhyāśuddhivimardakam /<br />
            laukikyāmaviśuddhau hi mṛditāyāmathāntarīm // 373
             <span class="ref">AbhT_15.373</span></p>
         
         <p id="AbhT_15.374">
            aśuddhiṃ dagdhumāstheyaṃ mantrādi yadalaukikam /<br />
            phādināntāṃ smareddevīṃ pṛthivyādiśivāntagām // 374
             <span class="ref">AbhT_15.374</span></p>
         
         <p id="AbhT_15.375">
            puṣpāñjaliṃ kṣipenmadhye dhūpagandhāsavādi ca /<br />
            tathaiva dadyādyāgaukomadhye tenāśu vigraham // 375
             <span class="ref">AbhT_15.375</span></p>
         
         <p id="AbhT_15.376">
            samastaṃ devatācakramadhiṣṭhātṛ prakalpyate /<br />
            anantanāle dharmādipatre sadvaidyakarṇike // 376
             <span class="ref">AbhT_15.376</span></p>
         
         <p id="AbhT_15.377">
            ṣaḍutthe gandhapuṣpādyairgaṇeśaṃ hyaiśagaṃ yajet /<br />
            atthitaṃ vighnasaṃśāntyai pūjayitvā visarjayet // 377
             <span class="ref">AbhT_15.377</span></p>
         
         <p id="AbhT_15.378">
            ................................................. /<br />
            ................................................. /<br />
            /<br />
            tataḥ kumbhaṃ parāmodidravadravyaprapūritam // 378
             <span class="ref">AbhT_15.378</span></p>
         
         <p id="AbhT_15.379">
            pūjitaṃ carcitaṃ mūlamanunā mantrayecchatam /<br />
            asinā karkarīṃ pūrvamastrayāgo na cetkṛtaḥ // 379
             <span class="ref">AbhT_15.379</span></p>
         
         <p id="AbhT_15.380">
            tamaiśānyāṃ yajetkumbhaṃ vāmasthakalaśānvitam /<br />
            tataḥ sauradigāśrityā sāstrāṃllokeśvarānyajet // 380
             <span class="ref">AbhT_15.380</span></p>
         
         <p id="AbhT_15.381">
            gandhapuṣpopahārādyairvidhinā mantrapūrvakam /<br />
            tataḥ śiṣyo@sikalaśīhasto dhārāṃ prapātayan // 381
             <span class="ref">AbhT_15.381</span></p>
         
         <p id="AbhT_15.382">
            guruṇā kumbhahastenānuvrajyo vadatā tvidam /<br />
            bho bhoḥ śakra tvayā svasyāṃ diśi vighnapraśāntaye // 382
             <span class="ref">AbhT_15.382</span></p>
         
         <p id="AbhT_15.383">
            sāvadhānena karmāntaṃ bhavitavyaṃ śivājñayā /<br />
            tryakṣare nirṛtiprāye nāmni bhoḥśabdamekakam // 383
             <span class="ref">AbhT_15.383</span></p>
         
         <p id="AbhT_15.384">
            apāsayedyato mantraśchandobaddho@yamīritaḥ /<br />
            tata aiśyāṃ diśi sthāpyaḥ sa kumbho vikiropari // 384
             <span class="ref">AbhT_15.384</span></p>
         
         <p id="AbhT_15.385">
            dakṣiṇe cāstravārdhānī sthāpyā kumbhasya sāṃpratam /<br />
            kumbhasthāmbusamāpattivṛṃhitaṃ mantravṛndakam // 385
             <span class="ref">AbhT_15.385</span></p>
         
         <p id="AbhT_15.386">
            tejomātrātmanā dhyātaṃ sarvamāpyāyayedvidhim /<br />
            ataḥ kumbhe mantragaṇaṃ sarvaṃ saṃpūjayedguruḥ // 386
             <span class="ref">AbhT_15.386</span></p>
         
         <p id="AbhT_15.387">
            pūrveṇa vidhināstraṃ ca karkaryāṃ vighnanudyajet /<br />
            madhyegṛhaṃ tato gandhamaṇḍale pūjayedguruḥ // 387
             <span class="ref">AbhT_15.387</span></p>
         
         <p id="AbhT_15.388">
            trikaṃ yāmalataikyābhyāmekaṃ vā mantradaivatam /<br />
            agnikāryavidhānāya tataḥ kuṇḍaṃ prakalpayet // 388
             <span class="ref">AbhT_15.388</span></p>
         
         <p id="AbhT_15.389">
            śuddhamantrādisaṃjalpasaṃkalpotthamapūrvakam /<br />
            śivasya yā kriyāśaktistatkuṇḍamiti bhāvanāt // 389
             <span class="ref">AbhT_15.389</span></p>
         
         <p id="AbhT_15.390">
            paramaḥ khalu saṃskāro vināpyanyaiḥ kriyākramaiḥ /<br />
            evaṃ dehe sthaṇḍile vā liṅge pātre jale@nale // 390
             <span class="ref">AbhT_15.390</span></p>
         
         <p id="AbhT_15.391">
            puṣpādiṣu śiśau mukhyaḥ saṃskāraḥ śivatādṛśe /<br />
            uktaṃ śrīyogasaṃcāre tathāhi parameśinā // 391
             <span class="ref">AbhT_15.391</span></p>
         
         <p id="AbhT_15.392">
            caturdaśavidhe bhūte puṣpe dhūpe nivedane /<br />
            dīpe jape tathā home sarvatraivātra caṇḍikā // 392
             <span class="ref">AbhT_15.392</span></p>
         
         <p id="AbhT_15.393">
            juhoti japati preddhe pūjayedvihasedvrajet /<br />
            āhāre maithune saiva dehasthā karmakāriṇī // 393
             <span class="ref">AbhT_15.393</span></p>
         
         <p id="AbhT_15.394">
            tādṛśīṃ ye tu no rūḍhāṃ saṃvittimadhiśerate /<br />
            akramāttatprasiddhyarthaṃ kramiko vidhirucyate // 394
             <span class="ref">AbhT_15.394</span></p>
         
         <p id="AbhT_15.395">
            ahaṃ śivo mantramayaḥ saṃkalpā me tadātmakāḥ /<br />
            tajjaṃ ca kuṇḍavahnyādi śivātmeti sphuṭaṃ smaret // 395
             <span class="ref">AbhT_15.395</span></p>
         
         <p id="AbhT_15.396">
            ata eva hi tatrāpi dārḍhyādārḍhyāvalokanāt /<br />
            kriyamāṇe kṛte vāpi saṃskriyālpetarāpivā // 396
             <span class="ref">AbhT_15.396</span></p>
         
         <p id="AbhT_15.397">
            yathāhi kaścitpratibhādaridro@bhyāsapāṭavāt /<br />
            vākyaṃ gṛhṇāti ko@pyādau tathātrāpyavabudhyatām // 397
             <span class="ref">AbhT_15.397</span></p>
         
         <p id="AbhT_15.398">
            ullekhasekakuṭṭanalepacaturmārgamakṣavṛtiparikalanam /<br />
            staraparidhiviṣṭarasthitisaṃskārā daśāstrataḥ kuṇḍagatāḥ // 398
             <span class="ref">AbhT_15.398</span></p>
         
         <p id="AbhT_15.399">
            madhyagrahaṇaṃ darbhadvayena kuśasaṃvṛtiśca bhittīnām /<br />
            prāṅmukharekhātritayordhvarekhikāḥ kuśasamāvṛtiśca bahiḥ // 399
             <span class="ref">AbhT_15.399</span></p>
         
         <p id="AbhT_15.400">
            śastalatāścaturaśraṃ daśalokeśārcanāsanavidhiśca /<br />
            sadmāsādanamastrāgnitejasā rakṣaṇaṃ ca kuṇḍasya // 400
             <span class="ref">AbhT_15.400</span></p>
         
         <p id="AbhT_15.401">
            bhūmeḥ śivāgnidhṛtyai śaktirvighnāpasāraṇaṃ cārthāḥ /<br />
            tatastu pūjite kuṇḍe kriyāśaktitayā sphuṭam // 401
             <span class="ref">AbhT_15.401</span></p>
         
         <p id="AbhT_15.402">
            mātṛkāṃ mālinīṃ vāpi nyasyetsaṃkalparūpiṇīm /<br />
            saṃkalpadevyā yatsṛṣṭidhāma tryaśraṃ kriyātmakam // 402
             <span class="ref">AbhT_15.402</span></p>
         
         <p id="AbhT_15.403">
            jñānaśukrakaṇaṃ tatra triḥ prakṣobhya vinikṣipet /<br />
            icchātaḥ kṣubhitaṃ jñānaṃ vimarśātmakriyāpade // 403
             <span class="ref">AbhT_15.403</span></p>
         
         <p id="AbhT_15.404">
            rūḍhaṃ jñatvādipañcāṅgavispaṣṭaṃ jājvalītyalam /<br />
            tenāṅgapañcakaireva hutiṃ dadyātsakṛtsakṛt // 404
             <span class="ref">AbhT_15.404</span></p>
         
         <p id="AbhT_15.405">
            janmādyakhilasaṃskāraśuddho@gnistāvatā bhavet /<br />
            pañcāṅgameva pṛthvyādirūpaṃ kaṭhinatādikāḥ // 405
             <span class="ref">AbhT_15.405</span></p>
         
         <p id="AbhT_15.406">
            śaktīrdadhadvahnigatāḥ kuryādgarbhādikāḥ kriyāḥ /<br />
            tato@khilādhvasaddevīcakragarbhāṃ parāparām // 406
             <span class="ref">AbhT_15.406</span></p>
         
         <p id="AbhT_15.407">
            smaranpūrṇāhutivaśātpūrayedagnisaṃskriyāḥ /<br />
            tathā mantreśayuksatyasaṃkalpamahasā jvalan // 407
             <span class="ref">AbhT_15.407</span></p>
         
         <p id="AbhT_15.408">
            vahnistacchivasaṃkalpatādātmyācchivatātmakaḥ /<br />
            ityetatsaṃskriyātattvaṃ śrīśaṃbhurme nyarūpayat // 408
             <span class="ref">AbhT_15.408</span></p>
         
         <p id="AbhT_15.409">
            mayāpi darśitaṃ śuddhabuddhayaḥ praviviñcatām /<br />
            tenātra ye codayanti yathā bālasya saṃskriyā // 409
             <span class="ref">AbhT_15.409</span></p>
         
         <p id="AbhT_15.410">
            bahnau vahnestathānyatretyanavasthaiva saṃskṛteḥ /<br />
            te nirutthānavihatā naye@smingurudarśane // 410
             <span class="ref">AbhT_15.410</span></p>
         
         <p id="AbhT_15.411">
            jāte@gnau saṃskṛte śaive śabdarāśiṃ ca mālinīm /<br />
            pitarau pūjayitvā svaṃ śuddhaṃ dhāma visarjayet // 411
             <span class="ref">AbhT_15.411</span></p>
         
         <p id="AbhT_15.412">
            śuddhāgnerbhāgamādāya carvarthaṃ sthāpayetpṛthak /<br />
            athavāgneḥ śikhāṃ vāmaprāṇenādāya hṛjjuṣā // 412
             <span class="ref">AbhT_15.412</span></p>
         
         <p id="AbhT_15.413">
            cidagninaikyamānīya kṣipeddakṣeṇa saṃskṛtām /<br />
            śiva ityabhimānena dṛḍhena hi vilokanam // 413
             <span class="ref">AbhT_15.413</span></p>
         
         <p id="AbhT_15.414">
            sarvasya saṃskriyā tattvaṃ tattasmai yadyato@malam /<br />
            navāhutīratho dadyānnavātmasahitena tu // 414
             <span class="ref">AbhT_15.414</span></p>
         
         <p id="AbhT_15.415">
            śivāgnaye tārapūrvaṃ svāhāntaṃ saṃskriyā bhavet /<br />
            śivacaitanyasāmānyavyoparūpe@nale tataḥ // 415
             <span class="ref">AbhT_15.415</span></p>
         
         <p id="AbhT_15.416">
            prāgvadādhāramādheyaṃ devīcakraṃ ca yojayet /<br />
            sruvaṃ srucaṃ ca saṃpaśyedadhovaktrau kramādguruḥ // 416
             <span class="ref">AbhT_15.416</span></p>
         
         <p id="AbhT_15.417">
            śivaśaktitayābhyarcyau tathetthaṃ saṃskriyānayoḥ /<br />
            tattvasaṃdarśanānnānyatsaṃskārasyāsti jīvitam // 417
             <span class="ref">AbhT_15.417</span></p>
         
         <p id="AbhT_15.418">
            iti vaktuṃ sruvādīśaḥ śrīpūrve na samaskarot /<br />
            tatastilairmṛgīṃ madhyānāmāṅguṣṭhavaśādguruḥ // 418
             <span class="ref">AbhT_15.418</span></p>
         
         <p id="AbhT_15.419">
            kṛtvā mūlaṃ tarpayet śatenājyasruvaistathā /<br />
            aṅgavaktraṃ ṣaḍaṃśena śeṣāṃścāpi daśāṃśataḥ // 419
             <span class="ref">AbhT_15.419</span></p>
         
         <p id="AbhT_15.420">
            sahasrādikahomo@pi tṛptyai vittānusārataḥ /<br />
            sati vitte@pi lobhādigrasto bāhyapradhānatām // 420
             <span class="ref">AbhT_15.420</span></p>
         
         <p id="AbhT_15.421">
            prathayaṃścidguṇībhāvācchaktipātaṃ na vindati /<br />
            uktaṃ svacchandatantre taddīkṣito@pi na mokṣabhāk // 421
             <span class="ref">AbhT_15.421</span></p>
         
         <p id="AbhT_15.422">
            nanu yattasya dīkṣāyāṃ kṛtaṃ karmāsya kiṃ phalam /<br />
            tatrāhurgamaśāstrajñā vāmāśaktimayāstadā // 422
             <span class="ref">AbhT_15.422</span></p>
         
         <p id="AbhT_15.423">
            mantrā badhnanti taṃ samyagbhavakārāmahāgṛhe /<br />
            yā tvanugrāhikā śaktisteṣāṃ sā gurudīpitā // 423
             <span class="ref">AbhT_15.423</span></p>
         
         <p id="AbhT_15.424">
            śodhayeta svaśāstrasthaniṣkāmollaṅghanakriyām /<br />
            tata ūrdhvādharanyāsādanyonyaunmukhyasundaram // 424
             <span class="ref">AbhT_15.424</span></p>
         
         <p id="AbhT_15.425">
            sruksruvaṃ śivaśaktyātmādāyājyāmṛtapūritam /<br />
            samacittaprāṇatanuraikātmyavidhiyogataḥ // 425
             <span class="ref">AbhT_15.425</span></p>
         
         <p id="AbhT_15.426">
            vāmaṃ srugdaṇḍagaṃ hastaṃ dakṣiṇaṃ sopayāmakam /<br />
            kaṇṭhādhogaṃ vinikṣipya dṛḍhamāpīḍya yatnavān // 426
             <span class="ref">AbhT_15.426</span></p>
         
         <p id="AbhT_15.427">
            adhaḥ kuryātsrucaṃ prāṇamūrdhvordhvaṃ saṃniyojayan /<br />
            yāvaddviṣaṭkaparyante bodhāgnau candracakrataḥ // 427
             <span class="ref">AbhT_15.427</span></p>
         
         <p id="AbhT_15.428">
            srugagrātparamaṃ hlādi patedamṛtamuttamam /<br />
            tāvadvahnau mantramukhe vauṣaḍantāṃ hutiṃ kṣipet // 428
             <span class="ref">AbhT_15.428</span></p>
         
         <p id="AbhT_15.429">
            ya ūrdhve kila saṃbodhaḥ kuṇḍe sa pratibimbitaḥ /<br />
            vahniḥ prāṇaḥ sruksruvau ca snehaḥ saṃkalpacidrasaḥ // 429
             <span class="ref">AbhT_15.429</span></p>
         
         <p id="AbhT_15.430">
            itthaṃ jñātvāditaḥ kuṇḍasruksruvājyamanūnbhṛśam /<br />
            dvādaśāntavibodhāgnau ruddhvā pūrṇāhutiṃ kṣipet // 430
             <span class="ref">AbhT_15.430</span></p>
         
         <p id="AbhT_15.431">
            yathā yathā hi gaganamutpatetkalahaṃsakaḥ /<br />
            jale binbaṃ bruḍatyasya tathetyatrāpyayaṃ vidhiḥ // 431
             <span class="ref">AbhT_15.431</span></p>
         
         <p id="AbhT_15.432">
            svābhāvikaṃ sthiraṃ caiva dravaṃ dīptaṃ calaṃ nabhaḥ /<br />
            māyā bindustathaivātmā nādaḥ śaktiḥ śivastathā // 432
             <span class="ref">AbhT_15.432</span></p>
         
         <p id="AbhT_15.433">
            itthaṃ vyāpyavyāpakato vibhedyābhyantarāntam /<br />
            tadadhaḥsthāni pṛthvyādimūlāntāni tathā pumān // 433
             <span class="ref">AbhT_15.433</span></p>
         
         <p id="AbhT_15.434">
            avidyārāganiyatikālamāyākalāstathā /<br />
            aṇurvidyā tadīśeśau sādākhyaṃ śaktikuṇḍalī // 434
             <span class="ref">AbhT_15.434</span></p>
         
         <p id="AbhT_15.435">
            vyāpinī samanaunmanyaṃ tato@nāmani yojayet /<br />
            recakastho madhyanāḍīsandhividgururityadaḥ // 435
             <span class="ref">AbhT_15.435</span></p>
         
         <p id="AbhT_15.436">
            proktaṃ traiśirase tantre parayojanavarṇane /<br />
            tataḥ prāksthāpitānyastamantrasaṃskṛtavahninā // 436
             <span class="ref">AbhT_15.436</span></p>
         
         <p id="AbhT_15.437">
            caruḥ sādhyo@thavā śiṣyairhomena samakālakaḥ /<br />
            carau ca vīradravyāṇi laukikānyathavecchayā // 437
             <span class="ref">AbhT_15.437</span></p>
         
         <p id="AbhT_15.438">
            carusiddhau samastāśca kriyā hṛnmantrayogataḥ /<br />
            tataścaruṃ samādāya gururājyena pūritām // 438
             <span class="ref">AbhT_15.438</span></p>
         
         <p id="AbhT_15.439">
            srucaṃ sruvaṃ vā kṛtvaiva bhuktimuktyanusārataḥ /<br />
            devānāmatha śaktīnāṃ yantrāṇāṃ tu trayaṃ trayam // 439
             <span class="ref">AbhT_15.439</span></p>
         
         <p id="AbhT_15.440">
            saptamaṃ mātṛsadbhāvaṃ kramādekaikaśaḥ paṭhan /<br />
            svā ityamṛtavarṇena vahnau hutvājyaśeṣakam // 440
             <span class="ref">AbhT_15.440</span></p>
         
         <p id="AbhT_15.441">
            carau hetyagnirūpeṇa juhuyāttatpunaḥ punaḥ /<br />
            bhojyabhojakacarvagnyoritthamekānusandhitaḥ // 441
             <span class="ref">AbhT_15.441</span></p>
         
         <p id="AbhT_15.442">
            svāhāpratyavamarśātsyātsamantrādadvayaṃ param /<br />
            eṣa saṃpātasaṃskāraścarorbhoktā hyadhiṣṭhitaḥ // 442
             <span class="ref">AbhT_15.442</span></p>
         
         <p id="AbhT_15.443">
            bhogyasya paramaṃ sāraṃ bhogyaṃ narnarti yatnataḥ /<br />
            samamekānusandhānātpātato bhoktṛbhogyayoḥ // 443
             <span class="ref">AbhT_15.443</span></p>
         
         <p id="AbhT_15.444">
            anyo@nyatra ca saṃpātātsaṃgamāccetthamucyate /<br />
            sthaṇḍile kubhbhakarkaryorbhāgaṃ bhāgaṃ nivedayet // 444
             <span class="ref">AbhT_15.444</span></p>
         
         <p id="AbhT_15.445">
            bhāgenāgnau mantratṛptirdvayaṃ śiṣyātmanoratha /<br />
            itthaṃ vihitakartavyo vijñāpyeśaṃ tadīritaḥ // 445
             <span class="ref">AbhT_15.445</span></p>
         
         <p id="AbhT_15.446">
            śaktipātakramācchiṣyānsaṃskartuṃ niḥsaredbahiḥ /<br />
            tatraiṣāṃ pañcagavyaṃ ca caruṃ daśanamārjanam // 446
             <span class="ref">AbhT_15.446</span></p>
         
         <p id="AbhT_15.447">
            tasya pātaḥ śubhaḥ prācīsaumyaiśāpyordhvadiggataḥ /<br />
            aśubho@nyatra tatrāstrahomo@pyaṣṭaśataṃ bhavet // 447
             <span class="ref">AbhT_15.447</span></p>
         
         <p id="AbhT_15.448">
            netramantritasadvastrabaddhanetrānacañcalān /<br />
            ananyahṛdayībhūtānbalāditthaṃ nirodhataḥ // 448
             <span class="ref">AbhT_15.448</span></p>
         
         <p id="AbhT_15.449">
            muktāratnādikusumasaṃpūrṇāñjalikānguruḥ /<br />
            praveśya sthaṇḍilopāgra upaveśyaiva jānubhiḥ // 449
             <span class="ref">AbhT_15.449</span></p>
         
         <p id="AbhT_15.450">
            prakṣepayedañjaliṃ taṃ taiḥ śiṣyairbhāvitātmabhiḥ /<br />
            añjali punarāpūrya teṣāṃ lāghavataḥ paṭam // 450
             <span class="ref">AbhT_15.450</span></p>
         
         <p id="AbhT_15.451">
            dṛśornivārayetso@pi śiṣyo jhaṭiti paśyati /<br />
            jhaṭityālokite māntraprabhāvollāsite sthale // 451
             <span class="ref">AbhT_15.451</span></p>
         
         <p id="AbhT_15.452">
            tadāveśavaśācchiṣyastanmayatvaṃ prapadyate /<br />
            yathā hi raktahṛdayastāṃstānkāntāguṇānsvayam // 452
             <span class="ref">AbhT_15.452</span></p>
         
         <p id="AbhT_15.453">
            paśyatyevaṃ śaktipātasaṃskṛto mantrasannidhim /<br />
            cakṣurādīndriyāṇāṃ hi sahakāriṇi tādṛśe // 453
             <span class="ref">AbhT_15.453</span></p>
         
         <p id="AbhT_15.454">
            satyatyantamadṛṣṭe prāgapi jāyeta yogyatā /<br />
            kṛtaprajñā hi vinyastamantraṃ dehaṃ jalaṃ sthalam // 454
             <span class="ref">AbhT_15.454</span></p>
         
         <p id="AbhT_15.455">
            pratimādi ca paśyanto viduḥ saṃnidhyasaṃnidhī /<br />
            nyastamantrāṃśusubhagātkiṃcidbhūtādimudritāḥ // 455
             <span class="ref">AbhT_15.455</span></p>
         
         <p id="AbhT_15.456">
            trasyantīveti tattaccidakṣaistatsahakāribhiḥ /<br />
            tataḥ sa dakṣiṇe haste dīptaṃ sarvādhvapūritam // 456
             <span class="ref">AbhT_15.456</span></p>
         
         <p id="AbhT_15.457">
            mantracakraṃ yajedvāmapāṇinā pāśadāhakam /<br />
            taṃ śiṣyasya karaṃ mūrdhni dehanyastādhvasaṃtateḥ // 457
             <span class="ref">AbhT_15.457</span></p>
         
         <p id="AbhT_15.458">
            nyasyetkrameṇa sarvāṃṅgaṃ tenaivāsya ca saṃspṛśet /<br />
            uktaṃ dīkṣottare caitajjvālāsaṃpātaśobhinā // 458
             <span class="ref">AbhT_15.458</span></p>
         
         <p id="AbhT_15.459">
            dattena śivahastena samayī sa vidhīyate /<br />
            sāyujyamīśvare tattve jīvato@dhītiyogyatā // 459
             <span class="ref">AbhT_15.459</span></p>
         
         <p id="AbhT_15.460">
            śrīdevyāthāmale tūktamaṣṭārāntastriśūlake /<br />
            cakre bhairavasannābhāvaghorādyaṣṭakārake // 460
             <span class="ref">AbhT_15.460</span></p>
         
         <p id="AbhT_15.461">
            bāhyāpare parānemau madhyaśūlaparāpare /<br />
            jvālākule@ruṇe bhrāmyanmātṛpraṇavabhīṣaṇe // 461
             <span class="ref">AbhT_15.461</span></p>
         
         <p id="AbhT_15.462">
            cintite tu bahirhaste saṃdṛṣṭe samayī bhavet /<br />
            pāśastobhādyastu sadya uccikramiṣurasya tam // 462
             <span class="ref">AbhT_15.462</span></p>
         
         <p id="AbhT_15.463">
            prāṇairviyojakaṃ mūrdhni kṣipetsaṃpūjya tadbahiḥ /<br />
            anena śivahastena samayī bhavati sphuṭam // 463
             <span class="ref">AbhT_15.463</span></p>
         
         <p id="AbhT_15.464">
            tasyaiva bhāvividhivattattvapāśaviyojane /<br />
            putrakatvaṃ sa ca pare tattve yojyastu daiśikaiḥ // 464
             <span class="ref">AbhT_15.464</span></p>
         
         <p id="AbhT_15.465">
            sa eva mantrajātijño japahomāditattvavit /<br />
            nirvāṇakalaśenādau tata īśvarasaṃjñinā // 465
             <span class="ref">AbhT_15.465</span></p>
         
         <p id="AbhT_15.466">
            abhiṣiktaḥ sādhakaḥ syādbhogānte@sya pare layaḥ /<br />
            etairguṇaiḥ samāyukto dīkṣitaḥ śivaśāsane // 466
             <span class="ref">AbhT_15.466</span></p>
         
         <p id="AbhT_15.467">
            catuṣpātsaṃhitābhijñastantrāṣṭādaśatatparaḥ /<br />
            daśatantrātimārgajña ācāryaḥ sa vidhīyate // 467
             <span class="ref">AbhT_15.467</span></p>
         
         <p id="AbhT_15.468">
            pṛthivīmāditaḥ kṛtvā nirvāṇānte@sya yojanām /<br />
            abhiṣekavidhau kuryādācāryasya gurūttamaḥ // 468
             <span class="ref">AbhT_15.468</span></p>
         
         <p id="AbhT_15.469">
            etairvākyairidaṃ coktaṃ samayī rājaputravat /<br />
            sarvatraivādhikārī syātputrakādipadatraye // 469
             <span class="ref">AbhT_15.469</span></p>
         
         <p id="AbhT_15.470">
            putrako daiśikatve tu tulyayojaniko bhavet /<br />
            adhikārī sa na punaḥ sādhane bhinnayojane // 470
             <span class="ref">AbhT_15.470</span></p>
         
         <p id="AbhT_15.471">
            etattantre samayyādikramādāptottarakriyaḥ /<br />
            ācāryo na punarbauddhavaiṣṇavādiḥ kadācana // 471
             <span class="ref">AbhT_15.471</span></p>
         
         <p id="AbhT_15.472">
            evaṃ prasaṅgānnirṇītaṃ prakṛtaṃ tu nirūpyate /<br />
            śivahastavidhiṃ kṛtvā tena saṃpluṣṭapāśakam // 472
             <span class="ref">AbhT_15.472</span></p>
         
         <p id="AbhT_15.473">
            śiṣyaṃ vidhāya viśrāntiparyantaṃ dhyānayogataḥ /<br />
            tataḥ kumbhe@strakalaśe vahnau svātmani taṃ śiśum // 473
             <span class="ref">AbhT_15.473</span></p>
         
         <p id="AbhT_15.474">
            praṇāmaṃ kārayetpaścādbhūtamātṛbaliṃ kṣipet /<br />
            tataḥ śaṃkaramabhyarcya śayyāmastrābhimantritām // 474
             <span class="ref">AbhT_15.474</span></p>
         
         <p id="AbhT_15.475">
            kṛtvāsyāṃ śiṣyamāropya nyastamantraṃ vidhāya ca /<br />
            śiṣyahṛccakraviśrāntiṃ kṛtvā taddvādaśāntagaḥ // 475
             <span class="ref">AbhT_15.475</span></p>
         
         <p id="AbhT_15.476">
            bhavetkṣīṇakalājālaḥ svaradvādaśakodayāt /<br />
            tataḥ praveśapracitakalāṣoḍaśakojjvalaḥ // 476
             <span class="ref">AbhT_15.476</span></p>
         
         <p id="AbhT_15.477">
            saṃpūrṇasvātmaciccandro viśrāmyeddhṛdaye śiśoḥ /<br />
            svayaṃ vyutthānaparyantaṃ dvādaśāntaṃ tato vrajet // 477
             <span class="ref">AbhT_15.477</span></p>
         
         <p id="AbhT_15.478">
            punarviśecca hṛccakramitthaṃ nidrāvidhikramaḥ /<br />
            āyātanidraḥ śiṣyo@sau nirmalau śaśibhāskarau // 478
             <span class="ref">AbhT_15.478</span></p>
         
         <p id="AbhT_15.479">
            hṛccakre pratisaṃdhatte balātpūrṇakṛśātmakau /<br />
            haṭhanirmalacandrārkaprakāśaḥ satyamīkṣate // 479
             <span class="ref">AbhT_15.479</span></p>
         
         <p id="AbhT_15.480">
            svapnaṃ bhāviśubhānyatvasphuṭībhāvanakovidam /<br />
            uktaṃ ca pūrṇāṃ ca kṛśāṃ dhyātvā dvādaśagocare // 480
             <span class="ref">AbhT_15.480</span></p>
         
         <p id="AbhT_15.481">
            praviśya hṛdaye dhyāye tsuptaḥ svācchandyamāpnuyāt /<br />
            āyātanidre ca śiśau gururabhyarcya śaṅkaram // 481
             <span class="ref">AbhT_15.481</span></p>
         
         <p id="AbhT_15.482">
            caruṃ bhuñjīta sasakhā tato@dyāddantadhāvanam /<br />
            svapyācca mantraraśmīddhahṛccakrārpitamānasaḥ // 482
             <span class="ref">AbhT_15.482</span></p>
         
         <p id="AbhT_15.483">
            prātarguruḥ kṛtāśeṣanityo@bhyarcitaśaṃkaraḥ /<br />
            śiṣyātmanoḥ svapnadṛṣṭāvarthau vitte balābalāt // 483
             <span class="ref">AbhT_15.483</span></p>
         
         <p id="AbhT_15.484">
            svadṛṣṭaṃ balavannānyatsaṃbodhodrekayogataḥ /<br />
            bodhasāmye punaḥ svapnasāmyaṃ syādguruśiṣyayoḥ // 484
             <span class="ref">AbhT_15.484</span></p>
         
         <p id="AbhT_15.485">
            devāgnigurutatpūjākāraṇopaskarādikam /<br />
            hṛdyā strī madyapānaṃ cāpyāmamāṃsasya bhakṣaṇam // 485
             <span class="ref">AbhT_15.485</span></p>
         
         <p id="AbhT_15.486">
            raktapānaṃ śiraśchedo raktaviṇmūtralepanam /<br />
            parvatāśvagajaprāyahṛdyayugyādhirohaṇam // 486
             <span class="ref">AbhT_15.486</span></p>
         
         <p id="AbhT_15.487">
            yatprītyai syādapi prāyastattacchubhamudāhṛtam /<br />
            taṃ khyāpayettuṣṭivṛddhyai hlādo hi paramaṃ phalam // 487
             <span class="ref">AbhT_15.487</span></p>
         
         <p id="AbhT_15.488">
            ato@nyadaśubhaṃ tatra homo@ṣṭaśatako@strataḥ /<br />
            aśubhaṃ nāśubhamiti śiṣyebhyo kathayedguruḥ // 488
             <span class="ref">AbhT_15.488</span></p>
         
         <p id="AbhT_15.489">
            rūḍhāṃ hi śaṅkāṃ vicchettuṃ yatnaḥ saṃghaṭate mahān /<br />
            yeṣāṃ tu śaṅkāvilayasteṣāṃ svapnavaśotthitam // 489
             <span class="ref">AbhT_15.489</span></p>
         
         <p id="AbhT_15.490">
            śubhāśubhaṃ na kiṃcitsyāt syuścetthaṃ citratāvaśāt /<br />
            sphuṭaṃ paśyati sattvātmā rājaso liṅgamātrataḥ // 490
             <span class="ref">AbhT_15.490</span></p>
         
         <p id="AbhT_15.491">
            na kiṃcittāmasastasya sukhaduḥkhācchubhāśubham /<br />
            nanvatra tāmaso nāma kathaṃ yogyo vidhau bhavet // 491
             <span class="ref">AbhT_15.491</span></p>
         
         <p id="AbhT_15.492">
            maiva mā vigrahaṃ kaścitkvacitkasyāpi vai guṇaḥ /<br />
            sarvasāttvikaceṣṭo@pi bhojane yadi tāmasaḥ // 492
             <span class="ref">AbhT_15.492</span></p>
         
         <p id="AbhT_15.493">
            kiṃ tataḥ so@dhamaḥ kivāpyutkṛṣṭastadviparyayaḥ /<br />
            āyātaśaktipāto@pi dīkṣito@pi guṇasthiteḥ // 493
             <span class="ref">AbhT_15.493</span></p>
         
         <p id="AbhT_15.494">
            vicitrātmā bhavedeva mukhye tvarthe samāhitaḥ /<br />
            tato guruḥ śiśormantrapūrvakaṃ devatārcanam // 494
             <span class="ref">AbhT_15.494</span></p>
         
         <p id="AbhT_15.495">
            deśayetsa ca tatkuryātsaṃskuryāttaṃ tato guruḥ /<br />
            hṛdādicakraṣaṭkasthānbrahmādīn ṣaṭ samāhitaḥ // 495
             <span class="ref">AbhT_15.495</span></p>
         
         <p id="AbhT_15.496">
            spṛśecchiśoḥ prāṇavṛttyā pratyekaṃ cāṣṭa saṃskriyāḥ /<br />
            hṛdayādidviṣaṭkāntaṃ bodhasparśapavitritaḥ // 496
             <span class="ref">AbhT_15.496</span></p>
         
         <p id="AbhT_15.497">
            āhārabījabhāvādidoṣadhvaṃsādbhaveddvijaḥ /<br />
            vasuvedākhyasaṃskārapūrṇa itthaṃ dvijaḥ sthitaḥ // 497
             <span class="ref">AbhT_15.497</span></p>
         
         <p id="AbhT_15.498">
            garbhādhānaṃ puṃsavanaṃ sīmanto jātakarma ca /<br />
            nāma niṣkrāmaṇaṃ cānnapraśaścūḍā tathāṣṭamī // 498
             <span class="ref">AbhT_15.498</span></p>
         
         <p id="AbhT_15.499">
            vratabandhaiṣṭike maujjībhautike saumikaṃ kramāt /<br />
            godānamiti vedendusaṃskriyā brahmacaryataḥ // 499
             <span class="ref">AbhT_15.499</span></p>
         
         <p id="AbhT_15.500">
            pratyudvāhaḥ pañcadaśaḥ sapta pākamakhāstvataḥ /<br />
            aṣṭakāḥ pārvaṇī śrāddhaṃ śrāvaṇyāgrāyaṇīdvayam // 500
             <span class="ref">AbhT_15.500</span></p>
         
         <p id="AbhT_15.501">
            caitrī cāśvayujī paścāt saptaiva tu havirmakhāḥ /<br />
            ādheyamagnihotraṃ ca paurṇamāsaḥ sadarśakaḥ // 501
             <span class="ref">AbhT_15.501</span></p>
         
         <p id="AbhT_15.502">
            cāturmāsyaṃ paśūdbandhaḥ sautrāmaṇyā saha tvamī /<br />
            agniṣṭomo@tipūrvo@tha sokyyaḥ ṣoḍaśivājapau // 502
             <span class="ref">AbhT_15.502</span></p>
         
         <p id="AbhT_15.503">
            āptoryāmātirātrau ca saptaitāḥ somasaṃsthitāḥ /<br />
            hiraṇyapādādimakhaḥ sahasreṇa samāvṛtaḥ // 503
             <span class="ref">AbhT_15.503</span></p>
         
         <p id="AbhT_15.504">
            aṣṭatriṃśastvaśvamedho gārhasthyamiyatā bhavet /<br />
            vānasthyapārivrājye ca catvāriṃśadamī matāḥ // 504
             <span class="ref">AbhT_15.504</span></p>
         
         <p id="AbhT_15.505">
            dayā kṣamānasūyā ca śuddhiḥ satkṛtimaṅgale /<br />
            akārpaṇyāspṛhe cātmaguṇāṣṭakamidaṃ smṛtam // 505
             <span class="ref">AbhT_15.505</span></p>
         
         <p id="AbhT_15.506">
            mekhalā daṇḍamajinatryāyuṣe vahnyupāsanam /<br />
            saṃdhyā bhikṣeti saṃskārāḥ sapta sapta vratāni ca // 506
             <span class="ref">AbhT_15.506</span></p>
         
         <p id="AbhT_15.507">
            bhauteśapāśupatye dve gāṇeśaṃ gāṇapatyakam /<br />
            unmattakāsidhārākhyaghṛteśāni caturdaśa // 507
             <span class="ref">AbhT_15.507</span></p>
         
         <p id="AbhT_15.508">
            ete tu vratabandhasya saṃskārā aṅginaḥ smṛtāḥ /<br />
            pārivrājyasya garbhe syādantyeṣṭiriti saṃskṛtaḥ // 508
             <span class="ref">AbhT_15.508</span></p>
         
         <p id="AbhT_15.509">
            dvijo bhavettato yogyo rudrāṃśāpādanāya saḥ /<br />
            etānprāṇakrameṇaiva saṃskārānyojayedguruḥ // 509
             <span class="ref">AbhT_15.509</span></p>
         
         <p id="AbhT_15.510">
            athavāhutiyogena tilādyairmantrapūrvakaiḥ /<br />
            praṇavo hṛdayaṃ nāma śodhayāmyagnivallabhā // 510
             <span class="ref">AbhT_15.510</span></p>
         
         <p id="AbhT_15.511">
            evaṃ krameṇa mūrdhādyairaṅgairatatpunaḥ punaḥ /<br />
            yataściddharma evāsau śāntyādyātmā dvijanmatā // 511
             <span class="ref">AbhT_15.511</span></p>
         
         <p id="AbhT_15.512">
            tena rudratayā saṃvittatkrameṇaiva jāyate /<br />
            yathā hemādidhātūnāṃ pāke kramavaśādbhavet // 512
             <span class="ref">AbhT_15.512</span></p>
         
         <p id="AbhT_15.513">
            rajatādi tathā saṃvitsaṃskāre dvijatāntare /<br />
            yonirna kāraṇaṃ tatra śāntātmā dvija ucyate // 513
             <span class="ref">AbhT_15.513</span></p>
         
         <p id="AbhT_15.514">
            muninā mokṣadharmādāvetacca pravivecitam /<br />
            mukuṭādiṣu śāstreṣu devenāpi nirūpitam // 514
             <span class="ref">AbhT_15.514</span></p>
         
         <p id="AbhT_15.515">
            saṃvido dehasaṃbhedātsadṛśātsadṛśodayāt /<br />
            bhūmābhiprāyataḥ smārte dvijanmā dvijayoḥ sutaḥ // 515
             <span class="ref">AbhT_15.515</span></p>
         
         <p id="AbhT_15.516">
            antyajātīyadhīvādijananījanmalābhataḥ /<br />
            utkṛṣṭacittā ṛṣayaḥ kiṃ brāhmaṇyena bhājanam // 516
             <span class="ref">AbhT_15.516</span></p>
         
         <p id="AbhT_15.517">
            ata evārthasattattvadeśinyasminna diśyate /<br />
            rahasyaśāstre jātyādisamācāro hi śāmbhave // 517
             <span class="ref">AbhT_15.517</span></p>
         
         <p id="AbhT_15.518">
            pāśavāni tu śāstrāṇi vāmaśaktyātmakānyalam /<br />
            sṛṣṭyāṃcisiddhaye śaṃbhoḥ śaṅkātatphalakḷptaye // 518
             <span class="ref">AbhT_15.518</span></p>
         
         <p id="AbhT_15.519">
            āpāditadvijatvasya dvādaśānte nijaikyataḥ /<br />
            sparśamātrānna viśrāntyā jhaṭityevāvarohataḥ // 519
             <span class="ref">AbhT_15.519</span></p>
         
         <p id="AbhT_15.520">
            rudrāṃśāpādanaṃ yena samayī saṃskṛto bhavet /<br />
            adhītau śravaṇe nityaṃ pūjāyāṃ gurusevane // 520
             <span class="ref">AbhT_15.520</span></p>
         
         <p id="AbhT_15.521">
            samayyadhikṛto@nyatra guruṇā vibhumarcayet /<br />
            tamāpāditarudrāṃśaṃ samayān śrāvayedguruḥ // 521
             <span class="ref">AbhT_15.521</span></p>
         
         <p id="AbhT_15.522">
            aṣṭāṣṭakātmakāndevyāyāmalādau nirūpitān /<br />
            avādo@karaṇaṃ gūḍhiḥ pūjā tarpaṇabhāvane // 522
             <span class="ref">AbhT_15.522</span></p>
         
         <p id="AbhT_15.523">
            hananaṃ mohanaṃ ceti samayāṣṭakamaṣṭadhā /<br />
            svabhāvaṃ mantratantrāṇāṃ samayācāramelakam // 523
             <span class="ref">AbhT_15.523</span></p>
         
         <p id="AbhT_15.524">
            asatpralāpaṃ paruṣamanṛtaṃ nāṣṭadhā vadet /<br />
            aphalaṃ ceṣṭitaṃ hiṃsāṃ paradārābhimarśanam // 524
             <span class="ref">AbhT_15.524</span></p>
         
         <p id="AbhT_15.525">
            garvaṃ dambhaṃ bhūtaviṣavyādhitantraṃ nacācaret /<br />
            svaṃ mantramakṣasūtraṃ ca vidyāṃ jñānasvarūpakam // 525
             <span class="ref">AbhT_15.525</span></p>
         
         <p id="AbhT_15.526">
            samācārānguṇānkleśānsiddhiliṅgāni gūhayet /<br />
            guruṃ śāstraṃ devavahnī jñānavṛddhāṃstriyo vratam // 526
             <span class="ref">AbhT_15.526</span></p>
         
         <p id="AbhT_15.527">
            guruvargaṃ yathāśaktyā pūjayedaṣṭakaṃ tvidam /<br />
            dīnānkliṣṭānpitṝnkṣetrapālānprāṇigaṇān khagān // 527
             <span class="ref">AbhT_15.527</span></p>
         
         <p id="AbhT_15.528">
            śmāśānikaṃ bhūtagaṇaṃ dehadevīśca tarpayet /<br />
            śivaṃ śaktiṃ tathātmānaṃ mudrāṃ mantrasvarūpakam // 528
             <span class="ref">AbhT_15.528</span></p>
         
         <p id="AbhT_15.529">
            saṃsārabhuktimuktīśca guruvaktrāttu bhāvayet /<br />
            rāgaṃ dveṣamasūyāṃ ca saṃkocerṣyābhimānitāḥ // 529
             <span class="ref">AbhT_15.529</span></p>
         
         <p id="AbhT_15.530">
            samayapratibhettṝṃstadanācārāṃśca ghātayet /<br />
            paśumārgasthitānkrūrāndveṣiṇaḥ piśunāñjaḍān // 530
             <span class="ref">AbhT_15.530</span></p>
         
         <p id="AbhT_15.531">
            rājñaścānucarānpāpānvighnakartṝṃśca mohayet /<br />
            śākinyaḥ pūjanīyāśca tāścetthaṃ śrīgamoditāḥ // 531
             <span class="ref">AbhT_15.531</span></p>
         
         <p id="AbhT_15.532">
            sāhasaṃ dviguṇaṃ yāsāṃ kāmaścaiva caturguṇaḥ /<br />
            lobhaścāṣṭaguṇastāsāṃ śaṅkyaṃ śākinya ityalam // 532
             <span class="ref">AbhT_15.532</span></p>
         
         <p id="AbhT_15.533">
            kulāmnāyasthitā vīradravyabāhyāstu ye na taiḥ /<br />
            paśubhiḥ saha vastavyamiti śrīmādhave kule // 533
             <span class="ref">AbhT_15.533</span></p>
         
         <p id="AbhT_15.534">
            devatācakragurvagniśāstraṃ sāmyātsadārcayet /<br />
            aniveditametebhyo na kiṃcidapi bhakṣayet // 534
             <span class="ref">AbhT_15.534</span></p>
         
         <p id="AbhT_15.535">
            etaddravyaṃ nāpaharedguruvargaṃ prapūjayet /<br />
            sa ca tadbhrātṛbhāryātukprāyo vidyākṛto bhavet // 535
             <span class="ref">AbhT_15.535</span></p>
         
         <p id="AbhT_15.536">
            na yonisaṃbandhakṛto laukikaḥ sa paśuryataḥ /<br />
            tasyābhiṣvaṅgabhūmistu gurvārādhanasiddhaye // 536
             <span class="ref">AbhT_15.536</span></p>
         
         <p id="AbhT_15.537">
            arcyo na svamahimnā tu tadvargo guruvatpunaḥ /<br />
            gurornindāṃ na kurvīta tasyai hetuṃ nacācaret // 537
             <span class="ref">AbhT_15.537</span></p>
         
         <p id="AbhT_15.538">
            naca tāṃ śṛṇuyānnainaṃ kopayennāgrato@sya ca /<br />
            vinājñayā prakurvīta kiṃcittatsevanādṛte // 538
             <span class="ref">AbhT_15.538</span></p>
         
         <p id="AbhT_15.539">
            laukikālaukikaṃ kṛtyaṃ krodhaṃ krīḍāṃ tapo japam /<br />
            gurūpabhuktaṃ yatkiṃcicchayyāvastrāsanādikam // 539
             <span class="ref">AbhT_15.539</span></p>
         
         <p id="AbhT_15.540">
            nopabhuñjīta tatpadbhyāṃ na spṛśetkiṃtu vandayet /<br />
            śrīmattraiśirase@pyuktaṃ kṛcchracāndrāyaṇādibhiḥ // 540
             <span class="ref">AbhT_15.540</span></p>
         
         <p id="AbhT_15.541">
            araṇye kāṣṭhavattiṣṭhedasidhārāvrato@pi san /<br />
            niyamastho yamastho@pi tatpadaṃ nāśnute param // 541
             <span class="ref">AbhT_15.541</span></p>
         
         <p id="AbhT_15.542">
            gurvārādhanasaktastu manasā karmaṇā girā /<br />
            prāpnoti gurutastuṣṭāt pūrṇaṃ śreyo mahādbhutam // 542
             <span class="ref">AbhT_15.542</span></p>
         
         <p id="AbhT_15.543">
            himapātairyathā bhūmiśchāditā sā samantataḥ /<br />
            mārutaśleṣasaṃyogādaśmavattiṣṭhate sadā // 543
             <span class="ref">AbhT_15.543</span></p>
         
         <p id="AbhT_15.544">
            yamādau niścale tadvadbhāva ekastu gṛhyate /<br />
            gurostvārādhitātpūrṇaṃ prasarajjñānamāpyate // 544
             <span class="ref">AbhT_15.544</span></p>
         
         <p id="AbhT_15.545">
            sarvato@vasthitaṃ cittvaṃ jñeyasthaṃ yasya tatkathā /<br />
            sadya eva nayedūrdhvaṃ tasmādārādhayedgurum // 545
             <span class="ref">AbhT_15.545</span></p>
         
         <p id="AbhT_15.546">
            śrīsāre@pyasya saṃbhāṣātpātakaṃ naśyati kṣaṇāt /<br />
            tasmātparīkṣya yatnena śāstroktyā jñānalakṣaṇaiḥ // 546
             <span class="ref">AbhT_15.546</span></p>
         
         <p id="AbhT_15.547">
            śāstrācāreṇa varteta tena saṅgaṃ tathā kuru /<br />
            snehājjātu vadejjñānaṃ lobhānna hriyate hi saḥ // 547
             <span class="ref">AbhT_15.547</span></p>
         
         <p id="AbhT_15.548">
            tena tuṣṭena tṛpyanti devāḥ pitara evaca /<br />
            uttīrya narakādyānti sadyaḥ śivapuraṃ mahat // 548
             <span class="ref">AbhT_15.548</span></p>
         
         <p id="AbhT_15.549">
            bhuṅkte tiṣṭhedyatra gṛhe vrajecchivapuraṃ tu saḥ /<br />
            iti jñātvā sadā pitrye śrāddhe svaṃ gurumarcayet // 549
             <span class="ref">AbhT_15.549</span></p>
         
         <p id="AbhT_15.550">
            bhuñjīta sa svayaṃ cānyānādiśettatkṛte guruḥ /<br />
            yo dīkṣitastu śrāddhādau svatantraṃ vidhimācaret // 550
             <span class="ref">AbhT_15.550</span></p>
         
         <p id="AbhT_15.551">
            tasya tanniṣphalaṃ sarvaṃ samayena ca laṅghyate /<br />
            saiddhāntikārpitaṃ caṇḍīyogyaṃ dravyaṃ vivarjayet // 551
             <span class="ref">AbhT_15.551</span></p>
         
         <p id="AbhT_15.552">
            śākinīvācakaṃ śabdaṃ na kadācitsamuccaret /<br />
            striyaḥ pūjyā virūpāstu vṛddhāḥ śilpopajīvikāḥ // 552
             <span class="ref">AbhT_15.552</span></p>
         
         <p id="AbhT_15.553">
            antyā vikāritāṅgyaśca veśyāḥ svacchandaceṣṭitāḥ /<br />
            tathāca śrīgame proktaṃ pūjanīyāḥ prayatnataḥ // 553
             <span class="ref">AbhT_15.553</span></p>
         
         <p id="AbhT_15.554">
            nirācārāḥ sarvabhakṣyā dharmādharmavivarjitāḥ /<br />
            svacchandagāḥ palāśinyo lampaṭā devatā iva // 554
             <span class="ref">AbhT_15.554</span></p>
         
         <p id="AbhT_15.555">
            veśyāḥ pūjyāstadgṛhaṃ ca prayāgo@tra yajetkramam /<br />
            strīṣu tannācaretkicidyena tābhyo jugupsate // 555
             <span class="ref">AbhT_15.555</span></p>
         
         <p id="AbhT_15.556">
            ato na nagnāstāḥ paśyennacāpi prakaṭastanīḥ /<br />
            vṛddhāyāḥ saṃsthitāyā vā na jugupseta mudrikām // 556
             <span class="ref">AbhT_15.556</span></p>
         
         <p id="AbhT_15.557">
            vaikṛtyaṃ tatra saurūpyaṃ melakaṃ na prakāśayet /<br />
            devamūrtiṃ śūnyatanuṃ pūjayettripathādiṣu // 557
             <span class="ref">AbhT_15.557</span></p>
         
         <p id="AbhT_15.558">
            sarvaparvasu sāmānyaviśeṣeṣu viśeṣataḥ /<br />
            pūjā guroranadhyāyo melake lobhavarjanam // 558
             <span class="ref">AbhT_15.558</span></p>
         
         <p id="AbhT_15.559">
            na jugupseta madyādi vīradravyaṃ kadācana /<br />
            na nindedatha vandeta nityaṃ tajjoṣiṇastathā // 559
             <span class="ref">AbhT_15.559</span></p>
         
         <p id="AbhT_15.560">
            upadeśāya na doṣā hṛdayaṃ cenna vidviṣet /<br />
            vijātīyavikalpāṃśotpuṃsanāya yateta ca // 560
             <span class="ref">AbhT_15.560</span></p>
         
         <p id="AbhT_15.561">
            guroḥ śāstrasya devīnāṃ nāma mantre yatastataḥ /<br />
            arcāto@nyatra noccāryamāhūtaṃ tarpayettataḥ // 561
             <span class="ref">AbhT_15.561</span></p>
         
         <p id="AbhT_15.562">
            āgatasya ca mantrasya na kuryāttarpaṇaṃ yadi /<br />
            haratyardhaśarīraṃ tadityūce bhagavānyataḥ // 562
             <span class="ref">AbhT_15.562</span></p>
         
         <p id="AbhT_15.563">
            śrīmadūrmau ca devīnāṃ vīrāṇāṃ ceṣṭitaṃ na vai /<br />
            prathayenna jugupseta vadennādravyapāṇikaḥ // 563
             <span class="ref">AbhT_15.563</span></p>
         
         <p id="AbhT_15.564">
            śrīpūrvaṃ nāma vaktavyaṃ gurordravyakareṇa ca /<br />
            gurvādīnāṃ na laṅghyā ca chāyā na tairthikaiḥ saha // 564
             <span class="ref">AbhT_15.564</span></p>
         
         <p id="AbhT_15.565">
            jalpaṃ kurvansvaśāstrārthaṃ vadennāpica sūcayet /<br />
            nityādviśeṣapūjāṃ ca kuryānnaimittike vidhau // 565
             <span class="ref">AbhT_15.565</span></p>
         
         <p id="AbhT_15.566">
            tato@pi madhye varṣasya tato@pi hi pavitrake /<br />
            anyastamantro nāsīta sevyaṃ śāstrāntaraṃ ca no // 566
             <span class="ref">AbhT_15.566</span></p>
         
         <p id="AbhT_15.567">
            aprarūḍhaṃ hi vijñānaṃ kampetetarabhāvanāt /<br />
            gṛhopaskaraṇāstrāṇi davatāyāgayogataḥ // 567
             <span class="ref">AbhT_15.567</span></p>
         
         <p id="AbhT_15.568">
            arcyānīti na padbhyāṃ vai spṛśennāpi vilaṅghyet /<br />
            guruvarge gṛhāyāte viśeṣaṃ kaṃcidācaret // 568
             <span class="ref">AbhT_15.568</span></p>
         
         <p id="AbhT_15.569">
            dīkṣitānāṃ na nindādi kuryādvidveṣapūrvakam /<br />
            upadeśāya no doṣaḥ sa hyavidveṣapūrvakaḥ // 569
             <span class="ref">AbhT_15.569</span></p>
         
         <p id="AbhT_15.570">
            na vaṣṇavādikādhaḥsthadṛṣṭibhiḥ saṃvasedalam /<br />
            sahabhojanaśayyādyarnaiṣāṃ prakaṭayetsthitim // 570
             <span class="ref">AbhT_15.570</span></p>
         
         <p id="AbhT_15.571">
            uktaṃ śrīṃmādhavakule śāsanāntarasaṃsthitān /<br />
            vedoktiṃ vaiṣṇavoktiṃ ca tairuktaṃ varjayetsadā // 571
             <span class="ref">AbhT_15.571</span></p>
         
         <p id="AbhT_15.572">
            akulīneṣu saṃparkāttatkulātpatanādbhayam /<br />
            ekapātre kulāmnāye tasmāttānparivarjayet // 572
             <span class="ref">AbhT_15.572</span></p>
         
         <p id="AbhT_15.573">
            pramādācca kṛte sakhye goṣṭhyāṃ cakraṃ tu pūjayet /<br />
            śrīmadūrmau ca kathitamāgamāntarasevake // 573
             <span class="ref">AbhT_15.573</span></p>
         
         <p id="AbhT_15.574">
            gurvantararate mūḍhe devadravyopajīvake /<br />
            śaktihiṃsākare duṣṭe saṃparkaṃ naiva kārayet // 574
             <span class="ref">AbhT_15.574</span></p>
         
         <p id="AbhT_15.575">
            na vikalpena dīkṣādau vrajedāyatanādikam /<br />
            uktāsthāśithilatve yannimittaṃ naiva taccaret // 575
             <span class="ref">AbhT_15.575</span></p>
         
         <p id="AbhT_15.576">
            śāsanasthānpurājātyā na paśyennāpyudīrayet /<br />
            naca vyavaharetsarvāñchivābhedena kevalam // 576
             <span class="ref">AbhT_15.576</span></p>
         
         <p id="AbhT_15.577">
            sadvidyaiḥ sākamāsīta jñānadīptyai yateta ca /<br />
            nāsaṃskṛtāṃ vrajettajjaṃ viphalatvaṃ nacānayet // 577
             <span class="ref">AbhT_15.577</span></p>
         
         <p id="AbhT_15.578">
            melakārdhaniśācaryā janavarjaṃ ca tannahi /<br />
            māṃsādidāhagandhaṃ ca jighreddevīpriyo hyasau // 578
             <span class="ref">AbhT_15.578</span></p>
         
         <p id="AbhT_15.579">
            gurvājñāṃ pālayansarvaṃ tyajenmantramayo bhavet /<br />
            śāstrapūjājapadhyānavivekatadupakriyāḥ // 579
             <span class="ref">AbhT_15.579</span></p>
         
         <p id="AbhT_15.580">
            akurvanniṣphalāṃ naiva ceṣṭeta trividhāṃ kriyām /<br />
            mantratantrairna vādaṃ ca kuryānno bhakṣayedviṣam // 580
             <span class="ref">AbhT_15.580</span></p>
         
         <p id="AbhT_15.581">
            samayānāṃ vilope ca guruṃ pṛcchedasannidhau /<br />
            tadvargaṃ nijasantānamanyaṃ tasyāpyasaṃnidhau // 581
             <span class="ref">AbhT_15.581</span></p>
         
         <p id="AbhT_15.582">
            tenoktamanutiṣṭhecca nirvikalpaṃ prayatnataḥ /<br />
            yataḥ śāstrādisaṃbodhatanmayīkṛtamānasaḥ // 582
             <span class="ref">AbhT_15.582</span></p>
         
         <p id="AbhT_15.583">
            śiva eva gururnāsya vāgasatyā viniḥsaret /<br />
            śivasya svātmasaṃskṛtyai prahvībhāvo guroḥ punaḥ // 583
             <span class="ref">AbhT_15.583</span></p>
         
         <p id="AbhT_15.584">
            hlādāyetyubhayārthāya tattuṣṭiḥ phaladā śiśoḥ /<br />
            gurvāyattaikasiddhirhisamayyapi vibodhabhāk // 584
             <span class="ref">AbhT_15.584</span></p>
         
         <p id="AbhT_15.585">
            tadbodhabahumānena vidyādgurutamaṃ gurum /<br />
            ataḥ saṃprāpya vijñānaṃ yo gurau bāhyamānavān // 585
             <span class="ref">AbhT_15.585</span></p>
         
         <p id="AbhT_15.586">
            nāsau vijñānaviśvasto nāsatyaṃ bhraṣṭa eva saḥ /<br />
            jñānānāśvastacittaṃ taṃ vacomātreṇa śāstritam // 586
             <span class="ref">AbhT_15.586</span></p>
         
         <p id="AbhT_15.587">
            bhaktaṃ ca nārcayejjātu hṛdā vijñānadūṣakam /<br />
            tādṛk ca na guruḥ kāryastaṃ kṛtvāpi parityajet // 587
             <span class="ref">AbhT_15.587</span></p>
         
         <p id="AbhT_15.588">
            mukhyabuddhyā na saṃpaśyedvaiṣṇavādigatāngurūn /<br />
            tathāca śrīmadūrmyākhye guroruktaṃ viśeṣaṇam // 588
             <span class="ref">AbhT_15.588</span></p>
         
         <p id="AbhT_15.589">
            gurvājñā prāṇasaṃdehe nopekṣyā no vikalpyate /<br />
            kauladīkṣā kaulaśāstraṃ tattvajñānaṃ prakāśitam // 589
             <span class="ref">AbhT_15.589</span></p>
         
         <p id="AbhT_15.590">
            yenāsau gururityukto hyanye vai nāmadhāriṇaḥ /<br />
            śrīmadānandaśāstre ca tathaivoktaṃ viśeṣaṇam // 590
             <span class="ref">AbhT_15.590</span></p>
         
         <p id="AbhT_15.591">
            yasmāddīkṣā mantraśāstraṃ tattvajñānaṃ sa vai guruḥ /<br />
            tiṣṭhedavyaktaliṅgaśca na liṅgaṃ dhārayet kvacit // 591
             <span class="ref">AbhT_15.591</span></p>
         
         <p id="AbhT_15.592">
            na liṅgibhiḥ samaṃ kaiścitkuryādācāramelanam /<br />
            kevalaṃ liṅginaḥ pālyā na bībhatsyā virūpakāḥ // 592
             <span class="ref">AbhT_15.592</span></p>
         
         <p id="AbhT_15.593">
            śrīmadrātrikule coktaṃ mokṣaḥ śaṅkāpahānitaḥ /<br />
            aśuddhavāsasnayaiṣā mokṣavārtāpi durlabhā // 593
             <span class="ref">AbhT_15.593</span></p>
         
         <p id="AbhT_15.594">
            na likhenmantrahṛdayaṃ śrīmanmāloditaṃ kila /<br />
            tadaṅgāduddharenmantraṃ natu lekhe vilekhayet // 594
             <span class="ref">AbhT_15.594</span></p>
         
         <p id="AbhT_15.595">
            atattve@bhiniveśaṃ ca na kuryātpakṣapātataḥ /<br />
            jātividyākulācāradehadeśaguṇārthajān // 595
             <span class="ref">AbhT_15.595</span></p>
         
         <p id="AbhT_15.596">
            grahāngrahānivāṣṭau drāktyajedgahvararśitān /<br />
            tathā śrīniśicārādau hayatvenopadarśitān // 596
             <span class="ref">AbhT_15.596</span></p>
         
         <p id="AbhT_15.597">
            brāhmaṇo@haṃ mayā vedaśāstroktādaparaṃ katham /<br />
            anuṣṭheyamayaṃ jātigrahaḥ paranirodhakaḥ // 597
             <span class="ref">AbhT_15.597</span></p>
         
         <p id="AbhT_15.598">
            evamanye@pyudāhāryāḥ kulagahvaravartmanā /<br />
            atatsvabhāve tādrūpyaṃ darśayannavaśe@pi yaḥ // 598
             <span class="ref">AbhT_15.598</span></p>
         
         <p id="AbhT_15.599">
            svarūpācchādakaḥ so@tra graho graha ivoditaḥ /<br />
            saṃvitsvabhāve no jātiprabhṛtiḥ kāpi kalpanā // 599
             <span class="ref">AbhT_15.599</span></p>
         
         <p id="AbhT_15.600">
            rūpaṃ sā tvasvarūpeṇa tadrūpaṃ chādayatyalam /<br />
            yā kācitkalpanā saṃvittattvasyākhaṇḍitātmanaḥ // 600
             <span class="ref">AbhT_15.600</span></p>
         
         <p id="AbhT_15.601">
            saṃkocakāriṇī sarvaḥ sa grahastāṃ parityajet /<br />
            śrīmadānandaśāstre ca kathitaṃ parameṣṭhinā // 601
             <span class="ref">AbhT_15.601</span></p>
         
         <p id="AbhT_15.602">
            nirapekṣaḥ prabhurvāmo na śuddhyā tatra kāraṇam /<br />
            devītṛptirmakhe raktamāṃsairno śaucayojanāt // 602
             <span class="ref">AbhT_15.602</span></p>
         
         <p id="AbhT_15.603">
            dvijāntyajaiḥ samaṃ kāryā carcānte@pi marīcayaḥ /<br />
            avikārakṛtastena vikalpānnirayo bhavet // 603
             <span class="ref">AbhT_15.603</span></p>
         
         <p id="AbhT_15.604">
            sarvadevamayaḥ kāyaḥ sarvaprāṇiṣviti sphuṭam /<br />
            śrīmadbhirnakuleśādyairapyetatsunirūpitam // 604
             <span class="ref">AbhT_15.604</span></p>
         
         <p id="AbhT_15.605">
            śarīramevāyatanaṃ nānyadāyatanaṃ vrajet /<br />
            tīrthamekaṃ smarenmantramanyatīrthāni varjayet // 605
             <span class="ref">AbhT_15.605</span></p>
         
         <p id="AbhT_15.606">
            vidhimenaṃ sukhaṃ jñātvā vidhijālaṃ parityajet /<br />
            samādhirniścayaṃ muktvā na cānyenopalabhyate // 606
             <span class="ref">AbhT_15.606</span></p>
         
         <p id="AbhT_15.607">
            iti matvā vidhānajñaḥ saṃmohaṃ parivarjayet /<br />
            mantrasya hṛdayaṃ muktvā na cānyatparamaṃ kvacit // 607
             <span class="ref">AbhT_15.607</span></p>
         
         <p id="AbhT_15.608">
            iti matvā vidhānajño mantrajālaṃ parityajet /<br />
            naivedyaṃ prāśayennadyāstaccheṣaṃ ca jale kṣipet // 608
             <span class="ref">AbhT_15.608</span></p>
         
         <p id="AbhT_15.609">
            tairbhukte na bhaveddoṣo jalajaiḥ pūrvadīkṣitaiḥ /<br />
            avayaśpālanīyatvātparattvena saṃgamāt // 609
             <span class="ref">AbhT_15.609</span></p>
         
         <p id="AbhT_15.610">
            jñānaprāptyabhyupāyatvātsamayāste prakīrtitāḥ /<br />
            evaṃ saṃśrāvya samayāndevaṃ saṃpūjya daiśikaḥ // 610
             <span class="ref">AbhT_15.610</span></p>
         
         <p id="AbhT_15.611">
            visarjayetsvacidvyomni śānte mūrtivilāpanāt /<br />
            yadi putrakadīkṣāsya na kāryā samanantaram // 611
             <span class="ref">AbhT_15.611</span></p>
         
         <p id="AbhT_15.612">
            tadābhiṣiñcetsāstreṇa śivakumbhena taṃ śiśum /<br />
            ātmānaṃ ca tato yasmājjalamūrtirmaheśvaraḥ // 612
             <span class="ref">AbhT_15.612</span></p>
         
         <p id="AbhT_15.613">
            mantrayuṅnikhilāpyāyī kāryaṃ tadabhiṣecanam /<br />
            iti samayadīkṣaṇamidaṃ prakāśitaṃ vistarācca saṃkṣepāt //
             <span class="ref">AbhT_15.613</span></p>
         
         
         <p>:C16 atha śrītantrāloke ṣoḍaśamāhnikam</p>
         
         
         <p id="AbhT_16.1">
            atha putrakatvasiddhyai nirūpyate śivanirūpito @tra vidhiḥ /<br />
            yadā tu samayasthasya putrakatve niyojanam /<br />
            gurutve sādhakatve vā kartumicchati daiśikaḥ // 1
             <span class="ref">AbhT_16.1</span></p>
         
         <p id="AbhT_16.2">
            tadādhivāsaṃ kṛtvāhni dvitīye maṇḍalaṃ likhet /<br />
            sāmudāyikayāge@tha tathānyatra yathoditam // 2
             <span class="ref">AbhT_16.2</span></p>
         
         <p id="AbhT_16.3">
            ṣaḍaṣṭataddviguṇitacaturviṃśatisaṃkhyayā /<br />
            cakrapañcakamākhyātaṃ śāstre śrīpūrvasaṃjñite // 3
             <span class="ref">AbhT_16.3</span></p>
         
         <p id="AbhT_16.4">
            dvātriṃśattaddviguṇitaṃ śrīmattraiśirase mate /<br />
            asaṃkhyacakrasaṃbandhaḥ śrīsiddhādau nirūpitaḥ // 4
             <span class="ref">AbhT_16.4</span></p>
         
         <p id="AbhT_16.5">
            tasmādyathātathā yāgaṃ yāvaccakreṇa saṃmitam /<br />
            pūjayedyena tenātra triśūlatrayamālikhet // 5
             <span class="ref">AbhT_16.5</span></p>
         
         <p id="AbhT_16.6">
            triśūlatritaye devītrayaṃ paryāyavṛttitaḥ /<br />
            madhyasavyānyabhedena pūrṇaṃ saṃpūjitaṃ bhavet // 6
             <span class="ref">AbhT_16.6</span></p>
         
         <p id="AbhT_16.7">
            vartanā maṇḍalasyāgre saṃkṣepādupadekṣyate /<br />
            ālikhya maṇḍalaṃ gandhavastreṇaivāsya mārjanam // 7
             <span class="ref">AbhT_16.7</span></p>
         
         <p id="AbhT_16.8">
            kṛtvā snāto guruḥ prāgvanmaṇḍalāgre@tra devatāḥ /<br />
            bāhyagāḥ pūjayeddvāradeśe ca dvāradevatāḥ // 8
             <span class="ref">AbhT_16.8</span></p>
         
         <p id="AbhT_16.9">
            maṇḍalasya purobhāge tadaiśānadiśaḥ kramāt /<br />
            āgneyyantaṃ gaṇeśādīn kṣetrapāntānprapūjayet // 9
             <span class="ref">AbhT_16.9</span></p>
         
         <p id="AbhT_16.10">
            gaṇapatiguruparamākhyāḥ parameṣṭhī pūrvasiddhavākkṣetrapatiḥ /<br />
            iti saptakamākhyātaṃ gurupaṅktividhau prapūjyamasmadgurubhiḥ // 10
             <span class="ref">AbhT_16.10</span></p>
         
         <p id="AbhT_16.11">
            tata ājñāṃ gṛhītvā tu puṣpadhūpādipūjitam /<br />
            pūjyamādhāraśaktyādi śūlamūlātprabhṛtyalam // 11
             <span class="ref">AbhT_16.11</span></p>
         
         <p id="AbhT_16.12">
            śivāntaṃ sitapadmānte triśūlānāṃ traye kramāt /<br />
            madhyaśūle madhyagaḥ syātsadbhāvaḥ parayā saha // 12
             <span class="ref">AbhT_16.12</span></p>
         
         <p id="AbhT_16.13">
            vāme cāparayā sākaṃ navātmā dakṣagaṃ param /<br />
            triśūle dakṣiṇe madhyaśṛṅgastho ratiśekharaḥ // 13
             <span class="ref">AbhT_16.13</span></p>
         
         <p id="AbhT_16.14">
            syātparāparayā sākaṃ dakṣe bhairavasatpare /<br />
            vāme triśūle madhyastho navātmāparayā saha // 14
             <span class="ref">AbhT_16.14</span></p>
         
         <p id="AbhT_16.15">
            syātpare parayā sākaṃ vāmāre saṃśca bhairavaḥ /<br />
            itthaṃ sarvagatatve śrīparādevyāḥ sthite sati // 15
             <span class="ref">AbhT_16.15</span></p>
         
         <p id="AbhT_16.16">
            yāgo bhavetsusaṃpūrṇastadadhiṣṭhānamātrataḥ /<br />
            ekaśūle@pyato yāge cintayettadadhiṣṭhitam // 16
             <span class="ref">AbhT_16.16</span></p>
         
         <p id="AbhT_16.17">
            avidhijño vidhānajña ityevaṃ trīśikoditam /<br />
            tato madhye tathā dakṣe vāme śṛṅge ca sarvataḥ // 17
             <span class="ref">AbhT_16.17</span></p>
         
         <p id="AbhT_16.18">
            lokapālāstraparyantamekātmatvena pūjayet /<br />
            paratvena ca sarvāsāṃ devatānāṃ prapūjayet // 18
             <span class="ref">AbhT_16.18</span></p>
         
         <p id="AbhT_16.19">
            śrīmantaṃ mātṛsadbhāvabhaṭṭārakamanāmayam /<br />
            tato@pi bhogayāgena vidyāṅgaṃ bhairavāṣṭakam // 19
             <span class="ref">AbhT_16.19</span></p>
         
         <p id="AbhT_16.20">
            yāmalaṃ cakradevīśca svasthāne pūjayedbahiḥ /<br />
            lokapālānastrayutāngandhapuṣpāsavādibhiḥ // 20
             <span class="ref">AbhT_16.20</span></p>
         
         <p id="AbhT_16.21">
            pūjayetparayā bhaktyā vittaśāṭhyavivarjitaḥ /<br />
            tataḥ kumbhāstrakalaśīmaṇḍalasthānalātmanām // 21
             <span class="ref">AbhT_16.21</span></p>
         
         <p id="AbhT_16.22">
            pañcānāmanusandhānaṃ kuryādadvayabhāvanāt /<br />
            ye tu tāmadvayavyāptiṃ na vindanti śivātmikām // 22
             <span class="ref">AbhT_16.22</span></p>
         
         <p id="AbhT_16.23">
            mantranāḍīprayogeṇa te viśantyadvaye pathi /<br />
            svadakṣiṇena niḥsṛtya maṇḍalasthasya vāmataḥ // 23
             <span class="ref">AbhT_16.23</span></p>
         
         <p id="AbhT_16.24">
            praviśyānyena niḥsṛtya kumbhasthe karkarīgate /<br />
            vahnisthe ca krameṇetthaṃ yāvatsvasminsvavāmataḥ // 24
             <span class="ref">AbhT_16.24</span></p>
         
         <p id="AbhT_16.25">
            mūlānusandhānabalātprāṇatantūmbhane sati /<br />
            itthamaikyasphurattātmā vyāptisaṃvitprakāśate // 25
             <span class="ref">AbhT_16.25</span></p>
         
         <p id="AbhT_16.26">
            tato viśeṣapūjāṃ ca kuryādadvayabhāvitām /<br />
            yacchivādvayapīyūṣasaṃsiktaṃ paramaṃ hi tat // 26
             <span class="ref">AbhT_16.26</span></p>
         
         <p id="AbhT_16.27">
            tenārghapuṣpagandhāderāsavasya paśoratha /<br />
            yā śivādvayatādṛṣṭiḥ sā śuddhiḥ paramīkṛtiḥ // 27
             <span class="ref">AbhT_16.27</span></p>
         
         <p id="AbhT_16.28">
            nivedayedvibhoragre jīvāndhātūṃstadutthitān /<br />
            siddhānasiddhānvyāmiśrānyadvā kiṃciccarācaram // 28
             <span class="ref">AbhT_16.28</span></p>
         
         <p id="AbhT_16.29">
            dṛṣṭaprokṣitasaṃdraṣṭṛprālabdhopāttayojitaḥ /<br />
            nirvāpito vīrapaśuḥ so@ṣṭadhottaratottamaḥ // 29
             <span class="ref">AbhT_16.29</span></p>
         
         <p id="AbhT_16.30">
            yathottaraṃ na dātavyamayogyebhyaḥ kadācana /<br />
            śivopayuktaṃ hi havirna sarvo bhoktumarhati // 30
             <span class="ref">AbhT_16.30</span></p>
         
         <p id="AbhT_16.31">
            yastu dīkṣāvihīno@pi śivecchāvidhicoditaḥ /<br />
            bhaktyāśnāti sa saṃpūrṇaḥ samayī syātsubhāvitaḥ // 31
             <span class="ref">AbhT_16.31</span></p>
         
         <p id="AbhT_16.32">
            dṛṣṭo@valokitaścaiva kiraṇeddhadṛgarpaṇāt /<br />
            prokṣitaḥ kevalaṃ hyarghapātravipruḍbhirukṣitaḥ // 32
             <span class="ref">AbhT_16.32</span></p>
         
         <p id="AbhT_16.33">
            saṃdraṣṭā darśitāśeṣasamyakpūjitamaṇḍalaḥ /<br />
            prālabdha uktatritayasaṃskṛtaḥ so@pi dhūnayet // 33
             <span class="ref">AbhT_16.33</span></p>
         
         <p id="AbhT_16.34">
            kampeta prasravetstabdhaḥ pralīno vā yathottaram /<br />
            upātto yāgasānnidhye śamitaḥ śastramārutaiḥ // 34
             <span class="ref">AbhT_16.34</span></p>
         
         <p id="AbhT_16.35">
            yojitaḥ kāraṇatyāgakrameṇa śivayojanāt /<br />
            nirvāpitaḥ kṛtābhyāsaguruprāṇamanorpaṇāt // 35
             <span class="ref">AbhT_16.35</span></p>
         
         <p id="AbhT_16.36">
            dakṣiṇenāgninā saumyakalājālavilāpanāt /<br />
            tathāhyādau paraṃ rūpamekībhāvena saṃśrayet // 36
             <span class="ref">AbhT_16.36</span></p>
         
         <p id="AbhT_16.37">
            tasmādāgneyacāreṇa jvālāmālāmucāviśet /<br />
            paśorvāmena candrāṃśujālaṃ tāpena gālayet // 37
             <span class="ref">AbhT_16.37</span></p>
         
         <p id="AbhT_16.38">
            nābhicakre@tha viśrāmyetprāṇaraśmigaṇaiḥ saha /<br />
            paro bhūtvā svaśaktyātra jīvaṃ jīvena veṣṭayet // 38
             <span class="ref">AbhT_16.38</span></p>
         
         <p id="AbhT_16.39">
            svacitsūryeṇa saṃtāpya drāvayet kalāṃ kalām /<br />
            tato drutaṃ kalājālaṃ prāpayyaikatvamātmani // 39
             <span class="ref">AbhT_16.39</span></p>
         
         <p id="AbhT_16.40">
            samastatattvasaṃpūrṇamāpyāyanavidhāyinam /<br />
            unmūlayeta saṃrambhātkarmabaddhamamuṃ rasāt // 40
             <span class="ref">AbhT_16.40</span></p>
         
         <p id="AbhT_16.41">
            tata unmūlanodveṣṭayogādvāmaṃ paribhraman /<br />
            kuṇḍalyamṛtasaṃpūrṇasvakaprāṇaprasevakaḥ // 41
             <span class="ref">AbhT_16.41</span></p>
         
         <p id="AbhT_16.42">
            vāmāvartakramopāttahṛtpadmāmṛtakesaraḥ /<br />
            hṛtkarṇikārūḍhilābhādojodhātuṃ vilāpitam // 42
             <span class="ref">AbhT_16.42</span></p>
         
         <p id="AbhT_16.43">
            śuddhasomātmakaṃ sāramīṣallohitapītalam /<br />
            ādāya karihastāgrasadṛśe prāṇavigrahe // 43
             <span class="ref">AbhT_16.43</span></p>
         
         <p id="AbhT_16.44">
            niḥsṛtya jhaṭiti svātmavāmamārgeṇa saṃviśet /<br />
            āpyāyayannapānākhyacandracakrahṛdambuje // 44
             <span class="ref">AbhT_16.44</span></p>
         
         <p id="AbhT_16.45">
            sthitaṃ taddevatācakraṃ tena sāreṇa tarpayet /<br />
            anena vidhinā sarvānrasaraktādikāṃstathā // 45
             <span class="ref">AbhT_16.45</span></p>
         
         <p id="AbhT_16.46">
            dhātūnsamāharetsaṃghakramādekaikaśo@thavā /<br />
            kevalaṃ tvathavāgnīnduravisaṃghaṭṭamadhyagam // 46
             <span class="ref">AbhT_16.46</span></p>
         
         <p id="AbhT_16.47">
            jyotīrūpamatha prāṇaśaktyākhyaṃ jīvamāharet /<br />
            jīvaṃ samarasīkuryāddevīcakreṇa bhāvanāt // 47
             <span class="ref">AbhT_16.47</span></p>
         
         <p id="AbhT_16.48">
            tadeva tarpaṇaṃ mukhyaṃ bhogyabhoktrātmataiva sā /<br />
            agnisaṃpuṭaphullārṇatryaśrakālātmako mahān // 48
             <span class="ref">AbhT_16.48</span></p>
         
         <p id="AbhT_16.49">
            piṇḍo raktādisāraughacālanākarṣaṇādiṣu /<br />
            itthaṃ viśrāntiyogena ghaṭikārdhakrame sati // 49
             <span class="ref">AbhT_16.49</span></p>
         
         <p id="AbhT_16.50">
            āvṛttiśatayogena paśornirvāpaṇaṃ bhavet /<br />
            kṛtvā katipayaṃ kālaṃ tatrābhyāsamananyadhīḥ // 50
             <span class="ref">AbhT_16.50</span></p>
         
         <p id="AbhT_16.51">
            yathā cintāmaṇau proktaṃ tena rūpeṇa yogavit /<br />
            niḥśaṅkaḥ siddhimāpnoti gopyaṃ tatprāṇavatsphuṭam // 51
             <span class="ref">AbhT_16.51</span></p>
         
         <p id="AbhT_16.52">
            parokṣe@pi paśāvevaṃ vidhiḥ syādyojanaṃ prati /<br />
            praveśito yāgabhuvi hatastatraiva sādhitaḥ // 52
             <span class="ref">AbhT_16.52</span></p>
         
         <p id="AbhT_16.53">
            cakrajuṣṭaśca tatraiva sa vīrapaśurucyate /<br />
            yastvanyatrāpi nihataḥ sāmastyenāṃśato@pivā // 53
             <span class="ref">AbhT_16.53</span></p>
         
         <p id="AbhT_16.54">
            devāya vinivedyeta sa vai bāhyapaśurmataḥ /<br />
            rājyaṃ lābho@tha tatsthairyaṃ śive bhaktistadātmatā // 54
             <span class="ref">AbhT_16.54</span></p>
         
         <p id="AbhT_16.55">
            śivajñānaṃ mantralokaprāptistatparivāratā /<br />
            tatsāyujyaṃ paśoḥ sāmyādbāhyādervīradharmaṇaḥ // 55
             <span class="ref">AbhT_16.55</span></p>
         
         <p id="AbhT_16.56">
            puṣpādayo@pi tallābhabhāginaḥ śivapūjayā /<br />
            ekopāyena deveśo viśvānugrahaṇātmakaḥ // 56
             <span class="ref">AbhT_16.56</span></p>
         
         <p id="AbhT_16.57">
            yāgenaivānugṛhṇāti kiṃ kiṃ yanna carācaram /<br />
            tenāvīro@pi śaṅkādiyuktaḥ kāruṇiko@pica // 57
             <span class="ref">AbhT_16.57</span></p>
         
         <p id="AbhT_16.58">
            na hiṃsābuddhimādadhyātpaśukarmaṇi jātucit /<br />
            paśormahopakāro@yaṃ tadātve@pyapriyaṃ bhavet // 58
             <span class="ref">AbhT_16.58</span></p>
         
         <p id="AbhT_16.59">
            vyādhicchedauṣadhatapoyojanātra nidarśanam /<br />
            śrīmanmṛtyuñjaye proktaṃ pāśacchede kṛte paśoḥ // 59
             <span class="ref">AbhT_16.59</span></p>
         
         <p id="AbhT_16.60">
            malatrayaviyogena śarīraṃ na prarohati /<br />
            dharmādharmaughavicchedāccharīraṃ cyacate kila // 60
             <span class="ref">AbhT_16.60</span></p>
         
         <p id="AbhT_16.61">
            tenaitanmāraṇaṃ noktaṃ dīkṣeyaṃ citrarūpiṇī /<br />
            rūḍhapāśasya yaḥ prāṇairviyogo māraṇaṃ hi tat // 61
             <span class="ref">AbhT_16.61</span></p>
         
         <p id="AbhT_16.62">
            iyaṃ tu yojanaiva syātpaśordevāya tarpaṇe /<br />
            tasmāddevoktimāśritya paśūndadyādbahūniti // 62
             <span class="ref">AbhT_16.62</span></p>
         
         <p id="AbhT_16.63">
            niveditaḥ punaḥprāptadeho bhūyoniveditaḥ /<br />
            ṣaṭkṛtva itthaṃ yaḥ so@tra ṣaḍjanmā paśuruttamaḥ // 63
             <span class="ref">AbhT_16.63</span></p>
         
         <p id="AbhT_16.64">
            yathā pākakramācchuddhaṃ hema tadvatsa kīrtitaḥ /<br />
            kāṃ siddhiṃ naiva vitaretsvayaṃ kiṃvā na mucyate // 64
             <span class="ref">AbhT_16.64</span></p>
         
         <p id="AbhT_16.65">
            uktaṃ tvānandaśāstre yo mantrasaṃskāravāṃstyajet /<br />
            samayānkutsayeddevīrdadyānmantrānvinā nayāt // 65
             <span class="ref">AbhT_16.65</span></p>
         
         <p id="AbhT_16.66">
            dīkṣāmantrādikaṃ prāpya tyajetputrādimohitaḥ /<br />
            tato manuṣyatāmetya punarevaṃ karotyapi // 66
             <span class="ref">AbhT_16.66</span></p>
         
         <p id="AbhT_16.67">
            itthamekādisaptāntajanmāsau dvividho dvipāt /<br />
            catuṣpādvā paśurdevīcarukārthaṃ prajāyate // 67
             <span class="ref">AbhT_16.67</span></p>
         
         <p id="AbhT_16.68">
            dātrarpito@sau taddvārā yāti sāyujyataḥ śivam /<br />
            iti saṃbhāvya citraṃ tatpaśūnāṃ praviceṣṭitam // 68
             <span class="ref">AbhT_16.68</span></p>
         
         <p id="AbhT_16.69">
            bhogyīcikīrṣitaṃ naiva kuryādanyatra taṃ paśum /<br />
            nāpi naiṣa bhavedyogya iti buddhvāpasārayet // 69
             <span class="ref">AbhT_16.69</span></p>
         
         <p id="AbhT_16.70">
            taṃ paśuṃ kiṃtu kāṅkṣā cedviśeṣe taṃ tu ḍhaukayet /<br />
            tāvatastānpaśūndadyāttathācoktaṃ maheśinā // 70
             <span class="ref">AbhT_16.70</span></p>
         
         <p id="AbhT_16.71">
            paśorvapāmedasī ca gālite vahnimadhyataḥ /<br />
            arpayecchakticakrāya paramaṃ tarpaṇaṃ matam // 71
             <span class="ref">AbhT_16.71</span></p>
         
         <p id="AbhT_16.72">
            hṛdantramuṇḍāṃsayakṛtpradhānaṃ vinivedayet /<br />
            karṇikākuṇḍalīmajjaparśu mukhyataraṃ ca vā // 72
             <span class="ref">AbhT_16.72</span></p>
         
         <p id="AbhT_16.73">
            tato@gnau tarpaṇaṃ kuryānmantracakrasya daiśikaḥ /<br />
            tannivedya ca devāya tato vijñāpayetprabhum // 73
             <span class="ref">AbhT_16.73</span></p>
         
         <p id="AbhT_16.74">
            gurutvena tvayaivāhamājñātaḥ parameśvara /<br />
            sākṣātsvapnopadeśādyairjapairgurumukhena vā // 74
             <span class="ref">AbhT_16.74</span></p>
         
         <p id="AbhT_16.75">
            anugrāhyāstvayā śiṣyāḥ śivaśaktipracoditāḥ /<br />
            tadete tadvidhāḥ prāptāstvamebhyaḥ kurvanugraham // 75
             <span class="ref">AbhT_16.75</span></p>
         
         <p id="AbhT_16.76">
            samāveśaya māṃ svātmaraśmibhiryadahaṃ śivaḥ /<br />
            evaṃ bhavatviti tataḥ śivoktimabhinandayet // 76
             <span class="ref">AbhT_16.76</span></p>
         
         <p id="AbhT_16.77">
            śivābhinnamathātmānaṃ pañcakṛtyakaraṃ smaret /<br />
            svātmanaḥ karaṇaṃ mantrānmūrtiṃ cānujighṛkṣayā // 77
             <span class="ref">AbhT_16.77</span></p>
         
         <p id="AbhT_16.78">
            tato baddhvā sitoṣṇīṣaṃ hastayorarcayetkramāt /<br />
            anyonyaṃ pāśadāhāya śuddhatattvavisṛṣṭaye // 78
             <span class="ref">AbhT_16.78</span></p>
         
         <p id="AbhT_16.79">
            tejorūpeṇa mantrāṃśca śivahaste samarcayet /<br />
            garbhāvaraṇagānaṅgaparivārāsanojjhitān // 79
             <span class="ref">AbhT_16.79</span></p>
         
         <p id="AbhT_16.80">
            ātmānaṃ bhāvayetpaścādekakaṃ jalacandravat /<br />
            kṛtyopādhivaśādbhinnaṃ ṣoḍhābhinnaṃ tu vastutaḥ // 80
             <span class="ref">AbhT_16.80</span></p>
         
         <p id="AbhT_16.81">
            maṇḍalastho@hamevāyaṃ sākṣī cākhilakarmaṇām /<br />
            śuddhā hi draṣṭṛtā śambhormaṇḍale kalpitā mayā // 81
             <span class="ref">AbhT_16.81</span></p>
         
         <p id="AbhT_16.82">
            homādhikaraṇatvena vahnāvahamavasthitaḥ /<br />
            yadātmateddhā mantrāḥ syuḥ pāśaploṣavidhāvalam // 82
             <span class="ref">AbhT_16.82</span></p>
         
         <p id="AbhT_16.83">
            sāmānyatejorūpāntarāhūtā bhuvaneśvarāḥ /<br />
            tarpitāḥ śrāvitāścāṇornādhikāraṃ pratanvate // 83
             <span class="ref">AbhT_16.83</span></p>
         
         <p id="AbhT_16.84">
            ā yāgāntamahaṃ kumbhe saṃsthito vighnaśāntaye /<br />
            sāmānyarūpatā yena viśeṣāpyāyakāriṇī // 84
             <span class="ref">AbhT_16.84</span></p>
         
         <p id="AbhT_16.85">
            śiṣyadehe ca tatpāśaśithilatvaprasiddhaye /<br />
            sa hi svecchāvaśātpāśānvidhunvanniva vartate // 85
             <span class="ref">AbhT_16.85</span></p>
         
         <p id="AbhT_16.86">
            sākṣātsvadehasaṃstho@haṃ kartānugrahakarmaṇām /<br />
            jñānakriyāsvatantratvāddīkṣākarmaṇi peśalaḥ // 86
             <span class="ref">AbhT_16.86</span></p>
         
         <p id="AbhT_16.87">
            bhinnakāryākṛtivrātendriyacakrānusandhimān /<br />
            eko yathāhaṃ vahnyādiṣaḍrūpo@smi tathā sphuṭam // 87
             <span class="ref">AbhT_16.87</span></p>
         
         <p id="AbhT_16.88">
            evamālocya yenaiṣo@dhvanā dīkṣāṃ cikīrṣati /<br />
            anusaṃhitaye śiṣyavarjaṃ pañcasu taṃ yajet // 88
             <span class="ref">AbhT_16.88</span></p>
         
         <p id="AbhT_16.89">
            anusandhibalānte ca samāsavyāsabhedataḥ /<br />
            kuryādatyantamabhyastamanyāntarbhāvapūritam // 89
             <span class="ref">AbhT_16.89</span></p>
         
         <p id="AbhT_16.90">
            tato@pi cintayā bhūyo@nusandadhyācchivātmatām /<br />
            ahameva paraṃ tattvaṃ naca paddhaṭavat kvacit // 90
             <span class="ref">AbhT_16.90</span></p>
         
         <p id="AbhT_16.91">
            mahāprakāśastattena mayi sarvamidaṃ jagat /<br />
            naca tatkenacidbāhyapratibimbavadarpitam // 91
             <span class="ref">AbhT_16.91</span></p>
         
         <p id="AbhT_16.92">
            kartāhamasya tannānyādhīnaṃ ca madadhiṣṭhitam /<br />
            itthaṃbhūtamahāvyāptisaṃvedanapavitritaḥ // 92
             <span class="ref">AbhT_16.92</span></p>
         
         <p id="AbhT_16.93">
            matsamatvaṃ gato janturmukta ityabhidhīyate /<br />
            tāpanirgharṣasekādipāramparyeṇa vahnitām // 93
             <span class="ref">AbhT_16.93</span></p>
         
         <p id="AbhT_16.94">
            yathāyogolako yāti gururevaṃ śivātmatām /<br />
            tataḥ puraḥsthitaṃ yadvā purobhāvitavigraham // 94
             <span class="ref">AbhT_16.94</span></p>
         
         <p id="AbhT_16.95">
            parokṣadīkṣaṇe yadvā darbhādyaiḥ kalpite mṛte /<br />
            śiṣye vīkṣyārcya puṣpādyairnyasedadhvānamasya tam // 95
             <span class="ref">AbhT_16.95</span></p>
         
         <p id="AbhT_16.96">
            yenādhvanā mukhyatayā dīkṣāmicchati daiśikaḥ /<br />
            taṃ dehe nyasya tatrāntarbhāvyamanyaditi sthitiḥ // 96
             <span class="ref">AbhT_16.96</span></p>
         
         <p id="AbhT_16.97">
            śodhyādhvani ca vinyaste tatraiva pariśodhakam /<br />
            nyasedyathepsitaṃ mantraṃ śodhyaucityānusārataḥ // 97
             <span class="ref">AbhT_16.97</span></p>
         
         <p id="AbhT_16.98">
            kvacicchodhyaṃ tvavinyasya śodhakanyāsamātrataḥ /<br />
            svayaṃ śuddhyati saṃśodhyaṃ śodhakasya prabhāvataḥ // 98
             <span class="ref">AbhT_16.98</span></p>
         
         <p id="AbhT_16.99">
            aparaṃ parāparaṃ ca paraṃ ca vidhimicchayā /<br />
            tadyojanānusāreṇa śritvā nyāsaḥ ṣaḍadhvanaḥ // 99
             <span class="ref">AbhT_16.99</span></p>
         
         <p id="AbhT_16.100">
            lalāṭāntaṃ vedavasau randhrāntaṃ rasarandhrake /<br />
            vasukhendau dvādaśāntamityeṣa trividho vidhiḥ // 100
             <span class="ref">AbhT_16.100</span></p>
         
         <p id="AbhT_16.101">
            krameṇa kathyate dṛṣṭaḥ śāstre śrīpūrvasaṃjñite /<br />
            tatra tattveṣu vinyāso gulphānte caturaṅgule // 101
             <span class="ref">AbhT_16.101</span></p>
         
         <p id="AbhT_16.102">
            dharā jalādimūlāntaṃ pratyekaṃ dvyaṅgulaṃ kramāt /<br />
            rasaśrutyaṅgulaṃ nābherūrdhvamitthaṃ ṣaḍaṅgule // 102
             <span class="ref">AbhT_16.102</span></p>
         
         <p id="AbhT_16.103">
            puṃsaḥ kalāntaṃ ṣaṭtattvīṃ pratyekaṃ tryaṅgule kṣipet /<br />
            aṣṭādaśāṅgulaṃ tvevaṃ kaṇṭhakūpāvasānakam // 103
             <span class="ref">AbhT_16.103</span></p>
         
         <p id="AbhT_16.104">
            sadāśivāntaṃ māyādicatuṣkaṃ caturaṅgule /<br />
            pratyekamityabdhivasusaṃkhyamālikadeśataḥ // 104
             <span class="ref">AbhT_16.104</span></p>
         
         <p id="AbhT_16.105">
            śivatattvaṃ tataḥ paścāttejorūpamanākulam /<br />
            sarveṣāṃ vyāpakatvena sabāhyābhyantaraṃ smaret // 105
             <span class="ref">AbhT_16.105</span></p>
         
         <p id="AbhT_16.106">
            jalāddhyantaṃ sārdhayugmaṃ mūlaṃ tryaṅgulamityataḥ /<br />
            dvādaśāṅgulatādhikyādvidhireṣa parāparaḥ // 106
             <span class="ref">AbhT_16.106</span></p>
         
         <p id="AbhT_16.107">
            jalāddhyantaṃ tryaṅgule cedavyaktaṃ tu catuṣṭaye /<br />
            taccaturviṃśatyādhikyātparo@pyaṣṭaśate vidhiḥ // 107
             <span class="ref">AbhT_16.107</span></p>
         
         <p id="AbhT_16.108">
            trividhonmānakaṃ vyaktaṃ vasudigbhyo ravikṣayāt /<br />
            mayatantre tathācoktaṃ tattatsvaphalavāñchayā // 108
             <span class="ref">AbhT_16.108</span></p>
         
         <p id="AbhT_16.109">
            navapañcacatustryekatattvanyāse svayaṃ dhiyā /<br />
            nyāsaṃ prakalpayettāvattattvāntarbhāvacintanāt // 109
             <span class="ref">AbhT_16.109</span></p>
         
         <p id="AbhT_16.110">
            kalāpañcakavedāṇḍanyāso@nenaiva lakṣitaḥ /<br />
            uktaṃ ca triśirastantre svādhārasthaṃ yathāsthitam // 110
             <span class="ref">AbhT_16.110</span></p>
         
         <p id="AbhT_16.111">
            dvādaśāṅgulamutthānaṃ dehātītaṃ samaṃ tataḥ /<br />
            dvāsaptatirdaśa dve ca dehasthaṃ śiraso@ntataḥ // 111
             <span class="ref">AbhT_16.111</span></p>
         
         <p id="AbhT_16.112">
            pādādārabhya suśroṇi anāhatapadāvadhi /<br />
            dehātīte@pi viśrāntyā saṃvitteḥ kalpanāvaśāt // 112
             <span class="ref">AbhT_16.112</span></p>
         
         <p id="AbhT_16.113">
            dehatvamiti tasmātsyādutthānaṃ dvādaśāṅgulam /<br />
            iti nirṇetumatraitaduktamaṣṭottaraṃ śatam // 113
             <span class="ref">AbhT_16.113</span></p>
         
         <p id="AbhT_16.114">
            puranyāso@tha gulphāntaṃ bhūḥ purāṇyatra ṣoḍaśa /<br />
            tasmādekāṅgulavyāptyā pratyekaṃ lakulāditaḥ // 114
             <span class="ref">AbhT_16.114</span></p>
         
         <p id="AbhT_16.115">
            dviraṇḍāntaṃ tryaṅgulaṃ tu cchagalāṇḍamathābdhiṣu /<br />
            devayogāṣṭake dve hi pratyekāṅgulapādataḥ // 115
             <span class="ref">AbhT_16.115</span></p>
         
         <p id="AbhT_16.116">
            iti pradhānaparyantaṃ ṣaṭcatvāriṃśadaṅgulam /<br />
            ṣaṭpañcāśatpurāṇītthaṃ prāgdharāyāṃ tu ṣoḍaśa // 116
             <span class="ref">AbhT_16.116</span></p>
         
         <p id="AbhT_16.117">
            tato@pyardhāṅgulavyāptyā ṣaṭpurāṇyaṅgulatraye /<br />
            catvāri yugma ekasminnekaṃ ca puramaṅgule // 117
             <span class="ref">AbhT_16.117</span></p>
         
         <p id="AbhT_16.118">
            sarāge puṃspurāṇīśasaṃkhyānītthaṃ ṣaḍaṅgule /<br />
            krodheśapuramekasmindvaye cāṇḍamiyaṃ ca vit // 118
             <span class="ref">AbhT_16.118</span></p>
         
         <p id="AbhT_16.119">
            saṃvartajyotiṣorevaṃ kalātattvagayoḥ kramāt /<br />
            śūrapañcāntapurayorniyatau caikayugmatā // 119
             <span class="ref">AbhT_16.119</span></p>
         
         <p id="AbhT_16.120">
            śrīpūrvaśāstre taccoktaṃ parameśena śaṃbhunā /<br />
            uttarādikramādadvyekabhedo vidyādike traye // 120
             <span class="ref">AbhT_16.120</span></p>
         
         <p id="AbhT_16.121">
            asāratvātkramasyādau niyatiḥ parataḥ kalā /<br />
            athavānyonyasaṃjñābhyāṃ tattvayorvyapadeśyatā // 121
             <span class="ref">AbhT_16.121</span></p>
         
         <p id="AbhT_16.122">
            ekavīraśikheśaśrīkaṇṭhāḥ kāle trayastraye /<br />
            kālasya pūrvaṃ vinyāso niyaterabhidhīyate // 122
             <span class="ref">AbhT_16.122</span></p>
         
         <p id="AbhT_16.123">
            athavānyonyasaṃjñābhirvyapadeśo hi dṛśyate /<br />
            evaṃ pumādiṣaṭtattvī vinyastāṣṭādaśāṅgule // 123
             <span class="ref">AbhT_16.123</span></p>
         
         <p id="AbhT_16.124">
            tato@pyaṅguṣṭhamātrāntaṃ māyātattvasthamaṣṭakam /<br />
            pratyekamardhāṅgulataḥ syādaṅgulacatuṣṭaye // 124
             <span class="ref">AbhT_16.124</span></p>
         
         <p id="AbhT_16.125">
            itthaṃ dvyakṣṇi purāṇyaṣṭāviṃśatiḥ puruṣānniśi /<br />
            puratrayaṃ dvayostryaṃśanyūnāṅgulamiti kramāt // 125
             <span class="ref">AbhT_16.125</span></p>
         
         <p id="AbhT_16.126">
            dvayordvayaṃ pañcapurī vaidyīye caturaṅgule /<br />
            tata aiśapurāṇyaṣṭau catuṣke@rdhāṅgulakramāt // 126
             <span class="ref">AbhT_16.126</span></p>
         
         <p id="AbhT_16.127">
            tatastrīṇi dvaye dve ca dvayoritthaṃ catuṣṭaye /<br />
            sādāśivaṃ pañcakaṃ syāditthaṃ vasvekakaṃ ravau // 127
             <span class="ref">AbhT_16.127</span></p>
         
         <p id="AbhT_16.128">
            ṣoḍaśakaṃ rasaviśikhaṃ vasudvikaṃ vasuśaśīti puravargāḥ /<br />
            vedā rasābdhi yugmākṣi ca ravayastatra cāṅgulāḥ kramaśaḥ // 128
             <span class="ref">AbhT_16.128</span></p>
         
         <p id="AbhT_16.129">
            aṣṭādaśādhikaśataṃ purāṇi dehe@tra caturaśītimite /<br />
            vinyastāni taditthaṃ śeṣe tu vyāpakaṃ śivaṃ tattvam // 129
             <span class="ref">AbhT_16.129</span></p>
         
         <p id="AbhT_16.130">
            iti vidhiraparaḥ kathitaḥ parāparākhyo rasaśrutisthāne /<br />
            aṣṭaśaraṃ saṃkhyānaṃ khamunikṛtaṃ tatpare vidhau jñeyam // 130
             <span class="ref">AbhT_16.130</span></p>
         
         <p id="AbhT_16.131">
            lakulāderyogāṣṭakaparyantasyātra bhuvanapūgasya /<br />
            adhikīkuryādgaṇanāvaśena bhāgaṃ vidhidvaye kramaśaḥ // 131
             <span class="ref">AbhT_16.131</span></p>
         
         <p id="AbhT_16.132">
            aparādividhitraitādatha nyāsaḥ padādhvanaḥ /<br />
            pūrvaṃ daśapadī coktā svatantrā nyasyate yadā // 132
             <span class="ref">AbhT_16.132</span></p>
         
         <p id="AbhT_16.133">
            tayaiva dīkṣā kāryā cettadeyaṃ nyāsakalpanā /<br />
            tattvādimukhyatāyogāddīkṣāyāṃ tu padāvalī // 133
             <span class="ref">AbhT_16.133</span></p>
         
         <p id="AbhT_16.134">
            tattattvādyanusāreṇa tatrāntarbhāvyate tathā /<br />
            svapradhānatvayoge tu dīkṣāyāṃ padapaddhatim // 134
             <span class="ref">AbhT_16.134</span></p>
         
         <p id="AbhT_16.135">
            nyasyetkrameṇa tattvādivadanānavalokinīm /<br />
            caturṣvaṣṭāsu cāṣṭāsu daśasvatha daśasvatha // 135
             <span class="ref">AbhT_16.135</span></p>
         
         <p id="AbhT_16.136">
            daśasvatho pañcadaśasvatha vedaśarenduṣu /<br />
            dharāpadānnavapadīṃ mātṛkāmālinīgatām // 136
             <span class="ref">AbhT_16.136</span></p>
         
         <p id="AbhT_16.137">
            yojayedvyāptṛ daśamaṃ padaṃ tu śivasaṃjñitam /<br />
            dharāpadaṃ varjayitvā pañca yāni padāni tu // 137
             <span class="ref">AbhT_16.137</span></p>
         
         <p id="AbhT_16.138">
            vidhidvayaṃ syānnikṣipya dvādaśa dvādaśāṅgulān /<br />
            mantrādhvano@pyeṣa eva vidhirvinyāsayojane // 138
             <span class="ref">AbhT_16.138</span></p>
         
         <p id="AbhT_16.139">
            vyāptimātraṃ hi bhidyetetyuktaṃ prāgeva tattathā /<br />
            varṇādhvano@tha vinyāsaḥ kathyate@tra vidhitraye // 139
             <span class="ref">AbhT_16.139</span></p>
         
         <p id="AbhT_16.140">
            ekaṃ caturṣu pratyekaṃ dvayoraṅgulayoḥ kramāt /<br />
            trayoviṃśativarṇī syāt ṣaḍvarṇyekaikaśastriṣu // 140
             <span class="ref">AbhT_16.140</span></p>
         
         <p id="AbhT_16.141">
            pratyekamatha catvāraścaturṣviti vilomataḥ /<br />
            mālinīmātṛkārṇāḥ syurvyāptṛ śaivaṃ rasendutaḥ // 141
             <span class="ref">AbhT_16.141</span></p>
         
         <p id="AbhT_16.142">
            varjayitvādyavarṇaṃ tu tattvavatsyādravīnnavīn /<br />
            tāṃ trayoviṃśatau varṇeṣvapyanyatsyādvidhidvayam // 142
             <span class="ref">AbhT_16.142</span></p>
         
         <p id="AbhT_16.143">
            śrīpūrvaśāstre tenādau tattveṣūktaṃ vidhitrayam /<br />
            atidiṣṭaṃ tu tadbhinnābhinnavarṇadvaye samam // 143
             <span class="ref">AbhT_16.143</span></p>
         
         <p id="AbhT_16.144">
            dvividho@pi hi varṇānāṃ ṣaḍvidho bheda ucyate /<br />
            tattvamārgavidhānena jñātavyaḥ paramārthataḥ // 144
             <span class="ref">AbhT_16.144</span></p>
         
         <p id="AbhT_16.145">
            upadeśātideśābhyāṃ yaduktaṃ tatpadādiṣu /<br />
            bhūyo@tidiṣṭaṃ tatraiva śāstre@smaddhṛdayeśvare // 145
             <span class="ref">AbhT_16.145</span></p>
         
         <p id="AbhT_16.146">
            padamantrakalādīnāṃ pūrvasūtrānusārataḥ /<br />
            tritayatvaṃ prakurvīta tattvavarṇoktavartmanā // 146
             <span class="ref">AbhT_16.146</span></p>
         
         <p id="AbhT_16.147">
            uktaṃ tatpadamantreṣu kalāsvatha nirūpyate /<br />
            caturṣu rasavede dvāviṃśatau dvādaśasvatha // 147
             <span class="ref">AbhT_16.147</span></p>
         
         <p id="AbhT_16.148">
            nivṛttyādyāścatasraḥ syurvyāptrī syācchāntyatītikā /<br />
            dvitīyasyāṃ kalāyāṃ tu dvādaśa dvādaśāṅgulān // 148
             <span class="ref">AbhT_16.148</span></p>
         
         <p id="AbhT_16.149">
            kramātkṣiptvā vidhidvaitaṃ parāparaparātmakam /<br />
            caturaṇḍavidhistvādiśabdeneha pragṛhyate // 149
             <span class="ref">AbhT_16.149</span></p>
         
         <p id="AbhT_16.150">
            kalācatuṣkavattena tasminvācyaṃ vidhitrayam /<br />
            evaṃ ṣaḍvidhamadhvānaṃ śodhyaśiṣyatanau purā // 150
             <span class="ref">AbhT_16.150</span></p>
         
         <p id="AbhT_16.151">
            nyasyaikatamamukhyatvānnyasyecchodhakasaṃmatam /<br />
            adhvanyāsanamantraughaḥ śodhako hyeka āditaḥ // 151
             <span class="ref">AbhT_16.151</span></p>
         
         <p id="AbhT_16.152">
            śabdarāśirmālinī ca samastavyastato dvidhā /<br />
            ekavīratayā yadvā ṣaṭkaṃ yāmalayogataḥ // 152
             <span class="ref">AbhT_16.152</span></p>
         
         <p id="AbhT_16.153">
            pañcavaktrī śaktitadvadbhedātṣoḍhā punardvidhā /<br />
            ekākiyāmalatvenetyevaṃ sā dvādaśātmikā // 153
             <span class="ref">AbhT_16.153</span></p>
         
         <p id="AbhT_16.154">
            ṣaḍaṅgī sakalānyatvāddvividhā vaktravatpunaḥ /<br />
            dvādaśatvena guṇitā caturviṃśatibhedikā // 154
             <span class="ref">AbhT_16.154</span></p>
         
         <p id="AbhT_16.155">
            aghorādyaṣṭake dve ca tṛtīyaṃ yāmalodayāt /<br />
            mātṛsadbhāvamantraśca kevalaḥ śruticakragaḥ // 155
             <span class="ref">AbhT_16.155</span></p>
         
         <p id="AbhT_16.156">
            ekadvitricaturbhedāttrayodaśabhidātmakaḥ /<br />
            ekavīratayā so@yaṃ caturdaśatayā sthitaḥ // 156
             <span class="ref">AbhT_16.156</span></p>
         
         <p id="AbhT_16.157">
            anāmasaṃhṛtisthairyasṛṣṭicakraṃ caturvidham /<br />
            devatābhirnijābhistanmātṛsadbhāvavṛṃhitam // 157
             <span class="ref">AbhT_16.157</span></p>
         
         <p id="AbhT_16.158">
            itthaṃ śodhakavargo@yaṃ mantrāṇāṃ saptatiḥ smṛtā /<br />
            ṣaḍardhaśāstreṣu śrīmatsāraśāstre ca kathyate // 158
             <span class="ref">AbhT_16.158</span></p>
         
         <p id="AbhT_16.159">
            aghorādyaṣṭakeneha śodhanīyaṃ vipaścitā /<br />
            athavaikākṣarāmantrairathavā mātṛkākramāt // 159
             <span class="ref">AbhT_16.159</span></p>
         
         <p id="AbhT_16.160">
            bhairavīyahṛdā vāpi khecarīhṛdayena vā /<br />
            bhairaveṇa mahādevi tvatha vaktrāṅgapañcakaiḥ // 160
             <span class="ref">AbhT_16.160</span></p>
         
         <p id="AbhT_16.161">
            yena yena hi mantreṇa tantre@sminnudbhavaḥ kṛtaḥ /<br />
            tenaiva dīkṣayenmantrī ityājñā pārameśvarī // 161
             <span class="ref">AbhT_16.161</span></p>
         
         <p id="AbhT_16.162">
            evaṃ śodhakabhedena saptatiḥ kīrtitā bhidaḥ /<br />
            śodhyanyāsaṃ vinā mantrairetairdīkṣā yadā bhavet // 162
             <span class="ref">AbhT_16.162</span></p>
         
         <p id="AbhT_16.163">
            tadā saptatidhā jñeyā jananādivivarjitā /<br />
            śodhyabhedo@tha vaktavyaḥ saṃkṣepātso@pi kathyate // 163
             <span class="ref">AbhT_16.163</span></p>
         
         <p id="AbhT_16.164">
            ekatripañcaṣaṭtriṃśadbhedāttāttvaścaturvidhaḥ /<br />
            pañcaikabhedāccādhvānastathaivāṇḍacatuṣṭayam // 164
             <span class="ref">AbhT_16.164</span></p>
         
         <p id="AbhT_16.165">
            evaṃ daśavidhaṃ śodhyaṃ triṃśaddhā tadvidhitrayāt /<br />
            śodhyaśodhakabhedena śatāni tvekaviṃśatiḥ // 165
             <span class="ref">AbhT_16.165</span></p>
         
         <p id="AbhT_16.166">
            atrāpi nyāsayogena śodhye@dhvani tathākṛteḥ /<br />
            śataikaviṃśatibhidā jananādyujjhitā bhavet // 166
             <span class="ref">AbhT_16.166</span></p>
         
         <p id="AbhT_16.167">
            jananādimayī tāvatyevaṃ śatadṛśi śrutiḥ /<br />
            syātsaptatyadhikā sāpi dravyavijñānabhedataḥ // 167
             <span class="ref">AbhT_16.167</span></p>
         
         <p id="AbhT_16.168">
            dvidheti pañcāśītiḥ syācchatānyadhikakhābdhikā /<br />
            bhogamokṣānusandhānāddvividhā sā prakīrtitā // 168
             <span class="ref">AbhT_16.168</span></p>
         
         <p id="AbhT_16.169">
            aśubhasyaiva saṃśuddhyā śubhasyāpyatha śodhanāt /<br />
            dvidhā bhogaḥ śubhe śuddhiḥ kālatrayavibhedini // 169
             <span class="ref">AbhT_16.169</span></p>
         
         <p id="AbhT_16.170">
            ekadvisāmastyavaśātsaptadhetyaṣṭadhā bhujiḥ /<br />
            guruśiṣyakramātso@pi dvidhetyevaṃ vibhidyate // 170
             <span class="ref">AbhT_16.170</span></p>
         
         <p id="AbhT_16.171">
            pratyakṣadīkṣaṇe yasmāddvayorekānusandhitaḥ /<br />
            tādṛgdīkṣāphalaṃ pūrṇaṃ visaṃvāde tu viplavaḥ // 171
             <span class="ref">AbhT_16.171</span></p>
         
         <p id="AbhT_16.172">
            parokṣamṛtadīkṣādau gururevānusandhimān /<br />
            kriyājñānamahimnā taṃ śiṣyaṃ dhāmnīpsite nayet // 172
             <span class="ref">AbhT_16.172</span></p>
         
         <p id="AbhT_16.173">
            avibhinne kriyājñāne karmaśuddhau tathaiva te /<br />
            anusandhiḥ punarbhinnaḥ karma yasmāttadātmakam // 173
             <span class="ref">AbhT_16.173</span></p>
         
         <p id="AbhT_16.174">
            śrīmatsvacchandaśāstre ca vāsanābhedataḥ phalam /<br />
            śiṣyāṇāṃ ca guroścoktamabhinne@pi kriyādike // 174
             <span class="ref">AbhT_16.174</span></p>
         
         <p id="AbhT_16.175">
            bhogasya śodhakācchodhyādanusandheśca tādṛśāt /<br />
            vaicitryamasti bhedasya vaicitryaprāṇatā yataḥ // 175
             <span class="ref">AbhT_16.175</span></p>
         
         <p id="AbhT_16.176">
            tathāhi vaktrairyasyādhvā śuddhastaireva yojitaḥ /<br />
            bhoktumiṣṭe kvacittattve sa bhoktā tadbalānvitaḥ // 176
             <span class="ref">AbhT_16.176</span></p>
         
         <p id="AbhT_16.177">
            śubhānāṃ karmaṇāṃ cātra sadbhāve bhogacitratā /<br />
            tādṛgeva bhavetkarmaśuddhau tvanyaiva citratā // 177
             <span class="ref">AbhT_16.177</span></p>
         
         <p id="AbhT_16.178">
            bhogaśca sadya+utkrāntyā dehenaivātha saṃgataḥ /<br />
            tadaivābhyāsato vāpi dehānte vetyasau catuḥ // 178
             <span class="ref">AbhT_16.178</span></p>
         
         <p id="AbhT_16.179">
            prāktanāṣṭabhidā yogāddvātriṃśadbheda ucyate /<br />
            mokṣa eko@pi bījasya samayākhyasya tādṛśam // 179
             <span class="ref">AbhT_16.179</span></p>
         
         <p id="AbhT_16.180">
            bālādikaṃ jñātaśīghramaraṇaṃ śaktivarjitam /<br />
            vṛddhaṃ voddiśya śaktaṃ vā śodhanāśodhanāddvidhā // 180
             <span class="ref">AbhT_16.180</span></p>
         
         <p id="AbhT_16.181">
            sadya+utkrāntitastraidhaṃ sā cāsannamṛtau guroḥ /<br />
            kāryetyājñā maheśasya śrīmadgahvarabhāṣitā // 181
             <span class="ref">AbhT_16.181</span></p>
         
         <p id="AbhT_16.182">
            dṛṣṭvā śiṣyaṃ jarāgrastaṃ vyādhinā paripīḍitam /<br />
            utkramayya tatastvenaṃ paratattve niyojayet // 182
             <span class="ref">AbhT_16.182</span></p>
         
         <p id="AbhT_16.183">
            pañcatriṃśadamī bhedā gurorvā guruśiṣyayoḥ /<br />
            uktadvaividhyakalanātsaptatiḥ parikīrtitāḥ // 183
             <span class="ref">AbhT_16.183</span></p>
         
         <p id="AbhT_16.184">
            etairbhedaiḥ puroktāṃstānbhedāndīkṣāgatānguruḥ /<br />
            hatvā vadetprasaṃkhyānaṃ svabhyastajñānasiddhaye // 184
             <span class="ref">AbhT_16.184</span></p>
         
         <p id="AbhT_16.185">
            pañcāśītiśatī yā catvāriṃśatsamuttarā kathitā /<br />
            tāṃ saptatyā bhittvā dīkṣābhedānsvayaṃ kalayet // 185
             <span class="ref">AbhT_16.185</span></p>
         
         <p id="AbhT_16.186">
            pañcakamiha lakṣāṇāṃ ca saptanavatiḥ sahasraparisaṃkhyā /<br />
            aṣṭau śatāni dīkṣābhedo@yaṃ mālinītantre // 186
             <span class="ref">AbhT_16.186</span></p>
         
         <p id="AbhT_16.187">
            saptatidhā śoddhṛgaṇastriṃśaddhā śodhya ekatattvādiḥ /<br />
            sāṇḍaḥ ṣaḍadhvarūpastathetikartavyatā caturbhedā // 187
             <span class="ref">AbhT_16.187</span></p>
         
         <p id="AbhT_16.188">
            dravyajñānamayī sā jananādivivarjitātha tadyuktā /<br />
            pañcatriṃśaddhā punareṣā bhogāpavargasandhānāt // 188
             <span class="ref">AbhT_16.188</span></p>
         
         <p id="AbhT_16.189">
            yasmāddvātriṃśaddhā bhogaḥ śubhaśuddhyaśuddhikālabhidā /<br />
            mokṣastredhā dviguṇā saptatiritikāryatābhedāḥ // 189
             <span class="ref">AbhT_16.189</span></p>
         
         <p id="AbhT_16.190">
            śodhanaśodhyavibhedāditikartavyatvabhedataścaiṣā /<br />
            dīkṣā bahudhā bhinnā śodhyavihīnā tu saptatidhā // 190
             <span class="ref">AbhT_16.190</span></p>
         
         <p id="AbhT_16.191">
            mantrāṇāṃ sakaletarasāṅganiraṅgādibhedasaṃkalanāt /<br />
            śyodhyasya ca tattvādeḥ pañcadaśādyuktabhedaparigaṇanāt // 191
             <span class="ref">AbhT_16.191</span></p>
         
         <p id="AbhT_16.192">
            bhedānāṃ parigaṇanā na śakyate kartumityasaṃkīrṇāḥ /<br />
            bhedāḥ saṃkīrṇāḥ punaranye bhūyastvakāriṇo bahudhā // 192
             <span class="ref">AbhT_16.192</span></p>
         
         <p id="AbhT_16.193">
            śodhakaśodhyādīnāṃ dvitrādivibhedasadbhāvāt /<br />
            bhoge sādhye yadyadbahu kartavyaṃ tadāśrayenmatimān // 193
             <span class="ref">AbhT_16.193</span></p>
         
         <p id="AbhT_16.194">
            kāraṇabhūyastvaṃ kila phalabhūyastvāya kiṃ citram /<br />
            apavarge natu bhedastenāsminvāsanādṛḍhatvajuṣā // 194
             <span class="ref">AbhT_16.194</span></p>
         
         <p id="AbhT_16.195">
            alpāpyāśrayaṇīyā kriyātha vijñānamātre vā /<br />
            abhinavaguptaguruḥ punarāha hi sati vittadeśakālādau // 195
             <span class="ref">AbhT_16.195</span></p>
         
         <p id="AbhT_16.196">
            apavarge@pi hi vistīrṇakarmavijñānasaṃgrahaḥ kāryaḥ /<br />
            cidvṛttervaicitryāccāñcalye@pi krameṇa sandhānāt // 196
             <span class="ref">AbhT_16.196</span></p>
         
         <p id="AbhT_16.197">
            tasmiṃstasminvastuni rūḍhiravaśyaṃ śivātmikā bhavati /<br />
            tattvamidametadātmakametasmātproddhṛto mayā śiṣyaḥ // 197
             <span class="ref">AbhT_16.197</span></p>
         
         <p id="AbhT_16.198">
            itthaṃ kramasaṃvittau mūḍho@pi śivātmako bhavati /<br />
            kramikatathāvidhaśivatānugrahasubhagaṃ ca daiśikaṃ paśyan // 198
             <span class="ref">AbhT_16.198</span></p>
         
         <p id="AbhT_16.199">
            śiśurapi tadabhedadṛśā bhaktibalāccābhyupaiti śivabhāvam /<br />
            yadyapi vikalpavṛtterapi mokṣaṃ dīkṣayaiva dehānte // 199
             <span class="ref">AbhT_16.199</span></p>
         
         <p id="AbhT_16.200">
            śāstre provāca vibhustathāpi dṛḍhavāsanā yuktā /<br />
            mokṣe@pyasti viśeṣaḥ kriyālpabhūyastvajaḥ salokādiḥ // 200
             <span class="ref">AbhT_16.200</span></p>
         
         <p id="AbhT_16.201">
            iti kecittadayuktaṃ sa vicitro bhoga eva kathitaḥ syāt /<br />
            saṃskāraśeṣavartanajīvitamadhye@sya samayalopādyam // 201
             <span class="ref">AbhT_16.201</span></p>
         
         <p id="AbhT_16.202">
            nāyāti vighnajālaṃ kriyābahutvaṃ mumukṣostat /<br />
            yasmāt sabījadīkṣāsaṃskṛtapuruṣasya samayalopādye // 202
             <span class="ref">AbhT_16.202</span></p>
         
         <p id="AbhT_16.203">
            bhukte bhogānmokṣo naivaṃ nirbījadīkṣāyām /<br />
            iti kecinmanyante yuktaṃ taccāpi yatsmṛtaṃ śāstre // 203
             <span class="ref">AbhT_16.203</span></p>
         
         <p id="AbhT_16.204">
            samayollaṅghanāddevi kravyādatvaṃ śataṃ samāḥ // 204
             <span class="ref">AbhT_16.204</span></p>
         
         <p id="AbhT_16.205">
            tasmāduruśiṣyamatau śivabhāvanirūḍhivitaraṇasamartham /<br />
            kramikaṃ tattvoddharaṇādi karma mokṣe@pi yuktamativitatam // 205
             <span class="ref">AbhT_16.205</span></p>
         
         <p id="AbhT_16.206">
            yastu sadā bhāvanayā svabhyastajñānavānguruḥ sa śiśoḥ /<br />
            apavargāya yathecchaṃ yaṃ kaṃcidupāyamanutiṣṭhet // 206
             <span class="ref">AbhT_16.206</span></p>
         
         <p id="AbhT_16.207">
            evaṃ śiṣyatanau śodhyaṃ nyasyādhvānaṃ yathepsitam /<br />
            śodhakaṃ mantramupari nyasyettattvānusārataḥ // 207
             <span class="ref">AbhT_16.207</span></p>
         
         <p id="AbhT_16.208">
            dvayormātṛkayostattvasthityā varṇakramaḥ purā /<br />
            kathitastaṃ tathā nyasyettattattattvaviśuddhaye // 208
             <span class="ref">AbhT_16.208</span></p>
         
         <p id="AbhT_16.209">
            varṇādhvā yadyapi proktaḥ śodhyaḥ pāśātmakastu saḥ /<br />
            māyīyaḥ śodhakastvanyaḥ śivātmā paravāṅmayaḥ // 209
             <span class="ref">AbhT_16.209</span></p>
         
         <p id="AbhT_16.210">
            uvāca sadyojyotiśca vṛttau svāyambhuvasya tat /<br />
            bāḍhameko hi pāśātmā śabdo@nyaśca śivātmakaḥ // 210
             <span class="ref">AbhT_16.210</span></p>
         
         <p id="AbhT_16.211">
            tasmāttasyaiva varṇasya yuktā śodhakaśodhyatā /<br />
            śrīpūrvaśāstre cāpyuktaṃ te tairāliṅgitā iti // 211
             <span class="ref">AbhT_16.211</span></p>
         
         <p id="AbhT_16.212">
            sadyojātādivaktrāṇi hṛdādyaṅgāni pañca ca /<br />
            ṣaṭkṛtvo nyasya ṣaṭtriṃśannyāsaṃ kuryāddharāditaḥ // 212
             <span class="ref">AbhT_16.212</span></p>
         
         <p id="AbhT_16.213">
            parāparāyā vailomyāddharāyāṃ syātpadatrayam /<br />
            tato jalādahaṅkāre pañcāṣṭakasamāśrayāt // 213
             <span class="ref">AbhT_16.213</span></p>
         
         <p id="AbhT_16.214">
            padāni pañca dhīmūlapuṃrāgākhye traye trayam /<br />
            ekaṃ tvaśuddhavitkāladvaye caikaṃ niyāmake // 214
             <span class="ref">AbhT_16.214</span></p>
         
         <p id="AbhT_16.215">
            kalāmāyādvaye caikaṃ padamuktamiha kramāt /<br />
            vidyeśvarasadāśaktiśiveṣu padapañcakam // 215
             <span class="ref">AbhT_16.215</span></p>
         
         <p id="AbhT_16.216">
            ekonaviṃśatiḥ seyaṃ padānāṃ syātparāparā /<br />
            sārdhaṃ caikaṃ caikaṃ sārdhaṃ dve dve śaśī dṛgatha yugmam // 216
             <span class="ref">AbhT_16.216</span></p>
         
         <p id="AbhT_16.217">
            trāṇi dṛgabdhiścandraḥ śrutiḥ śaśī pañca vidhumahaścandrāḥ /<br />
            ekānnaviṃśatau syādakṣarasaṃkhyā padeṣviyaṃ devyāḥ // 217
             <span class="ref">AbhT_16.217</span></p>
         
         <p id="AbhT_16.218">
            haldvayayutavasucitraguparisaṃkhyātasvavarṇāyāḥ /<br />
            mūlāntaṃ sārdhavarṇaṃ syānmāyāntaṃ varṇamekakam // 218
             <span class="ref">AbhT_16.218</span></p>
         
         <p id="AbhT_16.219">
            śaktyantamekamaparānyāse vidhirudīritaḥ /<br />
            māyāntaṃ haltataḥ śaktiparyante svara ucyate // 219
             <span class="ref">AbhT_16.219</span></p>
         
         <p id="AbhT_16.220">
            niṣkale śivatattve vai paro nyāsaḥ paroditaḥ /<br />
            parāparāpadānyeva hyaghoryādyaṣṭakadvaye // 220
             <span class="ref">AbhT_16.220</span></p>
         
         <p id="AbhT_16.221">
            mantrāstadanusāreṇa tattveṣvetaddvayaṃ kṣipet /<br />
            piṇḍākṣarāṇāṃ sarveṣāṃ varṇasaṃkhyā vibhedataḥ // 221
             <span class="ref">AbhT_16.221</span></p>
         
         <p id="AbhT_16.222">
            avyaktāntaṃ svare nyasyā śeṣaṃ śeṣeṣu yojayet /<br />
            bījāni sarvatattveṣu vyāptṛtvena prakalpayet // 222
             <span class="ref">AbhT_16.222</span></p>
         
         <p id="AbhT_16.223">
            piṇḍānāṃ bījavannyāsamanye tu pratipedire /<br />
            akṛte vātha śodhyasya nyāse vastubalāt sthiteḥ // 223
             <span class="ref">AbhT_16.223</span></p>
         
         <p id="AbhT_16.224">
            śodhakanyāsamātreṇa sarvaṃ śodhyaṃ viśudhyati /<br />
            śrīmanmṛtyuñjayādau ca kathitaṃ parameṣṭhinā // 224
             <span class="ref">AbhT_16.224</span></p>
         
         <p id="AbhT_16.225">
            adhunā nyāsamātreṇa bhūtaśuddhiḥ prajāyate /<br />
            dehaśuddhyarthamapyetattulyametena vastutaḥ // 225
             <span class="ref">AbhT_16.225</span></p>
         
         <p id="AbhT_16.226">
            anyaprakaraṇoktaṃ yadyuktaṃ prakaraṇāntare /<br />
            jñāpakatvena sākṣādvā tatkiṃ nānyatra gṛhyate // 226
             <span class="ref">AbhT_16.226</span></p>
         
         <p id="AbhT_16.227">
            mālinīmātṛkāṅgasya nyāso yo@rcāvidhau purā /<br />
            proktaḥ kevalasaṃśoddhṛmantranyāse sa eva tu // 227
             <span class="ref">AbhT_16.227</span></p>
         
         <p id="AbhT_16.228">
            tripadī dvayordvayoḥ syātpratyekamathāṣṭasu śrutipadāni /<br />
            dikcandracandrarasaraviśaraśaradṛgdṛṅmṛgāṅkaśaśigaṇane // 228
             <span class="ref">AbhT_16.228</span></p>
         
         <p id="AbhT_16.229">
            aṅgulamāne devyā aṣṭādaśa vaibhavena padamanyat /<br />
            aparaṃ mānamidaṃ syāt kevalaśodhakamanunyāse // 229
             <span class="ref">AbhT_16.229</span></p>
         
         <p id="AbhT_16.230">
            turyapadātpadaṣaṭke mānadvitayaṃ parāparaparākhyam /<br />
            dvādaśakaṃ dvādaśakaṃ tattvopari pūrvavattvanyat // 230
             <span class="ref">AbhT_16.230</span></p>
         
         <p id="AbhT_16.231">
            kevalaśodhakamantranyāsābhiprāyato mahādevaḥ /<br />
            tattvakramoditamapi nyāsaṃ punarāha tadviruddhamapi // 231
             <span class="ref">AbhT_16.231</span></p>
         
         <p id="AbhT_16.232">
            niṣkale padamekārṇaṃ yāvattrīṇi tu pārthive /<br />
            ityādinā tattvagatakramanyāsa udīritaḥ // 232
             <span class="ref">AbhT_16.232</span></p>
         
         <p id="AbhT_16.233">
            punaśca mālinītantre vargavidyāvibhedataḥ /<br />
            dvidhā padānītyuktvākhyannyāsamanyādṛśaṃ vibhuḥ // 233
             <span class="ref">AbhT_16.233</span></p>
         
         <p id="AbhT_16.234">
            ekaikaṃ dvyaṅgulaṃ jñeyaṃ tatra pūrvaṃ padatrayam /<br />
            aṣṭāṅgulāni catvāri daśāṅgulamataḥ param // 234
             <span class="ref">AbhT_16.234</span></p>
         
         <p id="AbhT_16.235">
            dvyaṅgule dve pade cānye ṣaḍaṅgulamataḥ param /<br />
            dvādaśāṅgulamanyacca dve@nye pañcāṅgule pṛthak // 235
             <span class="ref">AbhT_16.235</span></p>
         
         <p id="AbhT_16.236">
            padadvayaṃ catuṣparva tathānye dve dviparvaṇī /<br />
            evaṃ parāparādevyāḥ svatantro nyāsa ucyate // 236
             <span class="ref">AbhT_16.236</span></p>
         
         <p id="AbhT_16.237">
            vidyādvayaṃ śiṣyatanau vyāptṛtvenaiva yojayet /<br />
            iti darśayituṃ nāsya pṛthaṅnyāsaṃ nyarūpayat // 237
             <span class="ref">AbhT_16.237</span></p>
         
         <p id="AbhT_16.238">
            evaṃ śodhakamantrasya nyāse tadraśmiyogataḥ /<br />
            pāśajālaṃ vilīyeta taddhyānabalato guroḥ // 238
             <span class="ref">AbhT_16.238</span></p>
         
         <p id="AbhT_16.239">
            śodhyatattve samastānāṃ yonīnāṃ tulyakālataḥ /<br />
            jananādbhogataḥ karmakṣaye syādapavṛktatā // 239
             <span class="ref">AbhT_16.239</span></p>
         
         <p id="AbhT_16.240">
            dehaistāvadbhirasyāṇościtraṃ bhokturapi sphuṭam /<br />
            mano@nusandhirno viśvasaṃyogapravibhāgavat // 240
             <span class="ref">AbhT_16.240</span></p>
         
         <p id="AbhT_16.241">
            niyatyā manaso dehamātre vṛttistataḥ param /<br />
            nānusandhā yataḥ saikasvāntayuktākṣakalpitā // 241
             <span class="ref">AbhT_16.241</span></p>
         
         <p id="AbhT_16.242">
            pradeśavṛtti ca jñānamātmanastatra tatra tat /<br />
            bhogyajñānaṃ nānyadeheṣvanusandhānamarhati // 242
             <span class="ref">AbhT_16.242</span></p>
         
         <p id="AbhT_16.243">
            yadā tu manasastasya dehavṛtterapi dhruvam /<br />
            yogamantrakriyādeḥ syādvaimalyaṃ tadvidā tadā // 243
             <span class="ref">AbhT_16.243</span></p>
         
         <p id="AbhT_16.244">
            yathāmalaṃ mano dūrasthitamapyāśu paśyati /<br />
            tathā pratyayadīkṣāyāṃ tattadbhuvanadarśanam // 244
             <span class="ref">AbhT_16.244</span></p>
         
         <p id="AbhT_16.245">
            jananādiviyuktāṃ tu yadā dīkṣāṃ cikīrṣati /<br />
            tadāsmāduddharāmīti yuktamūhaprakalpanam // 245
             <span class="ref">AbhT_16.245</span></p>
         
         <p id="AbhT_16.246">
            yadā śodhyaṃ vinā śoddhṛnyāsastatrāpi mantrataḥ /<br />
            jananādikramaṃ kuryāttattvasaṃśleṣavarjitam // 246
             <span class="ref">AbhT_16.246</span></p>
         
         <p id="AbhT_16.247">
            ekākiśoddhṛnyāse ca jananādivivarjane /<br />
            tacchoddhṛsaṃpuṭaṃ nāma kevalaṃ parikalpayet // 247
             <span class="ref">AbhT_16.247</span></p>
         
         <p id="AbhT_16.248">
            dravyayogena dīkṣāyāṃ tilājyākṣatataṇḍulam /<br />
            tattanmantreṇa juhuyājjanmayogaviyogayoḥ // 248
             <span class="ref">AbhT_16.248</span></p>
         
         <p id="AbhT_16.249">
            yadā vijñānadīkṣāṃ tu kuryācchiṣyaṃ tadā bhṛśam /<br />
            tanmantrasaṃjalpabalāt paśyedā cāvikalpakāt // 249
             <span class="ref">AbhT_16.249</span></p>
         
         <p id="AbhT_16.250">
            vikalpaḥ kila saṃjalpamayo yatsa vimarśakaḥ /<br />
            mantrātmāsau vimarśaśca śuddho@pāśavatātmakaḥ // 250
             <span class="ref">AbhT_16.250</span></p>
         
         <p id="AbhT_16.251">
            nityaścānādivaradaśivābhedopakalpitaḥ /<br />
            tadyogāddaiśikasyāpi vikalpaḥ śivatāṃ vrajet // 251
             <span class="ref">AbhT_16.251</span></p>
         
         <p id="AbhT_16.252">
            śrīsāraśāstre tadidaṃ parameśena bhāṣitam /<br />
            arthasya pratipattiryā grāhyagrāhakarūpiṇī // 252
             <span class="ref">AbhT_16.252</span></p>
         
         <p id="AbhT_16.253">
            sā eva mantraśaktistu vitatā mantrasantatau /<br />
            parāmarśasvabhāvetthaṃ mantraśaktirudāhṛtā // 253
             <span class="ref">AbhT_16.253</span></p>
         
         <p id="AbhT_16.254">
            parāmarśo dvidhā śuddhāśuddhatvānmantrabhedakaḥ /<br />
            uktaṃ śrīpauṣkare@nye ca brahmaviṣṇvādayo@ṇḍagāḥ // 254
             <span class="ref">AbhT_16.254</span></p>
         
         <p id="AbhT_16.255">
            prādhānikāḥ sāñjanāste sāttvarājasatāmasāḥ /<br />
            tairaśuddhaparāmarśāttanmayībhāvito guruḥ // 255
             <span class="ref">AbhT_16.255</span></p>
         
         <p id="AbhT_16.256">
            vaiṣṇavādiḥ paśuḥ prokto na yogyaḥ patiśāsane /<br />
            ye mantrāḥ śuddhamārgasthāḥ śivabhaṭṭārakādayaḥ // 256
             <span class="ref">AbhT_16.256</span></p>
         
         <p id="AbhT_16.257">
            śrīmanmataṅgādidṛśā tanmayo hi guruḥ śivaḥ /<br />
            nanu svatantrasaṃjalpayogādastu vimarśitā // 257
             <span class="ref">AbhT_16.257</span></p>
         
         <p id="AbhT_16.258">
            prākkutaḥ sa vimarśāccetkutaḥ so@pi nirūpaṇe /<br />
            ādyastathāvikalpatvapradaḥ syādupadeṣṭṛtaḥ // 258
             <span class="ref">AbhT_16.258</span></p>
         
         <p id="AbhT_16.259">
            yaḥ saṃkrānto@bhijalpaḥ syāttasyāpyanyopadeṣṭṛtaḥ /<br />
            pūrvapūrvakramāditthaṃ ya evādiguroḥ purā // 259
             <span class="ref">AbhT_16.259</span></p>
         
         <p id="AbhT_16.260">
            saṃjalpo hyabhisaṃkrāntaḥ so@dyāpyastīti gṛhyatām /<br />
            yastathāvidhasaṃjalpabalātko@pi svatantrakaḥ // 260
             <span class="ref">AbhT_16.260</span></p>
         
         <p id="AbhT_16.261">
            vimarśaḥ kalpyate so@pi tadātmaiva suniścitaḥ /<br />
            ghaṭakumbha itītthaṃ vā yadi bhedo nirūpyate // 261
             <span class="ref">AbhT_16.261</span></p>
         
         <p id="AbhT_16.262">
            so@pyanyakalpanādāyī hyanādṛtyaḥ prayatnataḥ /<br />
            paṇāyate karotīti vikalpasyocitau sphuṭam // 262
             <span class="ref">AbhT_16.262</span></p>
         
         <p id="AbhT_16.263">
            karapāṇyabhijalpau tau saṃkīryetāṃ kathaṃ kila /<br />
            śabdācchabdāntare tena vyutpattirvyavadhānataḥ // 263
             <span class="ref">AbhT_16.263</span></p>
         
         <p id="AbhT_16.264">
            vyavahārāttu sā sākṣāccitropākhyāvimarśinī /<br />
            tadvimarśodayaḥ prācyasvavimarśamayaḥ sphuret // 264
             <span class="ref">AbhT_16.264</span></p>
         
         <p id="AbhT_16.265">
            yāvadbālasya saṃvittirakṛtrimavimarśane /<br />
            tena tanmantraśabdārthaviśeṣotthaṃ vikalpanam // 265
             <span class="ref">AbhT_16.265</span></p>
         
         <p id="AbhT_16.266">
            śabdāntarotthādbhedena paśyatā mantra ādṛtaḥ /<br />
            yaccāpi bījapiṇḍāderuktaṃ prāgbodharūpakam // 266
             <span class="ref">AbhT_16.266</span></p>
         
         <p id="AbhT_16.267">
            tattasyaiva kuto@nyasya tatkasmādanyakalpanā /<br />
            etadarthaṃ guroryatnāllakṣaṇe tatra tatra tat // 267
             <span class="ref">AbhT_16.267</span></p>
         
         <p id="AbhT_16.268">
            lakṣaṇaṃ kathitaṃ hyeṣa mantratantraviśāradaḥ /<br />
            tena mantrārthasaṃbodhe mantravārtikamādarāt // 268
             <span class="ref">AbhT_16.268</span></p>
         
         <p id="AbhT_16.269">
            ūhāpohaprayogaṃ vā sarvathā gururācaret /<br />
            mantrārthavidabhāve tu sarvathā mantratanmayam // 269
             <span class="ref">AbhT_16.269</span></p>
         
         <p id="AbhT_16.270">
            guruṃ kuryāt tadabhyāsāttatsaṃkalpamayo hyasau /<br />
            tatsamānābhisaṃjalpo yadā mantrārthabhāvanāt // 270
             <span class="ref">AbhT_16.270</span></p>
         
         <p id="AbhT_16.271">
            gurorbhavettadā sarvasāmye ko bheda ucyatām /<br />
            aṃśenāpyatha vaiṣamye na tato@rthakriyā hi sā // 271
             <span class="ref">AbhT_16.271</span></p>
         
         <p id="AbhT_16.272">
            gomayātkīṭataḥ kīṭa ityevaṃ nyāyato yadā /<br />
            saṃjalpāntarato@pyarthakriyāṃ tāmeva paśyati // 272
             <span class="ref">AbhT_16.272</span></p>
         
         <p id="AbhT_16.273">
            tadaiṣa satyasaṃjalpaḥ śiva eveti kathyate /<br />
            sa yadvakti tadeva syānmantro bhogāpavargadaḥ // 273
             <span class="ref">AbhT_16.273</span></p>
         
         <p id="AbhT_16.274">
            naiṣo@bhinavaguptasya pakṣo mantrārpitātmanaḥ /<br />
            yo@rthakriyāmāha bhinnāṃ kīṭayorapi tādṛśoḥ // 274
             <span class="ref">AbhT_16.274</span></p>
         
         <p id="AbhT_16.275">
            mantrārpitamanāḥ kiṃcidvadanyattu viṣaṃ haret /<br />
            tanmantra eva śabdaḥ sa paraṃ tatra ghaṭādivat // 275
             <span class="ref">AbhT_16.275</span></p>
         
         <p id="AbhT_16.276">
            kāntāsaṃbhogasaṃjalpasundaraḥ kāmukaḥ sadā /<br />
            tatsaṃskṛto@pyanyadeṣa kurvansvātmani tṛpyati // 276
             <span class="ref">AbhT_16.276</span></p>
         
         <p id="AbhT_16.277">
            tathā tanmantrasaṃjalpabhāvito@nyadapi bruvan /<br />
            anicchurapi tadrūpastathā kāryakaro dhruvam // 277
             <span class="ref">AbhT_16.277</span></p>
         
         <p id="AbhT_16.278">
            vikalpayannapyekārthaṃ yato@nyadapi paśyati /<br />
            viṣāpahārimantrādītyuktaṃ śrīpūrvaśāsane // 278
             <span class="ref">AbhT_16.278</span></p>
         
         <p id="AbhT_16.279">
            yadi vā viṣanāśe@pi hetubhedādvicitratā /<br />
            dhātvāpyāyādikānantakāryabhedādbhaviṣyati // 279
             <span class="ref">AbhT_16.279</span></p>
         
         <p id="AbhT_16.280">
            tadevaṃ mantrasaṃjalpavikalpābhyāsayogataḥ /<br />
            bhāvyavastusphuṭībhāvaḥ saṃjalpahrāsayogataḥ // 280
             <span class="ref">AbhT_16.280</span></p>
         
         <p id="AbhT_16.281">
            vastveva bhāvayatyeṣa na saṃjalpamimaṃ punaḥ /<br />
            gṛhṇāti bhāsanopāyaṃ bhāte tatra tu tena kim // 281
             <span class="ref">AbhT_16.281</span></p>
         
         <p id="AbhT_16.282">
            evaṃ saṃjalpanirhrāse suparisphuṭatātmakam /<br />
            akṛttrimavimarśātma sphuredvastvavikalpakam // 282
             <span class="ref">AbhT_16.282</span></p>
         
         <p id="AbhT_16.283">
            nirvikalpā ca sā saṃvidyadyathā paśyati sphuṭam /<br />
            tattathaiva tathātmatvādvastuno@pi bahiḥsthiteḥ // 283
             <span class="ref">AbhT_16.283</span></p>
         
         <p id="AbhT_16.284">
            viśeṣatastvamāyīyaśivatābhedaśālinaḥ /<br />
            mokṣe@bhyupāyaḥ saṃjalpo bandhamokṣau tataḥ kila // 284
             <span class="ref">AbhT_16.284</span></p>
         
         <p id="AbhT_16.285">
            vikalpe@pi guroḥ samyagabhinnaśivatājuṣaḥ /<br />
            avikalpakaparyantapratīkṣā nopayujyate // 285
             <span class="ref">AbhT_16.285</span></p>
         
         <p id="AbhT_16.286">
            tadvimarśasvabhāvā hi sā vācyā mantradevatā /<br />
            mahāsaṃvitsamāsannetyuktaṃ śrīgamaśāsane // 286
             <span class="ref">AbhT_16.286</span></p>
         
         <p id="AbhT_16.287">
            nikaṭasthā yathā rājñāmanyeṣāṃ sādhayantyalam /<br />
            siddhiṃ rājopagāṃ śīghramevaṃ mantrādayaḥ parām // 287
             <span class="ref">AbhT_16.287</span></p>
         
         <p id="AbhT_16.288">
            uktābhiprāyagarbhaṃ taduktaṃ śrīmālinīmate /<br />
            mantrāṇāṃ lakṣaṇaṃ kasmādityukte munibhiḥ kila // 288
             <span class="ref">AbhT_16.288</span></p>
         
         <p id="AbhT_16.289">
            yogamekatvamicchanti vastuno@nyena vastunā /<br />
            tadvastu jñeyamityuktaṃ heyatvādiprasiddhaye // 289
             <span class="ref">AbhT_16.289</span></p>
         
         <p id="AbhT_16.290">
            tatprasiddhyai śivenoktaṃ jñānaṃ yadupavarṇitam /<br />
            sabījayogasaṃsiddhyai mantralakṣaṇamapyalam // 290
             <span class="ref">AbhT_16.290</span></p>
         
         <p id="AbhT_16.291">
            na cādhikāritā dīkṣāṃ vinā yoge@sti śāṅkare /<br />
            kriyājñānavibhedena sā ca dvedhā nigadyate // 291
             <span class="ref">AbhT_16.291</span></p>
         
         <p id="AbhT_16.292">
            dvividhā sā prakartavyā tena caitadudāhṛtam /<br />
            naca yogādhikāritvamekamevānayā bhavet // 292
             <span class="ref">AbhT_16.292</span></p>
         
         <p id="AbhT_16.293">
            api mantrādhikāritvaṃ muktiśca śivadīkṣayā /<br />
            anenaitadapi proktaṃ yogī tattvaikyasiddhaye // 293
             <span class="ref">AbhT_16.293</span></p>
         
         <p id="AbhT_16.294">
            mantramevāśrayenmūlaṃ nirvikalpāntamādṛtaḥ /<br />
            mantrābhyāsena bhogaṃ vā mokṣaṃ vāpi prasādhayan // 294
             <span class="ref">AbhT_16.294</span></p>
         
         <p id="AbhT_16.295">
            tatrādhikāritālabdhyai dīkṣāṃ gṛhṇīta daiśikāt /<br />
            tena mantrajñānayogabalādyadyatprasādhayet // 295
             <span class="ref">AbhT_16.295</span></p>
         
         <p id="AbhT_16.296">
            tatsyādasyānyatattve@pi yuktasya guruṇā śiśoḥ /<br />
            dīkṣā hyasyopayujyeta saṃskriyāyāṃ sa saṃskṛtaḥ // 296
             <span class="ref">AbhT_16.296</span></p>
         
         <p id="AbhT_16.297">
            svabalenaiva bhogaṃ vā mokṣaṃ vā labhate budhaḥ /<br />
            tena vijñānayogādibalī prāk samayī bhavan // 297
             <span class="ref">AbhT_16.297</span></p>
         
         <p id="AbhT_16.298">
            putrako vā na tāvānsyādapitu svabalocitaḥ /<br />
            yastu vijñānayogādivandhyaḥ so@ndho yathā pathi // 298
             <span class="ref">AbhT_16.298</span></p>
         
         <p id="AbhT_16.299">
            daiśikāyatta eva syādbhoge muktau ca sarvathā /<br />
            dīkṣā ca kevalā jñānaṃ vināpi nijamāntaram // 299
             <span class="ref">AbhT_16.299</span></p>
         
         <p id="AbhT_16.300">
            mocikaiveti kathitaṃ yuktyā cāgamataḥ purā /<br />
            yastu dīkṣākṛtāmevāpekṣya yojanikāṃ śiśuḥ // 300
             <span class="ref">AbhT_16.300</span></p>
         
         <p id="AbhT_16.301">
            sphuṭībhūtyai taducitaṃ jñānaṃ yogamathāśritaḥ /<br />
            so@pi yatraiva yuktaḥ syāttanmayatvaṃ prapadyate // 301
             <span class="ref">AbhT_16.301</span></p>
         
         <p id="AbhT_16.302">
            gurudīkṣāmantraśāstrādhīnasarvasthitistataḥ /<br />
            duṣṭānāmeva sarveṣāṃ bhūtabhavyabhaviṣyatām // 302
             <span class="ref">AbhT_16.302</span></p>
         
         <p id="AbhT_16.303">
            karmaṇāṃ śodhanaṃ kāryaṃ bubhukṣorna śubhātmanām /<br />
            yaḥ punarlaukikaṃ bhogaṃ rājyasvargādikaṃ śiśuḥ // 303
             <span class="ref">AbhT_16.303</span></p>
         
         <p id="AbhT_16.304">
            tyaktvā lokottaraṃ bhogamīpsustasya śubheṣvapi /<br />
            tatra dravyamayīṃ dīkṣāṃ kurvannājyatilādikaiḥ // 304
             <span class="ref">AbhT_16.304</span></p>
         
         <p id="AbhT_16.305">
            karmāsya śodhayāmīti juhuyāddaiśikottamaḥ /<br />
            jñānamayyāṃ tu dīkṣāyāṃ tadviśuddhyati sandhitaḥ // 305
             <span class="ref">AbhT_16.305</span></p>
         
         <p id="AbhT_16.306">
            guroḥ svasaṃvidrūḍhasya balāttatprakṣayo bhavet /<br />
            yadāsyāśubhakarmāṇi śuddhāni syustadā śubham // 306
             <span class="ref">AbhT_16.306</span></p>
         
         <p id="AbhT_16.307">
            svatāratamyāśrayaṇādadhvamadhye prasūtidam /<br />
            śubhapākakramopāttaphalabhogasamāptitaḥ // 307
             <span class="ref">AbhT_16.307</span></p>
         
         <p id="AbhT_16.308">
            yatraiṣa yojitastatstho bhāvikarmakṣaye kṛte /<br />
            bhāvināṃ cādyadehasthadehāntaravibhedinām // 308
             <span class="ref">AbhT_16.308</span></p>
         
         <p id="AbhT_16.309">
            aśubhāṃśaviśuddhau syādbhogasyaivānupakṣayaḥ /<br />
            bhuñjānasyāsya satataṃ bhogānmāyālayāntataḥ // 309
             <span class="ref">AbhT_16.309</span></p>
         
         <p id="AbhT_16.310">
            na duḥkhaphaladaṃ dehādyadhvamadhye@pi kiṃcana /<br />
            tato māyālaye bhuktasamastasukhabhogakaḥ // 310
             <span class="ref">AbhT_16.310</span></p>
         
         <p id="AbhT_16.311">
            niṣkale sakale vaiti layaṃ yojanikābalāt /<br />
            iti prameyaṃ kathitaṃ dīkṣā kāle guroryathā // 311
             <span class="ref">AbhT_16.311</span></p>
         
         
         <p>:C17 atha śrītantrāloke saptadaśamāhnikam</p>
         
         
         <p id="AbhT_17.1">
            atha bhairavatādātmyadāyinīṃ prakriyāṃ bruve /<br />
            evaṃ maṇḍalakumbhāgniśiṣyasvātmasu pañcasu // 1
             <span class="ref">AbhT_17.1</span></p>
         
         <p id="AbhT_17.2">
            gṛhītvā vyāptimaikyena nyasyādhvānaṃ ca śiṣyagam /<br />
            karmamāyāṇumalinatrayaṃ bāhau gale tathā // 2
             <span class="ref">AbhT_17.2</span></p>
         
         <p id="AbhT_17.3">
            śikhāyāṃ ca kṣipetsūtragranthiyogena daiśikaḥ /<br />
            tasyātadrūpatābhānaṃ malo granthiḥ sa kīrtyate // 3
             <span class="ref">AbhT_17.3</span></p>
         
         <p id="AbhT_17.4">
            itipratītidārḍhyārthaṃ bahirgranthyupakalpanam /<br />
            bāhū karmāspadaṃ viṣṇurmāyātmā galasaṃśritaḥ // 4
             <span class="ref">AbhT_17.4</span></p>
         
         <p id="AbhT_17.5">
            adhovahā śikhāṇutvaṃ tenetthaṃ kalpanā kṛtā /<br />
            naraśaktiśivākhyasya trayasya bahubhedatām // 5
             <span class="ref">AbhT_17.5</span></p>
         
         <p id="AbhT_17.6">
            vaktuṃ tristriguṇaṃ sūtraṃ granthaye parikalpayet /<br />
            tejojalānnatritayaṃ tredhā pratyekamapyadaḥ // 6
             <span class="ref">AbhT_17.6</span></p>
         
         <p id="AbhT_17.7">
            śrutyante ke@pyataḥ śuklakṛṣṇaraktaṃ prapedire /<br />
            tato@gnau tarpitāśeṣamantre cidvyomamātrake // 7
             <span class="ref">AbhT_17.7</span></p>
         
         <p id="AbhT_17.8">
            sāmānyarūpe tattvānāṃ kramācchuddhiṃ samācaret /<br />
            tatra svamantrayogena dharāmāvāhayetpurā // 8
             <span class="ref">AbhT_17.8</span></p>
         
         <p id="AbhT_17.9">
            iṣṭvā puṣpādibhiḥ sarpistilādyairatha tarpayet /<br />
            tattattvavyāpikāṃ paścānmāyātattvādhidevatām // 9
             <span class="ref">AbhT_17.9</span></p>
         
         <p id="AbhT_17.10">
            māyāśaktiṃ svamantreṇāvāhyābhyarcya pratarpayet /<br />
            āvāhane mātṛkārṇaṃ mālinyarṇaṃ ca pūjane // 10
             <span class="ref">AbhT_17.10</span></p>
         
         <p id="AbhT_17.11">
            kuryāditi guruḥ prāha svarūpāpyāyanadvayāt /<br />
            tāro varṇo@tha saṃbuddhipadaṃ tvāmityataḥ param // 11
             <span class="ref">AbhT_17.11</span></p>
         
         <p id="AbhT_17.12">
            uttamaikayutaṃ karmapadaṃ dīpakamapyataḥ /<br />
            tabhyaṃ nāma caturthyantaṃ tato@pyucitadīpakam // 12
             <span class="ref">AbhT_17.12</span></p>
         
         <p id="AbhT_17.13">
            ityūhamantrayogena tattatkarma pravartayet /<br />
            āvāhanānantaraṃ hi karma sarvaṃ nigadyate // 13
             <span class="ref">AbhT_17.13</span></p>
         
         <p id="AbhT_17.14">
            āvāhanaṃ ca saṃbodhaḥ svasvabhāvavyavasthiteḥ /<br />
            bhāvasyāhaṃmayasvātmatādātmyāveśyamānatā // 14
             <span class="ref">AbhT_17.14</span></p>
         
         <p id="AbhT_17.15">
            śāktī bhūmiśca saivoktā yasyāṃ mukhyāsti pūjyatā /<br />
            abhātatvādabhedācca nahyasau nṛśivātmanoḥ // 15
             <span class="ref">AbhT_17.15</span></p>
         
         <p id="AbhT_17.16">
            jaḍābhāseṣu tattveṣu saṃvitsthityai tato guruḥ /<br />
            āvāhanavibhaktiṃ prāk kṛtvā turyavibhaktitaḥ // 16
             <span class="ref">AbhT_17.16</span></p>
         
         <p id="AbhT_17.17">
            namaskārāntatāyogātpūrṇāṃ sattāṃ prakalpayet /<br />
            tataḥ pūrṇasvabhāvatvaṃ tadrūpodrekayogataḥ // 17
             <span class="ref">AbhT_17.17</span></p>
         
         <p id="AbhT_17.18">
            dhyeyodreko bhaveddhyātṛprahvībhāvavaśādyataḥ /<br />
            āvāhyeṣṭvā pratarpyeti śrīsvacchande nirūpitam // 18
             <span class="ref">AbhT_17.18</span></p>
         
         <p id="AbhT_17.19">
            anenaiva pathāneyamityasmadguravo jaguḥ /<br />
            paratvena tu yatpūjyaṃ tatsvatantracidātmakam // 19
             <span class="ref">AbhT_17.19</span></p>
         
         <p id="AbhT_17.20">
            anavacchitprakāśatvānna prakāśyaṃ tu kutracit /<br />
            tasya hyetatprapūjyatvadhyeyatvādi yadullaset // 20
             <span class="ref">AbhT_17.20</span></p>
         
         <p id="AbhT_17.21">
            tasyaiva tatsvatantratvaṃ yātidurghaṭakāritā /<br />
            saṃbodharūpe tattasmin kathaṃ saṃbodhanā bhavet // 21
             <span class="ref">AbhT_17.21</span></p>
         
         <p id="AbhT_17.22">
            prakāśanāyāṃ na syātprakāśasya prakāśatā /<br />
            saṃbodhanavibhaktyaiva vinā karmādiśaktitām // 22
             <span class="ref">AbhT_17.22</span></p>
         
         <p id="AbhT_17.23">
            svātantryāttaṃ darśayituṃ tatrohamimamācaret /<br />
            devamāvāhayāmīti tato devāya dīpakam // 23
             <span class="ref">AbhT_17.23</span></p>
         
         <p id="AbhT_17.24">
            prāgyuktyā pūrṇatādāyi namaḥsvāhādikaṃ bhavet /<br />
            nutiḥ pūrṇatvamagnīndusaṃghaṭṭāpyāyatā param // 24
             <span class="ref">AbhT_17.24</span></p>
         
         <p id="AbhT_17.25">
            āpyāyakaṃ ca procchālaṃ vauṣaḍādi pradīpayet /<br />
            tatra bāhye@pi tādātmyaprasiddhaṃ karma codyate // 25
             <span class="ref">AbhT_17.25</span></p>
         
         <p id="AbhT_17.26">
            yadi karmapadaṃ tanno gururabhyūhayetkvacit /<br />
            anābhāsitatadvastubhāsanāya niyujyate // 26
             <span class="ref">AbhT_17.26</span></p>
         
         <p id="AbhT_17.27">
            mantraḥ kiṃ tena tatra syātsphuṭaṃ yatrāvabhāsi tat /<br />
            tena prokṣaṇasaṃsekajapādividhiṣu dhruvam // 27
             <span class="ref">AbhT_17.27</span></p>
         
         <p id="AbhT_17.28">
            tatkarmābhyūhanaṃ kuryātpratyuta vyavadhātṛtām /<br />
            bahistathātmatābhāve kāryaṃ karmapadohanam // 28
             <span class="ref">AbhT_17.28</span></p>
         
         <p id="AbhT_17.29">
            tṛptāvāhutihutabhukpāśaploṣacchidādiṣu /<br />
            yatroddiṣṭe vidhau paścāttadanantaiḥ kriyātmakaiḥ // 29
             <span class="ref">AbhT_17.29</span></p>
         
         <p id="AbhT_17.30">
            aṃśaiḥ sādhyaṃ na tatroho dīkṣaṇādividhiṣviva /<br />
            tataḥ śiṣyasya tattattvasthāne@streṇa pratāḍanam // 30
             <span class="ref">AbhT_17.30</span></p>
         
         <p id="AbhT_17.31">
            kṛtvātha śivahastena hṛdayaṃ parimarśayet /<br />
            tataḥ svanāḍīmārgeṇa hṛdayaṃ prāpya vai śiśoḥ // 31
             <span class="ref">AbhT_17.31</span></p>
         
         <p id="AbhT_17.32">
            śiṣyātmanā sahaikatvaṃ gatvādāya ca taṃ hṛdā /<br />
            puṭitaṃ haṃsarūpākhyaṃ tatra saṃhāramudrayā // 32
             <span class="ref">AbhT_17.32</span></p>
         
         <p id="AbhT_17.33">
            kuryādātmīyahṛdayasthitamapyavabhāsakam /<br />
            śiṣyadehasya tejobhī raśmimātrāviyogataḥ // 33
             <span class="ref">AbhT_17.33</span></p>
         
         <p id="AbhT_17.34">
            svabandhasthānacalanāt svatantrasthānalābhataḥ /<br />
            svakarmāparatantratvātsarvatrotpattimarhati // 34
             <span class="ref">AbhT_17.34</span></p>
         
         <p id="AbhT_17.35">
            tenātmahṛdayānītaṃ prākkṛtvā pudgalaṃ tataḥ /<br />
            māyāyāṃ taddharātattvaśarīrāṇyasya saṃsṛjet // 35
             <span class="ref">AbhT_17.35</span></p>
         
         <p id="AbhT_17.36">
            tatrāsya garbhādhānaṃ ca yuktaṃ puṃsavanādibhiḥ /<br />
            garbhaniṣkrāmaparyantairekāṃ kurvīta saṃskriyām // 36
             <span class="ref">AbhT_17.36</span></p>
         
         <p id="AbhT_17.37">
            jananaṃ bhogabhoktṛtvaṃ militvaikātha saṃskriyā /<br />
            tato@sya teṣu bhogeṣu kuryāttanmayatāṃ layam // 37
             <span class="ref">AbhT_17.37</span></p>
         
         <p id="AbhT_17.38">
            tatastattattvapāśānāṃ vicchedaṃ samupācaret /<br />
            saṃskārāṇāṃ catuṣke@sminnaparāṃ ca parāparām // 38
             <span class="ref">AbhT_17.38</span></p>
         
         <p id="AbhT_17.39">
            mantrāṇāṃ pañcadaśakaṃ parāṃ vā yojayetkramāt /<br />
            pivanyādyaṣṭakaṃ śastrādikaṃ ṣaṭkaṃ parā tathā // 39
             <span class="ref">AbhT_17.39</span></p>
         
         <p id="AbhT_17.40">
            iti pañcadaśaite syuḥ kramāllīnatvasaṃskṛtau /<br />
            aparāmantramuktvā prāgamukātmana ityatha // 40
             <span class="ref">AbhT_17.40</span></p>
         
         <p id="AbhT_17.41">
            garbhādhānaṃ karomīti punarmantraṃ tameva ca /<br />
            svāhāntamuccarandadyādāhutitritayaṃ guruḥ // 41
             <span class="ref">AbhT_17.41</span></p>
         
         <p id="AbhT_17.42">
            paraṃ parāparāmantramamukātmana ityatha /<br />
            jātasya bhogabhoktṛtvaṃ karomyatha parāparām // 42
             <span class="ref">AbhT_17.42</span></p>
         
         <p id="AbhT_17.43">
            ante svāheti proccārya vitarettisra āhutīḥ /<br />
            uccārya pivanīmantramamukātmana ityatha // 43
             <span class="ref">AbhT_17.43</span></p>
         
         <p id="AbhT_17.44">
            bhoge layaṃ karomīti punarmantraṃ tameva ca /<br />
            svāhāntamāhutīstisro dadyādājyatilādibhiḥ // 44
             <span class="ref">AbhT_17.44</span></p>
         
         <p id="AbhT_17.45">
            eṣa eva vamanyādau vidhiḥ pañcadaśāntake /<br />
            pūrvaṃ parātmakaṃ mantramamukātmana ityatha // 45
             <span class="ref">AbhT_17.45</span></p>
         
         <p id="AbhT_17.46">
            pāśācchedaṃ karomīti parāmantraḥ punastataḥ /<br />
            huṃ svāhā phaṭ samuccārya dadyāttisro@pyathāhutīḥ // 46
             <span class="ref">AbhT_17.46</span></p>
         
         <p id="AbhT_17.47">
            saṃskārāṇāṃ catuṣke@sminye mantrāḥ kathitā mayā /<br />
            teṣu karmapadātpūrvaṃ dharātattvapadaṃ vadet // 47
             <span class="ref">AbhT_17.47</span></p>
         
         <p id="AbhT_17.48">
            tato dharātattvapatimāmantryeṣṭvā pratarpya ca /<br />
            śivābhimānasaṃrabdho gururevaṃ samādiśet // 48
             <span class="ref">AbhT_17.48</span></p>
         
         <p id="AbhT_17.49">
            tattveśvara tvayā nāsya putrakasya śivājñayā /<br />
            pratibandhaḥ prakartavyo yātuḥ padamanāmayam // 49
             <span class="ref">AbhT_17.49</span></p>
         
         <p id="AbhT_17.50">
            tato yadi samīheta dharātattvāntarālagam /<br />
            pṛthak śodhayituṃ mantrī bhuvanādyadhvapañcakam // 50
             <span class="ref">AbhT_17.50</span></p>
         
         <p id="AbhT_17.51">
            aparāmantrataḥ prāgvattisrastisrastadāhutīḥ /<br />
            dadyātpuraṃ śodhayāmītyūhayuktaṃ prasannadhīḥ // 51
             <span class="ref">AbhT_17.51</span></p>
         
         <p id="AbhT_17.52">
            evaṃ kalāmantrapadavarṇeṣvapi vicakṣaṇaḥ /<br />
            tisrastisro hutīrdadyāt pṛthak sāmastyato@pivā // 52
             <span class="ref">AbhT_17.52</span></p>
         
         <p id="AbhT_17.53">
            tataḥ pūrṇāhutiṃ dattvā parayā vauṣaḍantayā /<br />
            aparāmantrataḥ śiṣyamuddhṛtyātmahṛdaṃ nayet // 53
             <span class="ref">AbhT_17.53</span></p>
         
         <p id="AbhT_17.54">
            yadā tvekena śuddhena tadantarbhāvacintanāt /<br />
            na pṛthak śodhayettattvanāthasaṃśravaṇātparam // 54
             <span class="ref">AbhT_17.54</span></p>
         
         <p id="AbhT_17.55">
            tadā pūrṇāṃ vitīryāṇumutkṣipyātmani yojayet /<br />
            tātsthyātmasaṃsthyayogāya tayaivāparayāhutīḥ // 55
             <span class="ref">AbhT_17.55</span></p>
         
         <p id="AbhT_17.56">
            sakarmapadayā dadyāditi kecittu manvate /<br />
            anye tu guravaḥ prāhurbhāvanāmayamīdṛśam // 56
             <span class="ref">AbhT_17.56</span></p>
         
         <p id="AbhT_17.57">
            nātra bāhyāhutirdeyā daiśikasya pṛthak punaḥ /<br />
            dadyādvā yadi no doṣaḥ syādupāyaḥ sa bhāvane // 57
             <span class="ref">AbhT_17.57</span></p>
         
         <p id="AbhT_17.58">
            evaṃ prāktanatātsthyātmasaṃsthatve yojayedguruḥ /<br />
            tataḥ śiṣyahṛdaṃ neyaḥ sa ātmā tāvato@dhvanaḥ // 58
             <span class="ref">AbhT_17.58</span></p>
         
         <p id="AbhT_17.59">
            śuddhastaddārḍhyasiddhyai ca pūrṇā syātparayā punaḥ /<br />
            mahāpāśupataṃ pūrvaṃ vilomasya viśuddhaye // 59
             <span class="ref">AbhT_17.59</span></p>
         
         <p id="AbhT_17.60">
            juhomi punarastreṇa vauṣaḍanta iti kṣipet /<br />
            punaḥ pūrṇāṃ tato māyāmabhyarcyātha visarjayet // 60
             <span class="ref">AbhT_17.60</span></p>
         
         <p id="AbhT_17.61">
            dharātattvaṃ viśuddhaṃ sajjalena śuddharūpiṇā /<br />
            bhāvayenmiśritaṃ vāri śuddhiyogyaṃ tato bhavet // 61
             <span class="ref">AbhT_17.61</span></p>
         
         <p id="AbhT_17.62">
            tathā tattatpurātattvamiśraṇāduttarottaram /<br />
            sarvā śivībhavettattvāvalī śuddhānyathā pṛthak // 62
             <span class="ref">AbhT_17.62</span></p>
         
         <p id="AbhT_17.63">
            pṛthaktvaṃ ca malo māyābhidhānastasya saṃbhave /<br />
            karmakṣaye@pi no muktirbhavedvidyeśvarādivat // 63
             <span class="ref">AbhT_17.63</span></p>
         
         <p id="AbhT_17.64">
            tato@pi jalatattvasya vahnau vyomni cidātmake /<br />
            āhvānādyakhilaṃ yāvattejasyasya vimaśraṇam // 64
             <span class="ref">AbhT_17.64</span></p>
         
         <p id="AbhT_17.65">
            evaṃ kramātkalātattve śuddhe pāśaṃ bhujāśritam /<br />
            chindyātkalā hi sā kiṃcitkartṛtvonmīlanātmikā // 65
             <span class="ref">AbhT_17.65</span></p>
         
         <p id="AbhT_17.66">
            karmākhyamalajṛmbhātmā taṃ ca granthiṃ srugagragam /<br />
            pūrṇāhutyā samaṃ vahnimantratejasi nirdahet // 66
             <span class="ref">AbhT_17.66</span></p>
         
         <p id="AbhT_17.67">
            mantro hi viśvarūpaḥ sannupāśrayavaśāttathā /<br />
            vyaktarūpastato vahnau pāśaploṣavidhāyakaḥ // 67
             <span class="ref">AbhT_17.67</span></p>
         
         <p id="AbhT_17.68">
            pluṣṭo līnasvabhāvo@sau pāśastaṃ prati śambhuvat /<br />
            parameśamahātejaḥśeṣamātratvamaśnute // 68
             <span class="ref">AbhT_17.68</span></p>
         
         <p id="AbhT_17.69">
            karmapāśe@tra hotavye pūrṇayāsya śubhāśubham /<br />
            aśubhaṃ vā bhavadbhūtaṃ bhāvi vātha samastakam // 69
             <span class="ref">AbhT_17.69</span></p>
         
         <p id="AbhT_17.70">
            dahāmi phaṭtrayaṃ vauṣaḍiti pūrṇāṃ vinikṣipet /<br />
            evaṃ māyāntasaṃśuddhau kaṇṭhapāśaṃ ca homayet // 70
             <span class="ref">AbhT_17.70</span></p>
         
         <p id="AbhT_17.71">
            pūrṇasya tasya māyākhyaṃ pāśabhedaprathātmakam /<br />
            dahāmi phaṭtrayaṃ vauṣaḍiti pūrṇāṃ kṣipedguruḥ // 71
             <span class="ref">AbhT_17.71</span></p>
         
         <p id="AbhT_17.72">
            nirbījā yadi kāryā tu tadātraivāparāṃ kṣipet /<br />
            pūrṇāṃ samayapāśākhyabījadāhapadānvitām // 72
             <span class="ref">AbhT_17.72</span></p>
         
         <p id="AbhT_17.73">
            gurau deve tathā śāstre bhaktiḥ kāryāsya nahyasau /<br />
            samayaḥ śaktipātasya svabhāvo hyeṣa no pṛthak // 73
             <span class="ref">AbhT_17.73</span></p>
         
         <p id="AbhT_17.74">
            māyānte śuddhimāyāte vāgīśī yā purābhavat /<br />
            māyā śaktimayī saiva vidyāśaktitvamaśnute // 74
             <span class="ref">AbhT_17.74</span></p>
         
         <p id="AbhT_17.75">
            tacchuddhavidyāmāhūya vidyāśaktiṃ niyojayet /<br />
            evaṃ krameṇa saṃśuddhe sadāśivapade@pyalam // 75
             <span class="ref">AbhT_17.75</span></p>
         
         <p id="AbhT_17.76">
            śikhāṃ granthiyutāṃ chittvā malamāṇavakaṃ dahet /<br />
            yato@dhikārabhogākhyau dvau pāśau tu sadāśive // 76
             <span class="ref">AbhT_17.76</span></p>
         
         <p id="AbhT_17.77">
            ityuktyāṇavapāśo@tra māyīyastu niśāvadhiḥ /<br />
            śiṣyo yathocitaṃ snāyādācāmeddaiśikaḥ svayam // 77
             <span class="ref">AbhT_17.77</span></p>
         
         <p id="AbhT_17.78">
            āṇavākhye vinirdagdhe hyadhovāhiśikhāmale /<br />
            tataḥ prāguktasakalaprameyaṃ paricintayan // 78
             <span class="ref">AbhT_17.78</span></p>
         
         <p id="AbhT_17.79">
            śiṣyadehādimātmīyadehaprāṇādiyojitam /<br />
            kṛtvātmadehaprāṇāderviśvamantaranusmaret // 79
             <span class="ref">AbhT_17.79</span></p>
         
         <p id="AbhT_17.80">
            uktaprakriyayā caivaṃ dṛḍhabuddhirananyadhīḥ /<br />
            prāṇasthaṃ deśakālādhvayugaṃ prāṇaṃ ca śaktigam // 80
             <span class="ref">AbhT_17.80</span></p>
         
         <p id="AbhT_17.81">
            tāṃ ca saṃvidgatāṃ śuddhāṃ saṃvidaṃ śivarūpiṇīm /<br />
            śiṣyasaṃvidabhinnāṃ ca mantravahnyādyabhedinīm // 81
             <span class="ref">AbhT_17.81</span></p>
         
         <p id="AbhT_17.82">
            dhyāyan prāgvatprayogeṇa śivaṃ sakalaniṣkalam /<br />
            dvyātmakaṃ vā kṣipetpūrṇāṃ praśāntakaraṇena tu // 82
             <span class="ref">AbhT_17.82</span></p>
         
         <p id="AbhT_17.83">
            uktaṃ traiśirase tantre sarvasaṃpūraṇātmakam /<br />
            mūlādudayagatyā tu śivenduparisaṃplutam // 83
             <span class="ref">AbhT_17.83</span></p>
         
         <p id="AbhT_17.84">
            janmāntamadhyakuharamūlasrotaḥsamutthitam /<br />
            śivārkaraśmibhistīvraiḥ kṣubdhaṃ jñānāmṛtaṃ tu yat // 84
             <span class="ref">AbhT_17.84</span></p>
         
         <p id="AbhT_17.85">
            tena saṃtarpayetsamyak praśāntakaraṇena tu /<br />
            śūnyadhāmābjamadhyasthaprabhākiraṇabhāsvaraḥ // 85
             <span class="ref">AbhT_17.85</span></p>
         
         <p id="AbhT_17.86">
            ādheyādhāraniḥspandabodhaśāstraparigrahaḥ /<br />
            janmādheyaprapañcaikasphoṭasaṃghaṭṭaghaṭṭanaḥ // 86
             <span class="ref">AbhT_17.86</span></p>
         
         <p id="AbhT_17.87">
            mūlasthānātsamārabhya kṛtvā someśamantagam /<br />
            khamivātiṣṭhate yāvatpraśāntaṃ tāvaducyate // 87
             <span class="ref">AbhT_17.87</span></p>
         
         <p id="AbhT_17.88">
            uktaṃ śrīpūrvaśāstre ca srucamāpūrya sarpiṣā /<br />
            kṛtvā śiṣyaṃ tathātmasthaṃ mūlamantramanusmaran // 88
             <span class="ref">AbhT_17.88</span></p>
         
         <p id="AbhT_17.89">
            śivaṃ śaktiṃ tathātmānaṃ śiṣyaṃ sarpistathānalam /<br />
            ekīkurvañchanairgaccheddvādaśāntamananyadhīḥ // 89
             <span class="ref">AbhT_17.89</span></p>
         
         <p id="AbhT_17.90">
            tatra kumbhakamāsthāya dhyāyansakalaniṣkalam /<br />
            tiṣṭhettāvadanudvigno yāvadājyakṣayo bhvet // 90
             <span class="ref">AbhT_17.90</span></p>
         
         <p id="AbhT_17.91">
            evaṃ yuktaḥ pare tattve guruṇā śivamūrtinā /<br />
            na bhūyaḥ paśutāmeti dagdhamāyānibandhanaḥ // 91
             <span class="ref">AbhT_17.91</span></p>
         
         <p id="AbhT_17.92">
            dehapāte punaḥ prepsedyadi tattveṣu kutracit /<br />
            bhogān samastavyastatvabhedairante paraṃ padam // 92
             <span class="ref">AbhT_17.92</span></p>
         
         <p id="AbhT_17.93">
            tadā tattattvabhūmau tu tatsaṃkhyāyāmananyadhīḥ /<br />
            punaryojanikāṃ kuryātpūrṇāhutyantareṇa tu // 93
             <span class="ref">AbhT_17.93</span></p>
         
         <p id="AbhT_17.94">
            muktipradā bhogamokṣapradā vā yā prakīrtitā /<br />
            dīkṣā sā syātsabījatvanirbījātmatayā dvidhā // 94
             <span class="ref">AbhT_17.94</span></p>
         
         <p id="AbhT_17.95">
            bāle nirjñātamaraṇe tvaśakte vā jarādibhiḥ /<br />
            kāryā nirbījikā dīkṣā śaktipātabalodaye // 95
             <span class="ref">AbhT_17.95</span></p>
         
         <p id="AbhT_17.96">
            nirbījāyāṃ sāmayāṃstu pāśānapi viśodhayet /<br />
            kṛtanirbījadīkṣastu devāgnigurubhaktibhāk // 96
             <span class="ref">AbhT_17.96</span></p>
         
         <p id="AbhT_17.97">
            iyataiva śivaṃ yāyāt sadyo bhogān vibhujya vā /<br />
            śrīmaddīkṣottare coktaṃ cāre ṣaṭtriṃśadaṅgule // 97
             <span class="ref">AbhT_17.97</span></p>
         
         <p id="AbhT_17.98">
            tattvānyāpādamūrdhāntaṃ bhuvanāni tyajetkramāt /<br />
            tuṭimātraṃ niṣkalaṃ tadadehaṃ tadahaṃparam // 98
             <span class="ref">AbhT_17.98</span></p>
         
         <p id="AbhT_17.99">
            śaktyā tatra kṣipāmyenamiti dhyāyaṃstu dīkṣayet /<br />
            sabījāyāṃ tu dīkṣāyāṃ samayānna viśodhayet // 99
             <span class="ref">AbhT_17.99</span></p>
         
         <p id="AbhT_17.100">
            viśeṣastvayametasyāṃ yāvajjīvaṃ śiśorguruḥ /<br />
            śeṣavṛttyai śuddhatattvasṛṣṭiṃ kurvīta pūrṇayā // 100
             <span class="ref">AbhT_17.100</span></p>
         
         <p id="AbhT_17.101">
            abhinnācchivasaṃbodhajaladheryugapatsphurat /<br />
            pūrṇāṃ kṣipaṃstattvajālaṃ dhyāyedbhārūpakaṃ sṛtam // 101
             <span class="ref">AbhT_17.101</span></p>
         
         <p id="AbhT_17.102">
            viśuddhatattvasṛṣṭiṃ vā kuryātkumbhābhiṣecanāt /<br />
            tathā dhyānabalādeva yadvā pūrṇābhiṣecanaiḥ // 102
             <span class="ref">AbhT_17.102</span></p>
         
         <p id="AbhT_17.103">
            pṛthivī sthirarūpāsya śivarūpeṇa bhāvitā /<br />
            sthirīkaroti tāmeva bhāvanāmiti śuddhyati // 103
             <span class="ref">AbhT_17.103</span></p>
         
         <p id="AbhT_17.104">
            jalamāpyāyayatyenāṃ tejo bhāsvaratāṃ nayet /<br />
            marudānandasaṃsparśaṃ vyoma vaitatyamāvahet // 104
             <span class="ref">AbhT_17.104</span></p>
         
         <p id="AbhT_17.105">
            evaṃ tanmātravargo@pi śivatāmaya iṣyate /<br />
            parānandamahāvyāptiraśeṣamalavicyutiḥ // 105
             <span class="ref">AbhT_17.105</span></p>
         
         <p id="AbhT_17.106">
            śive gantṛtvamādānamupādeyaśivastutiḥ /<br />
            śivāmodabharāsvādadarśanasparśanānyalam // 106
             <span class="ref">AbhT_17.106</span></p>
         
         <p id="AbhT_17.107">
            tadākarṇanamityevamindriyāṇāṃ viśuddhatā /<br />
            saṃkalpādhyavasāmānāḥ prakāśo raktisaṃsthitī // 107
             <span class="ref">AbhT_17.107</span></p>
         
         <p id="AbhT_17.108">
            śivātmatvena yatseyaṃ śuddhatā mānasādike /<br />
            niyamo rañjanaṃ kartṛbhāvaḥ kalanayā saha // 108
             <span class="ref">AbhT_17.108</span></p>
         
         <p id="AbhT_17.109">
            vedanaṃ heyavastvaṃśaviṣaye suptakalpatā /<br />
            itthaṃ śivaikyarūḍhasya ṣaṭkañcukagaṇo@pyayam // 109
             <span class="ref">AbhT_17.109</span></p>
         
         <p id="AbhT_17.110">
            śuddha eva pumān prāptaśivabhāvo viśuddhyati /<br />
            vidyeśādiṣu tattveṣu naiva kācidaśuddhatā // 110
             <span class="ref">AbhT_17.110</span></p>
         
         <p id="AbhT_17.111">
            ityevaṃ śuddhatattvānāṃ sṛṣṭyā śiṣyo@pi tanmayaḥ /<br />
            bhaveddhyetatsūcitaṃ śrīmālinīvijayottare // 111
             <span class="ref">AbhT_17.111</span></p>
         
         <p id="AbhT_17.112">
            bandhamokṣāvubhāvetāvindriyāṇi jagurbudhāḥ /<br />
            nigṛhītāni bandhāya vimuktāni vimuktaye // 112
             <span class="ref">AbhT_17.112</span></p>
         
         <p id="AbhT_17.113">
            etāni vyāpake bhāve yadā syurmanasā saha /<br />
            muktāni kvāpi viṣaye rodhādbandhāya tāni tu // 113
             <span class="ref">AbhT_17.113</span></p>
         
         <p id="AbhT_17.114">
            ityevaṃ dvividho bhāvaḥ śuddhāśuddhaprabhedataḥ /<br />
            indriyāṇāṃ samākhyātaḥ siddhayogīśvare mate // 114
             <span class="ref">AbhT_17.114</span></p>
         
         <p id="AbhT_17.115">
            śrīmān vidyāgurustvāha pramāṇastutidarśane /<br />
            samastamantrairdīkṣāyāṃ niyamastveṣa kathyate // 115
             <span class="ref">AbhT_17.115</span></p>
         
         <p id="AbhT_17.116">
            māyāntaśuddhau sarvāḥ syuḥ kriyā hyaparayā sadā /<br />
            dvyātmayā sakalānte tu niṣkale parayaiva tu // 116
             <span class="ref">AbhT_17.116</span></p>
         
         <p id="AbhT_17.117">
            īśānte ca pivanyādi sakalānte@ṅgapañcakam /<br />
            ityevaṃvidhimālocya karma kuryādgurūttamaḥ // 117
             <span class="ref">AbhT_17.117</span></p>
         
         <p id="AbhT_17.118">
            purādhvani hutīnāṃ yā saṃkhyeyaṃ tattvavarṇayoḥ /<br />
            tāmeva dviguṇīkuryātpadādhvani caturguṇām // 118
             <span class="ref">AbhT_17.118</span></p>
         
         <p id="AbhT_17.119">
            kramānmantrakalāmārge dviguṇā dviguṇā kramāt /<br />
            yāvattritattvasaṃśuddhau syādviṃśatiguṇā tataḥ // 119
             <span class="ref">AbhT_17.119</span></p>
         
         <p id="AbhT_17.120">
            pratikarma bhavetṣaṣṭirāhutīnāṃ tritattvake /<br />
            ekatattve śataṃ prāhurāhutīnāṃ tu sāṣṭakam // 120
             <span class="ref">AbhT_17.120</span></p>
         
         <p id="AbhT_17.121">
            vilomakarmaṇā sākaṃ yāḥ pūrṇāhutayaḥ smṛtāḥ /<br />
            tāsāṃ sarvādhvasaṃśuddhau saṃkhyānyatvaṃ na kiṃcana // 121
             <span class="ref">AbhT_17.121</span></p>
         
         <p id="AbhT_17.122">
            ityeṣā kathitā dīkṣā jananādisamanvitā // 122
             <span class="ref">AbhT_17.122</span></p>
         
         
         <p>:C18 atha śrītantrāloke aṣṭādaśamāhnikam</p>
         
         
         <p id="AbhT_18.1">
            atha saṃkṣiptadīkṣeyaṃ śivatāpattidocyate /<br />
            na rajo nādhivāso@tra na bhūkṣetraparigrahaḥ /<br />
            yatra tatra pradeśe tu pūjayitvā guruḥ śivam // 1
             <span class="ref">AbhT_18.1</span></p>
         
         <p id="AbhT_18.2">
            adhvānaṃ manasā dhyātvā dīkṣayettattvapāragaḥ /<br />
            jananādivihīnāṃ tu yena yenādhvanā guruḥ // 2
             <span class="ref">AbhT_18.2</span></p>
         
         <p id="AbhT_18.3">
            kuryātsa ekatattvāntāṃ śivabhāvaikabhāvitaḥ /<br />
            parāmantrastato@syeti tattvaṃ saṃśodhayāmyatha // 3
             <span class="ref">AbhT_18.3</span></p>
         
         <p id="AbhT_18.4">
            svāheti pratitattvaṃ syācchuddhe pūrṇāhutiṃ kṣipet /<br />
            evaṃ mantrāntaraiḥ kuryātsamastairathavoktavat // 4
             <span class="ref">AbhT_18.4</span></p>
         
         <p id="AbhT_18.5">
            parāsaṃpuṭitaṃ nāma svāhāntaṃ prathamāntakam /<br />
            śataṃ sahasraṃ sāṣṭaṃ vā tena śaktyaiva homayet // 5
             <span class="ref">AbhT_18.5</span></p>
         
         <p id="AbhT_18.6">
            tataḥ pūrṇeti saṃśodhyahīnamuttamamīdṛśam /<br />
            dīkṣākarmoditaṃ tatra tatra śāstre maheśinā // 6
             <span class="ref">AbhT_18.6</span></p>
         
         <p id="AbhT_18.7">
            pratyekaṃ mātṛkāyugmavarṇaistattvāni śodhayet /<br />
            yadi vā piṇḍamantreṇa sarvamantreṣvayaṃ vidhiḥ // 7
             <span class="ref">AbhT_18.7</span></p>
         
         <p id="AbhT_18.8">
            yathā yathā ca svabhyastajñānastanmayatātmakaḥ /<br />
            gurustathā tathā kuryāt saṃkṣiptaṃ karma nānyathā // 8
             <span class="ref">AbhT_18.8</span></p>
         
         <p id="AbhT_18.9">
            śrībrahmayāmale coktaṃ saṃkṣipte@pi hi bhāvayet /<br />
            vyāptiṃ sarvādhvasāmānyāṃ kiṃtu yāge na vistaraḥ // 9
             <span class="ref">AbhT_18.9</span></p>
         
         <p id="AbhT_18.10">
            atanmayībhūtamiti vikṣiptaṃ karma sandadhat /<br />
            kramāttādātmyametīti vikṣiptaṃ vidhimācaret // 10
             <span class="ref">AbhT_18.10</span></p>
         
         <p id="AbhT_18.11">
            saṃkṣipto vidhirukto@yaṃ kṛpayā yaḥ śivoditaḥ /<br />
            dīkṣottare kairaṇe ca tatra tatrāpi śāsane // 11
             <span class="ref">AbhT_18.11</span></p>
         
         
         <p>:C19 atha śrītantrāloke ekānnaviṃśamāhnikam</p>
         
         
         <p id="AbhT_19.1">
            atha sadyaḥsamutkrāntipradā dīkṣā nirūpyate /<br />
            tatkṣaṇāccopabhogādvā dehapāte śivaṃ vrajet /<br />
            ityuktyā mālinīśāstre sūcitāsau maheśinā // 1
             <span class="ref">AbhT_19.1</span></p>
         
         <p id="AbhT_19.2">
            dehapāte samīpasthe śaktipātasphuṭatvataḥ /<br />
            āsādya śāṃkarīṃ dīkṣāṃ tasmāddīkṣākṣaṇātparam // 2
             <span class="ref">AbhT_19.2</span></p>
         
         <p id="AbhT_19.3">
            śivaṃ vrajedityartho@tra pūrvāparavivecanāt /<br />
            vyākhyātaḥ śrīmatāsmākaṃ guruṇā śambhumūrtinā // 3
             <span class="ref">AbhT_19.3</span></p>
         
         <p id="AbhT_19.4">
            yadā hyāsannamaraṇe śaktipātaḥ prajāyate /<br />
            tatra mande@tha gurvādisevayāyuḥ kṣayaṃ vrajet // 4
             <span class="ref">AbhT_19.4</span></p>
         
         <p id="AbhT_19.5">
            athavā bandhumitrādidvārā sāsya vibhoḥ patet /<br />
            pūrvaṃ vā samayī naiva parāṃ dīkṣāmavāptavān // 5
             <span class="ref">AbhT_19.5</span></p>
         
         <p id="AbhT_19.6">
            āptadīkṣo@pi vā prāṇāñjihāsuḥ kleśavarjitam /<br />
            antyāngurustadā kuryātsadya+utkrāntidīkṣaṇam // 6
             <span class="ref">AbhT_19.6</span></p>
         
         <p id="AbhT_19.7">
            natvapakvamale nāpi śeṣakārmikavigrahe /<br />
            kuryādutkramaṇaṃ śrīmadgahvare ca nirūpitam // 7
             <span class="ref">AbhT_19.7</span></p>
         
         <p id="AbhT_19.8">
            dṛṣṭvā śiṣyaṃ jarāgrastaṃ vyādhinā paripīḍitam /<br />
            utkramayya tatastvenaṃ paratattve niyojayet // 8
             <span class="ref">AbhT_19.8</span></p>
         
         <p id="AbhT_19.9">
            viśeṣaṇaviśeṣyatve kāmacāravidhānataḥ /<br />
            pūrvoktamarthajātaṃ śrīśambhunātra nirūpitam // 9
             <span class="ref">AbhT_19.9</span></p>
         
         <p id="AbhT_19.10">
            vidhiṃ pūrvoditaṃ sarvaṃ kṛtvā samayaśuddhitaḥ /<br />
            kṣurikāmasya vinyasyejjvalantīṃ marmakartarīm // 10
             <span class="ref">AbhT_19.10</span></p>
         
         <p id="AbhT_19.11">
            kṛtvā pūrvoditaṃ nyāsaṃ kālānalasamaprabham /<br />
            saṃhṛtikramataḥ sārdhaṃ sṛkchindiyugalena tu // 11
             <span class="ref">AbhT_19.11</span></p>
         
         <p id="AbhT_19.12">
            āgneyīṃ dhāraṇāṃ kṛtvā sarvamarmapratāpanīm /<br />
            pūrayedvāyunā dehamaṅguṣṭhānmastakāntakam // 12
             <span class="ref">AbhT_19.12</span></p>
         
         <p id="AbhT_19.13">
            tamutkṛṣya tato@ṅguṣṭhādūrdhvāntaṃ vakṣyamāṇayā /<br />
            kṛntenmarmāṇi randhrāntāt kālarātryā visarjayet // 13
             <span class="ref">AbhT_19.13</span></p>
         
         <p id="AbhT_19.14">
            anena kramayogena yojito hutivarjitaḥ /<br />
            samayyapyeti tāṃ dīkṣāmiti śrīmālinīmate // 14
             <span class="ref">AbhT_19.14</span></p>
         
         <p id="AbhT_19.15">
            ṣoḍaśādhāraṣaṭcakralakṣyatrayakhapañcakāt /<br />
            kvacidanyataratrātha prāguktapaśukarmavat // 15
             <span class="ref">AbhT_19.15</span></p>
         
         <p id="AbhT_19.16">
            praviśya mūlaṃ kandādeśchindannaikyavibhāvanāt /<br />
            pūrṇāhutiprayogeṇa sveṣṭe dhāmni niyojayet // 16
             <span class="ref">AbhT_19.16</span></p>
         
         <p id="AbhT_19.17">
            jñānatriśūlaṃ saṃdīptaṃ dīptacakratrayojjvalam /<br />
            cintayitvāmunā tasya vedanaṃ bodhanaṃ bhramam // 17
             <span class="ref">AbhT_19.17</span></p>
         
         <p id="AbhT_19.18">
            dīpanaṃ tāḍanaṃ todaṃ calanaṃ ca punaḥ punaḥ /<br />
            kandādicakragaṃ kuryādviśeṣeṇa hṛdambuje // 18
             <span class="ref">AbhT_19.18</span></p>
         
         <p id="AbhT_19.19">
            dvādaśānte tataḥ kṛtvā binduyugmagate kṣipet /<br />
            nirlakṣye vā pare dhāmni saṃyuktaḥ parameśvaraḥ // 19
             <span class="ref">AbhT_19.19</span></p>
         
         <p id="AbhT_19.20">
            na tasya kuryātsaṃskāraṃ kaṃcidityāha gahvare /<br />
            devaḥ kimasya pūrṇasya śrāddhādyairiti bhāvitaḥ // 20
             <span class="ref">AbhT_19.20</span></p>
         
         <p id="AbhT_19.21">
            śrīmaddīkṣottare tveṣa vidhirvahnipuṭīkṛtaḥ /<br />
            haṃsaḥ pumānadhastasya rudrabindusamanvitaḥ // 21
             <span class="ref">AbhT_19.21</span></p>
         
         <p id="AbhT_19.22">
            śiṣyadehe niyojyaitadanudvagnaḥ śataṃ japet /<br />
            utkramyordhvanimeṣeṇa śiṣya itthaṃ paraṃ vrajet // 22
             <span class="ref">AbhT_19.22</span></p>
         
         <p id="AbhT_19.23">
            eṣa eva vidhiḥ śrīmatsiddhayogīśvarīmate /<br />
            iyamutkrāmaṇī dīkṣā kartavyā yogino guroḥ // 23
             <span class="ref">AbhT_19.23</span></p>
         
         <p id="AbhT_19.24">
            anabhyastaprāṇacāraḥ kathamenāṃ kariṣyati /<br />
            vakṣyamāṇāṃ brahmavidyāṃ sakalāṃ niṣkalombhitām // 24
             <span class="ref">AbhT_19.24</span></p>
         
         <p id="AbhT_19.25">
            karṇe@sya vā paṭhedbhūyo bhūyo vāpyatha pāṭhayet /<br />
            svayaṃ ca karma kurvīta tattvaśuddhyādikaṃ guruḥ // 25
             <span class="ref">AbhT_19.25</span></p>
         
         <p id="AbhT_19.26">
            mantrakriyābalātpūrṇāhutyetthaṃ yojayetpare /<br />
            yogābhyāsamakṛtvāpi sadya+utkrāntidāṃ guruḥ // 26
             <span class="ref">AbhT_19.26</span></p>
         
         <p id="AbhT_19.27">
            jñānamantrakriyādhyānabalātkartuṃ bhavetprabhuḥ /<br />
            anayotkramyate śiṣyo balādevaikakaṃ kṣaṇam // 27
             <span class="ref">AbhT_19.27</span></p>
         
         <p id="AbhT_19.28">
            kālasyollaṅghya bhogo hi kṣaṇiko@syāstu kiṃ tataḥ /<br />
            sadya+utkrāntidā cānyā yasyāṃ pūrṇāhutiṃ tadā // 28
             <span class="ref">AbhT_19.28</span></p>
         
         <p id="AbhT_19.29">
            dadyādyadāsya prāṇāḥ syurdhruvaṃ niṣkramaṇecchavaḥ /<br />
            vināpi kriyayā bhāvibrahmavidyābalādguruḥ // 29
             <span class="ref">AbhT_19.29</span></p>
         
         <p id="AbhT_19.30">
            karṇajāpaprayogeṇa tattvakañcukajālataḥ /<br />
            niḥsārayanyathābhīṣṭe sakale niṣkale dvaye // 30
             <span class="ref">AbhT_19.30</span></p>
         
         <p id="AbhT_19.31">
            tattve vā yatra kutrāpi yojayetpudgalaṃ kramāt /<br />
            samayī putrako vāpi paṭhedvidyāmimāṃ tathā // 31
             <span class="ref">AbhT_19.31</span></p>
         
         <p id="AbhT_19.32">
            tatpāṭhāttu samayyuktāṃ rudrāṃśāpattimaśnute /<br />
            etau jape cādhyayane yasmādadhikṛtāvubhau // 32
             <span class="ref">AbhT_19.32</span></p>
         
         <p id="AbhT_19.33">
            nādhyāpanopadeśe vā sa eṣo@dhyayanādṛte /<br />
            paṭhatostvanayorvastusvabhāvāttasya sā gatiḥ // 33
             <span class="ref">AbhT_19.33</span></p>
         
         <p id="AbhT_19.34">
            yathā niṣiddhabhūtādikarmā mantraṃ smaransvayam /<br />
            āviṣṭe@pi kvacinnaiti lopaṃ kartṛtvavarjanāt // 34
             <span class="ref">AbhT_19.34</span></p>
         
         <p id="AbhT_19.35">
            yathā ca vācayañśāstraṃ samayī śūnyaveśmani /<br />
            na lupyate tadantaḥsthaprāṇivargopakārataḥ // 35
             <span class="ref">AbhT_19.35</span></p>
         
         <p id="AbhT_19.36">
            tathā svayaṃ paṭhanneṣa vidyāṃ vastusvabhāvataḥ /<br />
            tasminmukte na lupyeta yato kiṃcitkaro@tra saḥ // 36
             <span class="ref">AbhT_19.36</span></p>
         
         <p id="AbhT_19.37">
            nanu cādīkṣitāgre sa noccarecchāstrapaddhatim // 37
             <span class="ref">AbhT_19.37</span></p>
         
         <p id="AbhT_19.38">
            hanta kuḍyāgrato@pyasya niṣedhastvatha kathyate /<br />
            paryudāsena yaḥ śrotumavadhārayituṃ kṣamaḥ // 38
             <span class="ref">AbhT_19.38</span></p>
         
         <p id="AbhT_19.39">
            sa evātra niṣiddho no kuḍyakīṭapatatriṇaḥ /<br />
            tarhi pāṣāṇatulyo@sau vilīnendriyavṛttikaḥ // 39
             <span class="ref">AbhT_19.39</span></p>
         
         <p id="AbhT_19.40">
            tasyāgre paṭhatastasya niṣedhollaṅghanā katham /<br />
            sa tu vastusvabhāvena galitākṣo@pi budhyate // 40
             <span class="ref">AbhT_19.40</span></p>
         
         <p id="AbhT_19.41">
            akṣānapekṣayaivāntaścicchaktyā svaprakāśayā /<br />
            prāgdehaṃ kila tityakṣurnottaraṃ cādhitaṣṭhivān // 41
             <span class="ref">AbhT_19.41</span></p>
         
         <p id="AbhT_19.42">
            madhye prabodhakabalāt pratibudhyet pudgalaḥ /<br />
            mantrāḥ śabdamayāḥ śuddhavimarśātmatayā svayam // 42
             <span class="ref">AbhT_19.42</span></p>
         
         <p id="AbhT_19.43">
            arthātmanā cāvabhāntastadarthapratibodhakāḥ /<br />
            tenāsya galitākṣasya prabodho jāyate svayam // 43
             <span class="ref">AbhT_19.43</span></p>
         
         <p id="AbhT_19.44">
            svacitsamānajātīyamantrāmarśanasaṃnidheḥ /<br />
            yathā hyalpajavo vāyuḥ sajātīyavimiśritaḥ // 44
             <span class="ref">AbhT_19.44</span></p>
         
         <p id="AbhT_19.45">
            javī tathātmā saṃsuptāmarśo@pyevaṃ prabudhyate /<br />
            prabuddhaḥ sa ca saṃjāto na cādīkṣita ucyate // 45
             <span class="ref">AbhT_19.45</span></p>
         
         <p id="AbhT_19.46">
            dīkṣā hi nāma saṃskāro na tvanyatso@sti cāsya hi /<br />
            ata eva nijaṃ śāstraṃ paṭhati kvāpi sāmaye // 46
             <span class="ref">AbhT_19.46</span></p>
         
         <p id="AbhT_19.47">
            tacchrutvā ko@pi dhanyaścenmucyate nāsya sā kṣatiḥ /<br />
            śāstranindāṃ maiṣa kārṣīddvayoḥ pātityadāyinīm // 47
             <span class="ref">AbhT_19.47</span></p>
         
         <p id="AbhT_19.48">
            ityevaṃparametannādīkṣitāgre paṭhediti /<br />
            yathā ca samayī kāṣṭhe loṣṭe vā mantrayojanām // 48
             <span class="ref">AbhT_19.48</span></p>
         
         <p id="AbhT_19.49">
            kurvaṃstasmiṃścalatyeti na lopaṃ tadvadatra hi /<br />
            yato@sya pratyayaprāptiprepsoḥ samayinastathā // 49
             <span class="ref">AbhT_19.49</span></p>
         
         <p id="AbhT_19.50">
            pravṛttasya svabhāvena tasminmukte na vai kṣatiḥ /<br />
            sādhakastu sadā sādhye phale niyatiyantraṇāt // 50
             <span class="ref">AbhT_19.50</span></p>
         
         <p id="AbhT_19.51">
            makṣikāśrutamantro@pi prāyaścittaucitīṃ caret /<br />
            itthaṃ sadyaḥsamutkrāntiryoktā tāmājñayā guroḥ // 51
             <span class="ref">AbhT_19.51</span></p>
         
         <p id="AbhT_19.52">
            samayyādirapi proktakāle proktārthasiddhaye /<br />
            svayaṃ kuryātsamabhyastaprāṇacāragamāgamaḥ // 52
             <span class="ref">AbhT_19.52</span></p>
         
         <p id="AbhT_19.53">
            akṛtādhikṛtirvāpi guruḥ samayaśuddhaye /<br />
            adhastanapadāvastho natu jñāneddhacetanaḥ // 53
             <span class="ref">AbhT_19.53</span></p>
         
         <p id="AbhT_19.54">
            itīyaṃ sadya+utkrāntiḥ sūcitā mālinīmate /<br />
            svayaṃ vā guruṇā vātha kāryatvena maheśinā // 54
             <span class="ref">AbhT_19.54</span></p>
         
         <p id="AbhT_19.55">
            sarvaṃ bhogaṃ virūpaṃ tu matvā dehaṃ tyajedyadi /<br />
            tadā tena krameṇāśu yojitaḥ samayī śivaḥ // 55
             <span class="ref">AbhT_19.55</span></p>
         
         <p id="AbhT_19.56">
            ukteyaṃ sadya+utkrāntiryā gopyā prāṇavadbudhaiḥ // 56
             <span class="ref">AbhT_19.56</span></p>
         
         
         <p>:C20 atha śrītantrāloke viṃśatitamamāhnikam</p>
         
         
         <p id="AbhT_20.1">
            atha dīkṣāṃ bruve mūḍhajanāśvāsapradāyinīm // 1
             <span class="ref">AbhT_20.1</span></p>
         
         <p id="AbhT_20.2">
            trikoṇe vahnisadane vahnivarṇojjvale@bhitaḥ /<br />
            vāyavyapuranirdhūte kare savye sujājvale // 2
             <span class="ref">AbhT_20.2</span></p>
         
         <p id="AbhT_20.3">
            bījaṃ kiṃcidgṛhītvaitattathaiva hṛdayāntare /<br />
            kare ca dahyamānaṃ saccintayettajjapaikayuk // 3
             <span class="ref">AbhT_20.3</span></p>
         
         <p id="AbhT_20.4">
            vahnidīpitaphaṭkāradhoraṇīdāhapīḍitam /<br />
            bījaṃ nirbījatāmeti svasūtikaraṇākṣamam // 4
             <span class="ref">AbhT_20.4</span></p>
         
         <p id="AbhT_20.5">
            taptaṃ naitatprarohāya tenaiva pratyayena tu /<br />
            malamāyākhyakarmāṇi mantradhyānakriyābalāt // 5
             <span class="ref">AbhT_20.5</span></p>
         
         <p id="AbhT_20.6">
            dagdhāni na svakāryāya nirbījapratyayaṃ tvimam /<br />
            sa śrīmānsuprasanno me śaṃbhunātho nyarūpayat // 6
             <span class="ref">AbhT_20.6</span></p>
         
         <p id="AbhT_20.7">
            bījasyāpyatra kāryā ca yojanā kṛpayā guroḥ /<br />
            yato dīkṣā sudīptatvātsthāvarāṇyapi mocayet // 7
             <span class="ref">AbhT_20.7</span></p>
         
         <p id="AbhT_20.8">
            yo gururjapahomārcādhyānasiddhatvamātmani /<br />
            jñātvā dīkṣāṃ carettasya dīkṣā sapratyayā smṛtā // 8
             <span class="ref">AbhT_20.8</span></p>
         
         <p id="AbhT_20.9">
            avadhūte nirācāre tattvajñe natvayaṃ vidhiḥ /<br />
            sācāraiḥ kriyate dīkṣā yā dṛṣṭapratyayānvitā // 9
             <span class="ref">AbhT_20.9</span></p>
         
         <p id="AbhT_20.10">
            nirācāreṇa dīkṣāyāṃ pratyayastu na gadyate /<br />
            jñānaṃ svapratyayaṃ yasmānna phalāntaramarhati // 10
             <span class="ref">AbhT_20.10</span></p>
         
         <p id="AbhT_20.11">
            dhyānādi tu phalātsādhyamiti siddhāmatoditam /<br />
            tulāśuddhiparīkṣāṃ vā kuryātpratyayayoginīm // 11
             <span class="ref">AbhT_20.11</span></p>
         
         <p id="AbhT_20.12">
            yathā śrītantrasadbhāve kathitā parameśinā /<br />
            śrīpūrvaśāstre@pyeṣā ca sūcitā parameśinā // 12
             <span class="ref">AbhT_20.12</span></p>
         
         <p id="AbhT_20.13">
            ānanda udbhavaḥ kampo nidrā ghūrṇiśca pañcamī /<br />
            ityevaṃvadatā śaktitāratamyābhidhāyinā // 13
             <span class="ref">AbhT_20.13</span></p>
         
         <p id="AbhT_20.14">
            udbhavo laghubhāvena dehagrahatirohiteḥ /<br />
            deho hi pārthivo mukhyastadā mukhyatvamujjhati // 14
             <span class="ref">AbhT_20.14</span></p>
         
         <p id="AbhT_20.15">
            bhāvilāghavamantreṇa śiṣyaṃ dhyātvā samutplutam /<br />
            karmāṇi tatrāśeṣāṇi pūrvoktānyācaredguruḥ // 15
             <span class="ref">AbhT_20.15</span></p>
         
         <p id="AbhT_20.16">
            uktā seyaṃ tulāśuddhidīkṣā pratyayadāyinī /
             <span class="ref">AbhT_20.16</span></p>
         
         
         <p>:C21 atha śrītantrāloke ekaviṃśatitamamāhnikam</p>
         
         
         <p id="AbhT_21.1">
            parokṣasaṃsthitasyātha dīkṣākarma nigadyate // 1
             <span class="ref">AbhT_21.1</span></p>
         
         <p id="AbhT_21.2">
            bhuktimuktiprasiddhyarthaṃ nīyate sadguruṃ prati /<br />
            ityasminmālinīvākye pratiḥ sāṃmukhyāvācakaḥ // 2
             <span class="ref">AbhT_21.2</span></p>
         
         <p id="AbhT_21.3">
            sāṃmukhyaṃ cāsya śiṣyasya tatkṛpāspadatātmakam /<br />
            tamārādhyeti vacanaṃ kṛpāhetūpalakṣaṇam // 3
             <span class="ref">AbhT_21.3</span></p>
         
         <p id="AbhT_21.4">
            tatsaṃbandhāttataḥ kaścittatkṣaṇādapavṛjyate /<br />
            ityasyāyamapi hyartho mālinīvākyasanmaṇeḥ // 4
             <span class="ref">AbhT_21.4</span></p>
         
         <p id="AbhT_21.5">
            tatkṣaṇāditi nāsyāsti yiyāsādikṣaṇāntaram /<br />
            kiṃtvevameva karuṇānighnastaṃ gururuddharet // 5
             <span class="ref">AbhT_21.5</span></p>
         
         <p id="AbhT_21.6">
            gurusevākṣīṇatanordīkṣāmaprāpya pañcatām /<br />
            gatasyātha svayaṃ mṛtyukṣaṇoditatathāruceḥ // 6
             <span class="ref">AbhT_21.6</span></p>
         
         <p id="AbhT_21.7">
            athavādharatantrādidīkṣāsaṃskārabhāginaḥ /<br />
            prāptasāmayikasyātha parāṃ dīkṣāmavindataḥ // 7
             <span class="ref">AbhT_21.7</span></p>
         
         <p id="AbhT_21.8">
            ḍimbāhatasya yogeśībhakṣitasyābhicārataḥ /<br />
            mṛtasya guruṇā yantratantrādinihatasya vā // 8
             <span class="ref">AbhT_21.8</span></p>
         
         <p id="AbhT_21.9">
            bhraṣṭasvasamayasyātha dīkṣāṃ prāptavato@pyalam /<br />
            bandhubhāryāsuhṛtputragāḍhābhyarthanayogataḥ // 9
             <span class="ref">AbhT_21.9</span></p>
         
         <p id="AbhT_21.10">
            svayaṃ tadviṣayotpannakaruṇābalato@pi vā /<br />
            vijñātatanmukhāyātaśaktipātāṃśadharmaṇaḥ // 10
             <span class="ref">AbhT_21.10</span></p>
         
         <p id="AbhT_21.11">
            gururdīkṣāṃ mṛtoddhārīṃ kurvīta śivadāyinīm /<br />
            śrīmṛtyuñjayasiddhādau taduktaṃ parameśinā // 11
             <span class="ref">AbhT_21.11</span></p>
         
         <p id="AbhT_21.12">
            adīkṣite nṛpatyādāvalase patite mṛte /<br />
            bālāturastrīvṛddhe ca mṛtoddhāraṃ prakalpayet // 12
             <span class="ref">AbhT_21.12</span></p>
         
         <p id="AbhT_21.13">
            vidhiḥ sarvaḥ pūrvamuktaḥ sa tu saṃkṣipta iṣyate /<br />
            gurvādipūjārahito bāhye bhogāya sā yataḥ // 13
             <span class="ref">AbhT_21.13</span></p>
         
         <p id="AbhT_21.14">
            adhivāsacarukṣetraṃ śayyāmaṇḍalakalpane /<br />
            nopayogyatra tacchiṣyasaṃskriyāsvapnadṛṣṭaye // 14
             <span class="ref">AbhT_21.14</span></p>
         
         <p id="AbhT_21.15">
            mantrasaṃnidhisaṃtṛptiyogāyātra tu maṇḍalam /<br />
            bhūyodine ca devārcā sākṣānnāsyopakāri tat // 15
             <span class="ref">AbhT_21.15</span></p>
         
         <p id="AbhT_21.16">
            kriyopakaraṇasthānamaṇḍalākṛtimantrataḥ /<br />
            dhyānayogaikatadbhaktijñānatanmayabhāvataḥ // 16
             <span class="ref">AbhT_21.16</span></p>
         
         <p id="AbhT_21.17">
            tatpraviṣṭasya kasyāpi śiṣyāṇāṃ ca gurostathā /<br />
            ekādaśaite kathitāḥ saṃnidhānāya hetavaḥ // 17
             <span class="ref">AbhT_21.17</span></p>
         
         <p id="AbhT_21.18">
            uttarottaramutkṛṣṭāstathā vyāmiśraṇāvaśāt /<br />
            kriyātibhūyasī puṣpādyuttamaṃ lakṣaṇānvitam // 18
             <span class="ref">AbhT_21.18</span></p>
         
         <p id="AbhT_21.19">
            ekaliṅgādi ca sthānaṃ yatrātmā saṃprasīdati /<br />
            maṇḍalaṃ tritriśūlābjacakraṃ yanmantramaṇḍale // 19
             <span class="ref">AbhT_21.19</span></p>
         
         <p id="AbhT_21.20">
            anāhūte@pi dṛṣṭaṃ satsamayitvaprasādhanam /<br />
            taduktaṃ mālinītantre siddhaṃ samayamaṇḍalam // 20
             <span class="ref">AbhT_21.20</span></p>
         
         <p id="AbhT_21.21">
            yena saṃdṛṣṭamātreti siddhamātrapadadvayāt /<br />
            ākṛtirdīptarūpā yā mantrastadvatsudīptikaḥ // 21
             <span class="ref">AbhT_21.21</span></p>
         
         <p id="AbhT_21.22">
            śiṣṭaṃ spaṣṭamato neha kathitaṃ vistarātpunaḥ /<br />
            kṛtvā maṇḍalamabhyarcya tatra devaṃ kuśairatha // 22
             <span class="ref">AbhT_21.22</span></p>
         
         <p id="AbhT_21.23">
            gomayenākṛtiṃ kuryācchiṣyavattāṃ nidhāpayet /<br />
            tatastasyāṃ śodhyamekamadhvānaṃ vyāptibhāvanāt // 23
             <span class="ref">AbhT_21.23</span></p>
         
         <p id="AbhT_21.24">
            prakṛtyantaṃ vinikṣipya punarenaṃ vidhiṃ caret /<br />
            mahājālaprayogeṇa sarvasmādadhvamadhyataḥ // 24
             <span class="ref">AbhT_21.24</span></p>
         
         <p id="AbhT_21.25">
            cittamākṛṣya tatrasthaṃ kuryāttadvidhirucyate /<br />
            mūlādhārādudetya prasṛtasuvitatānantanāḍyadhvadaṇḍaṃ vīryeṇākramya nāsāgaganaparigataṃ
            vikṣipan vyāptumīṣṭe /<br />
            yāvaddhūmābhirāmapracitataraśikhājālakenādhvacakraṃ saṃchādyābhīṣṭajīvānayanamiti
            mahājālanāmā prayogaḥ // 25
             <span class="ref">AbhT_21.25</span></p>
         
         <p id="AbhT_21.26">
            etenācchādanīyaṃ vrajati paravaśaṃ saṃmukhīnatvamādau pañcādānīyate cetsakalamatha
            tato@pyadhvamadhyādyatheṣṭam /<br />
            ākṛṣṭāvuddhṛtau vā mṛtajanaviṣaye karṣaṇīye@tha jīve yogaḥ śrīśaṃbhunāthāgamaparigamito
            jālanāmā mayoktaḥ // 26
             <span class="ref">AbhT_21.26</span></p>
         
         <p id="AbhT_21.27">
            ciravighaṭite senāyugmeyathāmilite punarhayagajanaraṃ svāṃ svāṃ jātiṃ rasādabhidhāvati
            /<br />
            karaṇapavanairnāḍīcakraistathaiva samāgatairnijanijarasādekībhāvyaṃ svajālavaśīkṛtaiḥ
            // 27
             <span class="ref">AbhT_21.27</span></p>
         
         <p id="AbhT_21.28">
            mahājālasamākṛṣṭo jīvo vijñānaśālinā /<br />
            svaḥpretatiryaṅnirayāṃstadaivaiṣa vimuñcati // 28
             <span class="ref">AbhT_21.28</span></p>
         
         <p id="AbhT_21.29">
            tajjñānamantrayogāptaḥ puruṣaścaiṣa kṛtrimam /<br />
            yogīva sādhyahṛdayāttadā tādātmyamujjhati // 29
             <span class="ref">AbhT_21.29</span></p>
         
         <p id="AbhT_21.30">
            sthāvarādidaśāścitrāstatsalokasamīpatāḥ /<br />
            tyajecceti na citraṃ sa evaṃ yaḥ karmaṇāpi vā // 30
             <span class="ref">AbhT_21.30</span></p>
         
         <p id="AbhT_21.31">
            adhikāriśarīratvānmānuṣye tu śarīragaḥ /<br />
            na tadā mucyate dehāddehānte tu śivaṃ vrajet // 31
             <span class="ref">AbhT_21.31</span></p>
         
         <p id="AbhT_21.32">
            tasmindehe tu kāpyasya jāyate śāṅkarī parā /<br />
            bhaktirūhācca vijñānādācāryādvāpyasevitāt // 32
             <span class="ref">AbhT_21.32</span></p>
         
         <p id="AbhT_21.33">
            taddehasaṃsthito@pyeṣa jīvo jālabalādimam /<br />
            dārbhādidehaṃ vyāpnoti svādhiṣṭhityāpyacetayan // 33
             <span class="ref">AbhT_21.33</span></p>
         
         <p id="AbhT_21.34">
            yogamantrakriyājñānabhūyobalavaśātpunaḥ /<br />
            manuṣyadehamapyeṣa tadaivāśu vimuñcati // 34
             <span class="ref">AbhT_21.34</span></p>
         
         <p id="AbhT_21.35">
            suptakalpo@pyadeho@pi yo jīvaḥ so@pi jālataḥ /<br />
            ākṛṣṭo dārbhamāyāti dehaṃ phalamayaṃ ca vā // 35
             <span class="ref">AbhT_21.35</span></p>
         
         <p id="AbhT_21.36">
            jātīphalādi yatkiṃcittena vā dehakalpanā /<br />
            antarbahirdvayaucityāttadatrotkṛṣṭamucyate // 36
             <span class="ref">AbhT_21.36</span></p>
         
         <p id="AbhT_21.37">
            tato jālakramānītaḥ sa jīvaḥ suptavatsthitaḥ /<br />
            manoviśiṣṭadehādisāmagrīprāptyabhāvataḥ // 37
             <span class="ref">AbhT_21.37</span></p>
         
         <p id="AbhT_21.38">
            na spandate na jānāti na vakti na kilecchati /<br />
            tādṛśasyaiva saṃskārān sarvān prāgvatprakalpayet // 38
             <span class="ref">AbhT_21.38</span></p>
         
         <p id="AbhT_21.39">
            nirbījadīkṣāyogena sarvaṃ kṛtvā puroditam /<br />
            vidhiṃ yojanikāṃ pūrṇāhutyā sākaṃ kṣipecca tam // 39
             <span class="ref">AbhT_21.39</span></p>
         
         <p id="AbhT_21.40">
            dārbhādidehe mantrāgnāvarpite pūrṇayā saha /<br />
            muktapāśaḥ śivaṃ yāti punarāvṛttivarjitaḥ // 40
             <span class="ref">AbhT_21.40</span></p>
         
         <p id="AbhT_21.41">
            sapratyayā tviyaṃ yatra spandate darbhajā tanuḥ /<br />
            tatra prāṇamanomantrārpaṇayogāttathā bhavet // 41
             <span class="ref">AbhT_21.41</span></p>
         
         <p id="AbhT_21.42">
            sābhyāsasya tadapyuktaṃ balāśvāsi na tatkṛte /<br />
            mṛtoddhāroditaireva yathāsaṃbhūti hetubhiḥ // 42
             <span class="ref">AbhT_21.42</span></p>
         
         <p id="AbhT_21.43">
            jīvatparokṣadīkṣāpi kāryā nirbījikā tu sā /<br />
            tasyāṃ darbhākṛtiprāyakalpane jālayogataḥ // 43
             <span class="ref">AbhT_21.43</span></p>
         
         <p id="AbhT_21.44">
            saṃkalpamātreṇākarṣo jīvasya mṛtibhītitaḥ /<br />
            śiṣṭaṃ prāgvatkuśādyutthākāraviploṣavarjitam // 44
             <span class="ref">AbhT_21.44</span></p>
         
         <p id="AbhT_21.45">
            pārimityādanaiśvaryātsādhye niyatiyantraṇāt /<br />
            jālākṛṣṭirvinābhyāsaṃ rāgadveṣānna jāyate // 45
             <span class="ref">AbhT_21.45</span></p>
         
         <p id="AbhT_21.46">
            parokṣa evātulyābhirdīkṣābhiryadi dīkṣitaḥ /<br />
            tatrottaraṃ syādbalavatsaṃskārāya tvadhastanam // 46
             <span class="ref">AbhT_21.46</span></p>
         
         <p id="AbhT_21.47">
            bhuktiyojanikāyāṃ tu bhūyobhirgurubhistathā /<br />
            kṛtāyāṃ bhogavaicitryaṃ hetuvaicitryayogataḥ // 47
             <span class="ref">AbhT_21.47</span></p>
         
         <p id="AbhT_21.48">
            parokṣadīkṣaṇe māyottīrṇe bhogāya yojayet /<br />
            bhogānīpsā durlabhā hi satī vā bhogahānaye // 48
             <span class="ref">AbhT_21.48</span></p>
         
         <p id="AbhT_21.49">
            uktaṃ hi svānyasaṃvittyoḥ svasaṃvidbalavattarā /<br />
            bādhakatve bādhikāsau sāmyaudāsīnyayostathā // 49
             <span class="ref">AbhT_21.49</span></p>
         
         <p id="AbhT_21.50">
            śrīmān dharmaśivo@pyāha pārokṣyāṃ karmapaddhatau /<br />
            parokṣadīkṣaṇe samyak pūrṇāhutividhau yadi // 50
             <span class="ref">AbhT_21.50</span></p>
         
         <p id="AbhT_21.51">
            agniściṭiciṭāśabdaṃ sadhūmaṃ pratimuñcati /<br />
            dhatte nīlāmbudacchāyāṃ muhurjvalati śāmyati // 51
             <span class="ref">AbhT_21.51</span></p>
         
         <p id="AbhT_21.52">
            vistaro ghorarūpaśca mahīṃ dhāvati cāpyadhaḥ /<br />
            dhvāṃkṣādyaśravyaśabdo vā tadā taṃ lakṣayedguruḥ // 52
             <span class="ref">AbhT_21.52</span></p>
         
         <p id="AbhT_21.53">
            brahmahatyādibhiḥ pāpaistatsaṅgaiścopapātakaiḥ /<br />
            tadā tasya na kartavyā dīkṣāsminnakṛte vidhau // 53
             <span class="ref">AbhT_21.53</span></p>
         
         <p id="AbhT_21.54">
            navātmā phaṭpuṭāntaḥsthaḥ punaḥ pañcaphaḍanvitaḥ /<br />
            amukasyeti pāpāni dahāmyanu phaḍaṣṭakam // 54
             <span class="ref">AbhT_21.54</span></p>
         
         <p id="AbhT_21.55">
            iti sāhasriko homaḥ kartavyastilataṇḍulaiḥ /<br />
            ante pūrṇā ca dātavyā tato@smai dīkṣayā guruḥ // 55
             <span class="ref">AbhT_21.55</span></p>
         
         <p id="AbhT_21.56">
            parayojanaparyantaṃ kuryāttattvaviśodhanam /<br />
            pratyakṣe@pi sthitasyāṇoḥ pāpino bhagavanmayīm // 56
             <span class="ref">AbhT_21.56</span></p>
         
         <p id="AbhT_21.57">
            śaktiṃ prāptavato jyeṣṭhāmevameva vidhiṃ caret /<br />
            yadi vā daiśikaḥ samyaṅ na dīptastasya tatpurā // 57
             <span class="ref">AbhT_21.57</span></p>
         
         <p id="AbhT_21.58">
            prāyaścittaistathā dānaiḥ prāṇāyāmaiśca śodhanam /<br />
            kṛtvā vidhimimāṃ cāpi dīkṣāṃ kuryādaśaṅkitaḥ // 58
             <span class="ref">AbhT_21.58</span></p>
         
         <p id="AbhT_21.59">
            sarvathā vartamāno@pi tattvavinmocayetpaśūn /<br />
            icchayaiva śivaḥ sākṣāttasmāttaṃ pūjayetsadā // 59
             <span class="ref">AbhT_21.59</span></p>
         
         <p id="AbhT_21.60">
            śāṭhyaṃ tatra na kāryaṃ ca tatkṛtvādho vrajecchiśuḥ /<br />
            na punaḥ kīrtayettasya pāpaṃ kīrtayitā vrajet // 60
             <span class="ref">AbhT_21.60</span></p>
         
         <p id="AbhT_21.61">
            nirayaṃ varjayettasmāditi dīkṣottare vidhiḥ /<br />
            eṣā parokṣadīkṣā dvidhoditā jīvaditarabhedena // 61
             <span class="ref">AbhT_21.61</span></p>
         
         
         <p>:C22 atha śrītantrāloke dvāviṃśatitamamāhnikam</p>
         
         
         <p id="AbhT_22.1">
            liṅgoddhārākhyāmatha vacmaḥ śivaśāsanaikanirdiṣṭām // 1
             <span class="ref">AbhT_22.1</span></p>
         
         <p id="AbhT_22.2">
            uktaṃ śrīmālinītantre kila pārthivadhāraṇām /<br />
            uktvā yo yojito yatra sa tasmānna nivartate // 2
             <span class="ref">AbhT_22.2</span></p>
         
         <p id="AbhT_22.3">
            yogyatāvaśasaṃjātā yasya yatraiva śāsanā /<br />
            sa tatraiva niyoktavyo dīkṣākāle tatastvasau // 3
             <span class="ref">AbhT_22.3</span></p>
         
         <p id="AbhT_22.4">
            phalaṃ sarvaṃ samāsādya śive yukto@pavṛjyate /<br />
            ayukto@pyūrdhvasaṃśuddhiṃ saṃprāpya bhuvaneśataḥ // 4
             <span class="ref">AbhT_22.4</span></p>
         
         <p id="AbhT_22.5">
            śuddhaḥ śivatvamāyāti dagdhasaṃsārabandhanaḥ /<br />
            uktvā puṃdhāraṇāṃ coktametadvaidāntikaṃ mayā // 5
             <span class="ref">AbhT_22.5</span></p>
         
         <p id="AbhT_22.6">
            kapilāya purā proktaṃ prathame paṭale tathā /<br />
            anena kramayogena saṃprāptaḥ paramaṃ padam // 6
             <span class="ref">AbhT_22.6</span></p>
         
         <p id="AbhT_22.7">
            na bhūyaḥ paśutāmeti śuddhe svātmani tiṣṭhati /<br />
            ato hi dhvanyate@rtho@yaṃ śivatattvādhareṣvapi // 7
             <span class="ref">AbhT_22.7</span></p>
         
         <p id="AbhT_22.8">
            tattveṣu yojitasyāsti punaruddharaṇīyatā /<br />
            samastaśāstrakathitavastuvaiviktyadāyinaḥ // 8
             <span class="ref">AbhT_22.8</span></p>
         
         <p id="AbhT_22.9">
            śivāgamasya sarvebhyo@pyāgamebhyo viśiṣṭatā /<br />
            śivajñānena ca vinā bhūyo@pi paśutodbhavaḥ // 9
             <span class="ref">AbhT_22.9</span></p>
         
         <p id="AbhT_22.10">
            kramaśca śaktisaṃpāto malahāniryiyāsutā /<br />
            dīkṣā bodho heyahānirupādeyalayātmatā // 10
             <span class="ref">AbhT_22.10</span></p>
         
         <p id="AbhT_22.11">
            bhogyatvapāśavatyāgaḥ patikartṛtvasaṃkṣayaḥ /<br />
            svātmasthitiścetyevaṃ hi darśanāntarasaṃsthiteḥ // 11
             <span class="ref">AbhT_22.11</span></p>
         
         <p id="AbhT_22.12">
            proktamuddharaṇīyatvaṃ śivaśaktīritasya hi /<br />
            atha vaiṣṇavabauddhāditantrāntādharavartinām // 12
             <span class="ref">AbhT_22.12</span></p>
         
         <p id="AbhT_22.13">
            yadā śivārkaraśmyoghairvikāsi hṛdayāmbujam /<br />
            liṅgoddhṛtistadā pūrvaṃ dīkṣākarma tataḥ param // 13
             <span class="ref">AbhT_22.13</span></p>
         
         <p id="AbhT_22.14">
            prāgliṅgāntarasaṃstho@pi dīkṣātaḥ śivatāṃ vrajet /<br />
            tatropavāsya taṃ cānyadine sādhāramantrataḥ // 14
             <span class="ref">AbhT_22.14</span></p>
         
         <p id="AbhT_22.15">
            sthaṇḍile pūjayitveśaṃ śrāvayettasya vartanīm /<br />
            eṣa prāgabhavalliṅgī coditastvadhunā tvayā // 15
             <span class="ref">AbhT_22.15</span></p>
         
         <p id="AbhT_22.16">
            prasannena tadetasmai kuru samyaganugraham /<br />
            svaliṅgatyāgaśaṅkotthaṃ prāyaścittaṃ ca māsya bhūt // 16
             <span class="ref">AbhT_22.16</span></p>
         
         <p id="AbhT_22.17">
            acirāttvanmayībhūya bhogaṃ mokṣaṃ prapadyatām /<br />
            evamastvityathājñāṃ ca gṛhīrvā vratamasya tat // 17
             <span class="ref">AbhT_22.17</span></p>
         
         <p id="AbhT_22.18">
            apāsyāmbhasi nikṣipya snapayedanurūpataḥ /<br />
            snātaṃ saṃprokṣayedarghapātrāmbhobhiranantaram // 18
             <span class="ref">AbhT_22.18</span></p>
         
         <p id="AbhT_22.19">
            pañcagavyaṃ dantakāṣṭhaṃ tatastasmai samarpayet /<br />
            tatastaṃ baddhanetraṃ ca praveśya praṇipātayet // 19
             <span class="ref">AbhT_22.19</span></p>
         
         <p id="AbhT_22.20">
            praṇavo mātṛkā māyā vyomavyāpī ṣaḍakṣaraḥ /<br />
            bahurūpo@tha netrākhyaḥ sapta sādhāraṇā amī // 20
             <span class="ref">AbhT_22.20</span></p>
         
         <p id="AbhT_22.21">
            teṣāṃ madhyādekatamaṃ mantramasmai samarpayet /<br />
            so@pyahorātramevainaṃ japedalpabhugapyabhuk // 21
             <span class="ref">AbhT_22.21</span></p>
         
         <p id="AbhT_22.22">
            mantramasmai samarpyātha sādhāravidhisaṃskṛte /<br />
            vahnau tarpitatanmantre vrataśuddhiṃ samācaret // 22
             <span class="ref">AbhT_22.22</span></p>
         
         <p id="AbhT_22.23">
            pūjitenaiva mantreṇa kṛtvā nāmāsya saṃpuṭam /<br />
            prāyaścittaṃ śodhayāmi phaṭsvāhetyūhayogataḥ // 23
             <span class="ref">AbhT_22.23</span></p>
         
         <p id="AbhT_22.24">
            śataṃ sahasraṃ vā hutvā punaḥ pūrṇāhutiṃ tathā /<br />
            prayogādvauṣaḍantāṃ ca kṣiptvāhūya vrateśvaram // 24
             <span class="ref">AbhT_22.24</span></p>
         
         <p id="AbhT_22.25">
            tāro vrateśvarāyeti namaścetyenamarcayet /<br />
            śrāvayecca tvayā nāsya kāryaṃ kiṃcicchivājñayā // 25
             <span class="ref">AbhT_22.25</span></p>
         
         <p id="AbhT_22.26">
            tato vrateśvarastarpyaḥ svāhāntena tataśca saḥ /<br />
            kṣamayitvā visṛjyaḥ syāttato@gneśca visarjanam // 26
             <span class="ref">AbhT_22.26</span></p>
         
         <p id="AbhT_22.27">
            tacchrāvaṇaṃ ca devāya kṣamasveti visarjanam /<br />
            tatastṛtīyadivase prāgvatsarvo vidhiḥ smṛtaḥ // 27
             <span class="ref">AbhT_22.27</span></p>
         
         <p id="AbhT_22.28">
            adhivāsādikaḥ sveṣṭadīkṣākarmāvasānakaḥ /<br />
            prāgliṅgināṃ mokṣadīkṣā sādhikāravivarjitā // 28
             <span class="ref">AbhT_22.28</span></p>
         
         <p id="AbhT_22.29">
            sādhakācāryatāmārge na yogyāste punarbhuvaḥ /<br />
            punarbhuvo@pi jñāneddhā bhavanti gurutāspadam // 29
             <span class="ref">AbhT_22.29</span></p>
         
         <p id="AbhT_22.30">
            mokṣāyaiva na bhogāya bhogāyāpyabhyupāyataḥ /<br />
            ityuktavānsvapaddhatyāmīśānaśivadaiśikaḥ // 30
             <span class="ref">AbhT_22.30</span></p>
         
         <p id="AbhT_22.31">
            śrīdevyā yāmalīyoktitattvasamyakpravedakaḥ /<br />
            gurvantasyāpyadhodṛṣṭiśāyinaḥ saṃskriyāmimām // 31
             <span class="ref">AbhT_22.31</span></p>
         
         <p id="AbhT_22.32">
            kṛtvā rahasyaṃ kathayennānyathā kāmike kila /<br />
            anyatantrābhiṣikte@pi rahasyaṃ na prakāśayet // 32
             <span class="ref">AbhT_22.32</span></p>
         
         <p id="AbhT_22.33">
            svatantrastho@pi gurvanto gurumajñamupāśritaḥ /<br />
            tatra paścādanāśvastastatrāpi vidhimācaret // 33
             <span class="ref">AbhT_22.33</span></p>
         
         <p id="AbhT_22.34">
            ajñācāryamukhāyātaṃ nirvīryaṃ mantrameṣa yat /<br />
            japtavānsa guruścātra nādhikāryuktadūṣaṇāt // 34
             <span class="ref">AbhT_22.34</span></p>
         
         <p id="AbhT_22.35">
            tato@sya śuddhiṃ prākkṛtvā tato dīkṣāṃ samācaret /<br />
            adhodarśanasaṃsthena guruṇā dīkṣitaḥ purā // 35
             <span class="ref">AbhT_22.35</span></p>
         
         <p id="AbhT_22.36">
            tīvraśaktivaśātpaścādyadā gacchetsa sadgurum /<br />
            tadāpyasya śiśorevaṃ śuddhiṃ kṛtvā sa sadguruḥ // 36
             <span class="ref">AbhT_22.36</span></p>
         
         <p id="AbhT_22.37">
            dīkṣādikarma nikhilaṃ kuryāduktavidhānataḥ /<br />
            prāpto@pi sadgururyogyabhāvamasya na vetti cet // 37
             <span class="ref">AbhT_22.37</span></p>
         
         <p id="AbhT_22.38">
            vijñānadāne tacchiṣyo yogyatāṃ darśayennijām /<br />
            sarvathā tvabruvanneṣa bruvāṇo vā viparyayam // 38
             <span class="ref">AbhT_22.38</span></p>
         
         <p id="AbhT_22.39">
            ajño vastuta eveti tattyaktvetthaṃ vidhiṃ caret /<br />
            na tirobhāvaśaṅkātra kartavyā buddhiśālinā // 39
             <span class="ref">AbhT_22.39</span></p>
         
         <p id="AbhT_22.40">
            adhaḥspṛktvaṃ tirobhūtirnordhvopāyavivecanam /<br />
            siddhānte dīkṣitāstantre daśāṣṭādaśabhedini // 40
             <span class="ref">AbhT_22.40</span></p>
         
         <p id="AbhT_22.41">
            bhairavīye catuḥṣaṣṭau tānpaśūndīkṣayettrike /<br />
            siddhavīrāvalīsāre bhairavīye kule@pi ca // 41
             <span class="ref">AbhT_22.41</span></p>
         
         <p id="AbhT_22.42">
            pañcadīkṣākramopāttā dīkṣānuttarasaṃjñitā /<br />
            tena sarvo@dharastho@pi liṅgoddhṛtyānugṛhyate // 42
             <span class="ref">AbhT_22.42</span></p>
         
         <p id="AbhT_22.43">
            yo@pi hṛtsthamaheśānacodanātaḥ suvistṛtam /<br />
            śāstrajñānaṃ samanvicchetso@pi yāyādbahūngurūn // 43
             <span class="ref">AbhT_22.43</span></p>
         
         <p id="AbhT_22.44">
            taddīkṣāścāpi gṛhṇīyādabhiṣecanapaścimāḥ /<br />
            jñānopodbalikāstā hi tattajjñānavatā kṛtāḥ // 44
             <span class="ref">AbhT_22.44</span></p>
         
         <p id="AbhT_22.45">
            uktaṃ ca śrīmate śāstre tatra tatra ca bhūyasā /<br />
            āmodārthī yathā bhṛṅgaḥ puṣpātpuṣpāntaraṃ vrajet // 45
             <span class="ref">AbhT_22.45</span></p>
         
         <p id="AbhT_22.46">
            vijñānārthī tathā śiṣyo gurorgurvantaraṃ tviti /<br />
            gurūṇāṃ bhūyasāṃ madhye yato vijñānamuttamam // 46
             <span class="ref">AbhT_22.46</span></p>
         
         <p id="AbhT_22.47">
            prāptaṃ so@sya gururdīkṣā nātra mukhyā hi saṃvidi /<br />
            sarvajñānanidhānaṃ tu guruṃ saṃprāpya susthitaḥ // 47
             <span class="ref">AbhT_22.47</span></p>
         
         <p id="AbhT_22.48">
            tamevārādhayeddhīmāṃstattajjijñāsanonmukhaḥ /<br />
            iti dīkṣāvidhiḥ prokto liṅgoddharaṇapaścimaḥ // 48
             <span class="ref">AbhT_22.48</span></p>
         
         
         <p>:C23 atha śrītantrāloke trayoviṃśatitamamāhnikam</p>
         
         
         <p id="AbhT_23.1">
            athābhiṣekasya vidhiḥ kathyate pārameśvaraḥ // 1
             <span class="ref">AbhT_23.1</span></p>
         
         <p id="AbhT_23.2">
            yaiṣā putrakadīkṣoktā gurusādhakayorapi /<br />
            saivādhikāriṇī bhogyatattvayuktimatī kramāt // 2
             <span class="ref">AbhT_23.2</span></p>
         
         <p id="AbhT_23.3">
            svabhyastajñāninaṃ santaṃ bubhūṣumatha bhāvinam /<br />
            yogyaṃ jñātvā svādhikāraṃ gurustasmai samarpayet // 3
             <span class="ref">AbhT_23.3</span></p>
         
         <p id="AbhT_23.4">
            yo naivaṃ veda naivāsāvabhiṣikto@pi daiśikaḥ /<br />
            samayyādikrameṇeti śrīmatkāmika ucyate // 4
             <span class="ref">AbhT_23.4</span></p>
         
         <p id="AbhT_23.5">
            yo na vedādhvasandhānaṃ ṣoḍhā bāhyāntarasthitam /<br />
            sa gururmocayenneti siddhayogīśvarīmate // 5
             <span class="ref">AbhT_23.5</span></p>
         
         <p id="AbhT_23.6">
            sarvalakṣaṇahīno@pi jñānavān gururiṣyate /<br />
            jñānaprādhānyamevoktamiti śrīkacabhārgave // 6
             <span class="ref">AbhT_23.6</span></p>
         
         <p id="AbhT_23.7">
            padavākyapramāṇajñaḥ śivabhaktyekatatparaḥ /<br />
            samastaśivaśāstrārthaboddhā kāruṇiko guruḥ // 7
             <span class="ref">AbhT_23.7</span></p>
         
         <p id="AbhT_23.8">
            na svayaṃbhūstasya coktaṃ lakṣaṇaṃ parameśinā /<br />
            abhakto jīvitadhiyā kurvannīśānadhiṣṭhitaḥ // 8
             <span class="ref">AbhT_23.8</span></p>
         
         <p id="AbhT_23.9">
            paścātmanā svayaṃbhūṣṇurnādhikārī sa kutracit /<br />
            bhasmāṅkuro vratisuto duḥśīlātanayastathā // 9
             <span class="ref">AbhT_23.9</span></p>
         
         <p id="AbhT_23.10">
            kuṇḍo golaśca te duṣṭā uktaṃ devyākhyayāmale /<br />
            punarbhūścānyaliṅgo yaḥ punaḥ śaive pratiṣṭhitaḥ // 10
             <span class="ref">AbhT_23.10</span></p>
         
         <p id="AbhT_23.11">
            śrīpūrvaśāstre na tveṣa niyamaḥ ko@pi coditaḥ /<br />
            yathārthatattvasaṃghajñastathā śiṣye prakāśakaḥ // 11
             <span class="ref">AbhT_23.11</span></p>
         
         <p id="AbhT_23.12">
            yaḥ punaḥ sarvatattvāni vettītyādi ca lakṣaṇam /<br />
            yogacāre ca yadyatra tantre coditamācaret // 12
             <span class="ref">AbhT_23.12</span></p>
         
         <p id="AbhT_23.13">
            tathaiva siddhaye seyamājñeti kila varṇitam /<br />
            yastu karmitayācāryastatra kāṇādivarjanam // 13
             <span class="ref">AbhT_23.13</span></p>
         
         <p id="AbhT_23.14">
            yataḥ kārakasāmagryātkarmaṇo nādhikaḥ kvacit /<br />
            devyā yāmalaśāstre ca kāñcyādiparivarjanam // 14
             <span class="ref">AbhT_23.14</span></p>
         
         <p id="AbhT_23.15">
            taddṛṣṭadoṣātkrodhādeḥ samyakjñātaryasau kutaḥ /<br />
            guravastu svayaṃbhvādi varjyaṃ yadyāmalādiṣu // 15
             <span class="ref">AbhT_23.15</span></p>
         
         <p id="AbhT_23.16">
            karmyabhiprāyataḥ sarvaṃ taditi vyācacakṣire /<br />
            ato deśakulācāradehalakṣaṇakalpanām // 16
             <span class="ref">AbhT_23.16</span></p>
         
         <p id="AbhT_23.17">
            anādṛtyaiva saṃpūrṇajñānaṃ kuryādgururgurum /<br />
            prāgvatsaṃpūjya hutvā ca śrāvayitvā cikīrṣitam // 17
             <span class="ref">AbhT_23.17</span></p>
         
         <p id="AbhT_23.18">
            tato@bhiṣiñcettaṃ śiṣyaṃ catuḥṣaṣṭyā tataḥ sakṛt /<br />
            tanmantrarasatoyena pūrvoktavidhinā guruḥ // 18
             <span class="ref">AbhT_23.18</span></p>
         
         <p id="AbhT_23.19">
            vibhavena suvistīrṇaṃ tatastasmai vadetsvakam /<br />
            sarvaṃ kartavyasāraṃ yacchāstrāṇāṃ paramaṃ rahaḥ // 19
             <span class="ref">AbhT_23.19</span></p>
         
         <p id="AbhT_23.20">
            anugrāhyāstvayā śiṣyāḥ śivaśaktipracoditāḥ /<br />
            uktaṃ jñānottare caitadbrāhmaṇāḥ kṣatriyā viśaḥ // 20
             <span class="ref">AbhT_23.20</span></p>
         
         <p id="AbhT_23.21">
            napuṃsakāḥ striyaḥ śūdrā ye cānye@pi tadarthinaḥ /<br />
            te dīkṣāyāṃ na mīmāṃsyā jñānakāle vicārayet // 21
             <span class="ref">AbhT_23.21</span></p>
         
         <p id="AbhT_23.22">
            jñānamūlo guruḥ proktaḥ saptasatrīṃ pravartayet /<br />
            dīkṣā vyākhyā kṛpā maitrī śāstracintā śivaikatā // 22
             <span class="ref">AbhT_23.22</span></p>
         
         <p id="AbhT_23.23">
            annādidānamityetatpālayetsaptasatrakam /<br />
            abhiṣekavidhau cāsmai karaṇīkhaṭikādikam // 23
             <span class="ref">AbhT_23.23</span></p>
         
         <p id="AbhT_23.24">
            sarvopakaraṇavrātamarpaṇīyaṃ vipaścite /<br />
            so@bhiṣikto guruṃ paścāddakṣiṇābhiḥ prapūjayet // 24
             <span class="ref">AbhT_23.24</span></p>
         
         <p id="AbhT_23.25">
            jñānahīno guruḥ karmī svādhikāraṃ samarpya no /<br />
            dīkṣādyadhikṛtiṃ kuryādvinā tasyājñayā punaḥ // 25
             <span class="ref">AbhT_23.25</span></p>
         
         <p id="AbhT_23.26">
            ityevaṃ śrāvayetso@pi namaskṛtyābhinandayet /<br />
            tataḥ prabhṛtyasau pūrvo gurustyaktādhikārakaḥ // 26
             <span class="ref">AbhT_23.26</span></p>
         
         <p id="AbhT_23.27">
            yathecchaṃ vicaredvyākhyādīkṣādau yantraṇojjhitaḥ /<br />
            kurvanna bādhyate yasmāddīpāddīpavadīdṛśaḥ // 27
             <span class="ref">AbhT_23.27</span></p>
         
         <p id="AbhT_23.28">
            santāno nādhikārasya cyavo@kurvanna bādhyate /<br />
            prāk ca kurvanvihanyeta siddhātantre taducyate // 28
             <span class="ref">AbhT_23.28</span></p>
         
         <p id="AbhT_23.29">
            yathārthamupadeśaṃ tu kurvannācārya ucyate /<br />
            na cāvajñā kriyākāle saṃsāroddharaṇaṃ prati // 29
             <span class="ref">AbhT_23.29</span></p>
         
         <p id="AbhT_23.30">
            na dīkṣeta guruḥ śiṣyaṃ tattvayuktastu garvataḥ /<br />
            yo@sya syānnarake vāsa iha ca vyādhito bhavet // 30
             <span class="ref">AbhT_23.30</span></p>
         
         <p id="AbhT_23.31">
            prāptābhiṣekaḥ sa guruḥ ṣaṇmāsānmantrapaddhatim /<br />
            sarvāṃ tantroditāṃ dhyāyejjapeccātanmayatvataḥ // 31
             <span class="ref">AbhT_23.31</span></p>
         
         <p id="AbhT_23.32">
            yadaiva tanmayībhūtastadā vīryamupāgataḥ /<br />
            chindyātpāśāṃstato yatnaṃ kuryāttanmayatāsthitau // 32
             <span class="ref">AbhT_23.32</span></p>
         
         <p id="AbhT_23.33">
            hṛccakrādutthitā sūkṣmā śaśisphaṭikasaṃnibhā /<br />
            lekhākārā nādarūpā praśāntā cakrapaṅktigā // 33
             <span class="ref">AbhT_23.33</span></p>
         
         <p id="AbhT_23.34">
            dvādaśānte nirūḍhā sā sauṣumne tripathāntare /<br />
            tatra hṛccakramāpūrya japenmantraṃ jvalatprabham // 34
             <span class="ref">AbhT_23.34</span></p>
         
         <p id="AbhT_23.35">
            cakṣurlomādirandhraughavahajjvālaurvasaṃnibham /<br />
            yāvacchāntaśikhākīrṇaṃ viśvājyapravilāpakam // 35
             <span class="ref">AbhT_23.35</span></p>
         
         <p id="AbhT_23.36">
            tadājyadhārāsaṃtṛptamānābhikuharāntaram /<br />
            evaṃ mantrā mokṣadāḥ syurdīptā buddhāḥ sunirmalāḥ // 36
             <span class="ref">AbhT_23.36</span></p>
         
         <p id="AbhT_23.37">
            mūlakandanabhonābhihṛtkaṇṭhālikatālugam /<br />
            ardhendurodhikānādatadantavyāpiśaktigam // 37
             <span class="ref">AbhT_23.37</span></p>
         
         <p id="AbhT_23.38">
            samanonmanaśuddhātmaparacakrasamāśritam /<br />
            yatra yatra japeccakre samastavyastabhedanāt // 38
             <span class="ref">AbhT_23.38</span></p>
         
         <p id="AbhT_23.39">
            tatra tatra mahāmantra iti devyākhyayāmale /<br />
            vidyāvratamidaṃ proktaṃ mantravīryaprasiddhaye // 39
             <span class="ref">AbhT_23.39</span></p>
         
         <p id="AbhT_23.40">
            tacca tādātmyameveti yaduktaṃ spandaśāsane /<br />
            tadākramya balaṃ mantrāḥ sarvajñabalaśālinaḥ // 40
             <span class="ref">AbhT_23.40</span></p>
         
         <p id="AbhT_23.41">
            pravartante@dhikārāya karaṇānīva dehinām /<br />
            kṛtavidyāvrataḥ paścāddīkṣāvyākhyādi sarvataḥ // 41
             <span class="ref">AbhT_23.41</span></p>
         
         <p id="AbhT_23.42">
            kuryādyogyeṣu śiṣyeṣu nāyogyeṣu kadācana /<br />
            rahasye yojayedvipraṃ parīkṣya viparītataḥ // 42
             <span class="ref">AbhT_23.42</span></p>
         
         <p id="AbhT_23.43">
            ācārācchaktimapyeva nānyathetyūrmiśāsane /<br />
            nityādyalpālpakaṃ kuryādyaduktaṃ brahmayāmale // 43
             <span class="ref">AbhT_23.43</span></p>
         
         <p id="AbhT_23.44">
            cīrṇavidyāvrataḥ sarvaṃ manasā vā smaretpriye /<br />
            dehasaṃbandhasaṃchannasārvajñyo dambhabhājanam // 44
             <span class="ref">AbhT_23.44</span></p>
         
         <p id="AbhT_23.45">
            avidandīkṣamāṇo@pi na duṣyeddaiśikaḥ kvacit /<br />
            jñātvā tvayogyatāṃ nainaṃ dīkṣeta pratyavāyitām // 45
             <span class="ref">AbhT_23.45</span></p>
         
         <p id="AbhT_23.46">
            buddhvā jñāne śāstrasiddhigurutvādau ca taṃ punaḥ /<br />
            bhūya eva parīkṣeta tattadaucityaśālinam // 46
             <span class="ref">AbhT_23.46</span></p>
         
         <p id="AbhT_23.47">
            tatra tatra niyuñjīta natu jātu viparyayāt /<br />
            nanu tadvastvayogyasya tatrecchā jāyate kutaḥ // 47
             <span class="ref">AbhT_23.47</span></p>
         
         <p id="AbhT_23.48">
            tadīśādhiṣṭhitecchaiva yogyatāmasya sūcayet /<br />
            satyaṃ kāpi prabuddhāsāvicchā rūḍhiṃ na gacchati // 48
             <span class="ref">AbhT_23.48</span></p>
         
         <p id="AbhT_23.49">
            vidyudvatpāpaśīlasya yathā pāpāpavarjane /<br />
            rūḍhyarūḍhī tadicchāyā api śaṃbhuprasādataḥ // 49
             <span class="ref">AbhT_23.49</span></p>
         
         <p id="AbhT_23.50">
            aprarūḍhatathecchākastata eva na bhājanam /<br />
            yaḥ samyagjñānamādāya guruviśvāsavarjitaḥ // 50
             <span class="ref">AbhT_23.50</span></p>
         
         <p id="AbhT_23.51">
            lokaṃ viplāvayennāsmiñjñāte vijñānamarpayet /<br />
            ajñāte@pi punarjñāte vijñānaharaṇaṃ caret // 51
             <span class="ref">AbhT_23.51</span></p>
         
         <p id="AbhT_23.52">
            punaḥpunaryadā jñāto viśvāsaparivarjitaḥ /<br />
            tadā tamagrato dhyāyetsphurantaṃ candrasūryavat // 52
             <span class="ref">AbhT_23.52</span></p>
         
         <p id="AbhT_23.53">
            tato nijahṛdambhojabodhāmbarataloditām /<br />
            svarbhānumalināṃ dhyāyedvāmāṃ śaktiṃ vimohanīm // 53
             <span class="ref">AbhT_23.53</span></p>
         
         <p id="AbhT_23.54">
            vāmācārakrameṇaināṃ niḥsṛtāṃ sādhyagāminīm /<br />
            cintayitvā tayā grastaprakāśaṃ taṃ vicintayet // 54
             <span class="ref">AbhT_23.54</span></p>
         
         <p id="AbhT_23.55">
            anena kramayogena mūḍhabuddherdurātmanaḥ /<br />
            vijñānamantravidyādyāḥ prakurvantyapakāritām // 55
             <span class="ref">AbhT_23.55</span></p>
         
         <p id="AbhT_23.56">
            nanu vijñānamātmasthaṃ kathaṃ hartuṃ kṣamaṃ bhavet /<br />
            ato vijñānaharaṇaṃ kathaṃ śrīpūrva ucyate // 56
             <span class="ref">AbhT_23.56</span></p>
         
         <p id="AbhT_23.57">
            ucyate nāsya śiṣyasya vijñānaṃ rūḍhimāgatam /<br />
            tathātve haraṇaṃ kasmātpūrṇayogyatvaśālinaḥ // 57
             <span class="ref">AbhT_23.57</span></p>
         
         <p id="AbhT_23.58">
            kiṃtveṣa vāmayā śaktyā mūḍho gāḍhaṃ vibhoḥ kṛtaḥ /<br />
            svabhāvādeva tenāsya vidyādyamapakārakam // 58
             <span class="ref">AbhT_23.58</span></p>
         
         <p id="AbhT_23.59">
            guruḥ punaḥ śivābhinnaḥ sanyaḥ pañcavidhāṃ kṛtim /<br />
            kuryādyadi tataḥ pūrṇamadhikāritvamasya tat // 59
             <span class="ref">AbhT_23.59</span></p>
         
         <p id="AbhT_23.60">
            ato yathā śuddhatattvasṛṣṭisthityormalātyaye /<br />
            yojanānugrahe kāryacatuṣke@dhikṛto guruḥ // 60
             <span class="ref">AbhT_23.60</span></p>
         
         <p id="AbhT_23.61">
            śivābhedena tatkuryāttadvatpañcamamapyayam /<br />
            tirobhāvābhidhaṃ kṛtyaṃ tathāsau śivatātmakaḥ // 61
             <span class="ref">AbhT_23.61</span></p>
         
         <p id="AbhT_23.62">
            ata eva śive śāstre jñāne cāśvāsabhājanam /<br />
            gurormūḍhatayā kopadhāmāpi na tirohitaḥ // 62
             <span class="ref">AbhT_23.62</span></p>
         
         <p id="AbhT_23.63">
            gururhi kupito yasya sa tirohita ucyate /<br />
            saṃsārī satu devo hi gururna ca mṛṣāvidaḥ // 63
             <span class="ref">AbhT_23.63</span></p>
         
         <p id="AbhT_23.64">
            tata eva ca śāstrādidūṣako yadyapi krudhā /<br />
            na dahyate@sau guruṇā tathāpyeṣa tirohitaḥ // 64
             <span class="ref">AbhT_23.64</span></p>
         
         <p id="AbhT_23.65">
            asmadgurvāgamastveṣa tirobhūte svayaṃ śiśau /<br />
            na kupyenna śapeddhīmān sa hyanugrāhakaḥ sadā // 65
             <span class="ref">AbhT_23.65</span></p>
         
         <p id="AbhT_23.66">
            īśecchācoditaḥ pāśaṃ yadi kaṇṭhe nipīḍayet /<br />
            kimācāryeṇa tatrāsya kāryā syātsahakāritā // 66
             <span class="ref">AbhT_23.66</span></p>
         
         <p id="AbhT_23.67">
            śivābhinno@pi hi gururanugrahamayīṃ vibhoḥ /<br />
            mukhyāṃ śaktimupāsīno@nugṛhṇīyātsa sarvathā // 67
             <span class="ref">AbhT_23.67</span></p>
         
         <p id="AbhT_23.68">
            svātantryamātrajñaptyai tu kathitaṃ śāstra īdṛśam /<br />
            na kāryaṃ patatāṃ hastālambaḥ sahyo na pātanam // 68
             <span class="ref">AbhT_23.68</span></p>
         
         <p id="AbhT_23.69">
            ata eva svatantratvādicchāyāḥ punarunmukham /<br />
            prāyaścittairviśodhyainaṃ dīkṣeta kṛpayā guruḥ // 69
             <span class="ref">AbhT_23.69</span></p>
         
         <p id="AbhT_23.70">
            ūrdhvadṛṣṭau prapannaḥ sannanāśvastastataḥ param /<br />
            adhaḥśāstraṃ prapadyāpi na śreyaḥpātratāmiyāt // 70
             <span class="ref">AbhT_23.70</span></p>
         
         <p id="AbhT_23.71">
            adhodṛṣṭau prapannastu tadanāśvastamānasaḥ /<br />
            ūrdhvaśāsanabhāk pāpaṃ taccojjhecca śivībhavet // 71
             <span class="ref">AbhT_23.71</span></p>
         
         <p id="AbhT_23.72">
            rājñe druhyannamātyāṅgabhūto@pi hi vihanyate /<br />
            viparyayastu netyevamūrdhvāṃ dṛṣṭiṃ samāśrayet // 72
             <span class="ref">AbhT_23.72</span></p>
         
         <p id="AbhT_23.73">
            śrīpūrvaśāstre tenoktaṃ yāvattenaiva noddhṛtaḥ /<br />
            atra hyartho@yametāvatpūrvoktajñānavṛṃhitaḥ // 73
             <span class="ref">AbhT_23.73</span></p>
         
         <p id="AbhT_23.74">
            gurustāvatsa evātra tacchabdenāvamṛśyate /<br />
            tādṛksvabhyastavijñānabhājordhvapadaśālinā // 74
             <span class="ref">AbhT_23.74</span></p>
         
         <p id="AbhT_23.75">
            anuddhṛtasya na śreya etadanyagurūddhṛteḥ /<br />
            ata evāmbujanmārkadṛṣṭānto@tra nirūpitaḥ // 75
             <span class="ref">AbhT_23.75</span></p>
         
         <p id="AbhT_23.76">
            trijagajjyotiṣo hyanyattejo@nyacca niśākṛtaḥ /<br />
            jñānamanyattrikaguroranyattvadharavartinām // 76
             <span class="ref">AbhT_23.76</span></p>
         
         <p id="AbhT_23.77">
            ata eva purābhūtagurvabhāvo yadā tadā /<br />
            tadanyaṃ lakṣaṇopetamāśrayetpunarunmukhaḥ // 77
             <span class="ref">AbhT_23.77</span></p>
         
         <p id="AbhT_23.78">
            sati tasmiṃstūnmukhaḥ sankasmājjahyādyadi sphuṭam /<br />
            syādanyatarago doṣo yo@dhikārāpaghātakaḥ // 78
             <span class="ref">AbhT_23.78</span></p>
         
         <p id="AbhT_23.79">
            doṣaśceha na lokastho doṣatvena nirūpyate /<br />
            ajñānakhyāpanāyuktakhyāpanātmā tvasau mataḥ // 79
             <span class="ref">AbhT_23.79</span></p>
         
         <p id="AbhT_23.80">
            śiṣyasyāpi tathābhūtajñānānāśvastarūpatā /<br />
            mukhyo doṣastadanye hi doṣāstatprabhavā yataḥ // 80
             <span class="ref">AbhT_23.80</span></p>
         
         <p id="AbhT_23.81">
            na dhvastavyādhikaḥ ko hi bhiṣajaṃ bahu manyate /<br />
            asūyurnūnamadhvastavyādhiḥ svasthāyate balāt // 81
             <span class="ref">AbhT_23.81</span></p>
         
         <p id="AbhT_23.82">
            evaṃ jñānasamāśvastaḥ kiṃ kiṃ na gurave caret /<br />
            no cennūnamaviśvasto viśvasta iva tiṣṭhati // 82
             <span class="ref">AbhT_23.82</span></p>
         
         <p id="AbhT_23.83">
            ajñānādaya evaite doṣā na laukikā guroḥ /<br />
            iti khyāpayituṃ proktaṃ mālinīvijayottare // 83
             <span class="ref">AbhT_23.83</span></p>
         
         <p id="AbhT_23.84">
            na tasyānveṣayedvṛttaṃ śubhaṃ vā yadi vāśubham /<br />
            sa eva tadvijānāti yuktaṃ cāyuktameva vā // 84
             <span class="ref">AbhT_23.84</span></p>
         
         <p id="AbhT_23.85">
            akāryeṣu yadā saktaḥ prāṇadravyāpahāriṣu /<br />
            tadā nivāraṇīyo@sau praṇatena vipaścitā // 85
             <span class="ref">AbhT_23.85</span></p>
         
         <p id="AbhT_23.86">
            viśeṣaṇamakāryāṇāmuktābhiprāyameva yat /<br />
            tenātivāryamāṇo@pi yadyasau na nivartate // 86
             <span class="ref">AbhT_23.86</span></p>
         
         <p id="AbhT_23.87">
            tadānyatra kvacidgatvā śivamevānucintayet /<br />
            na hyasya sa gurutve syāddoṣo yenoṣare kṛṣim // 87
             <span class="ref">AbhT_23.87</span></p>
         
         <p id="AbhT_23.88">
            kuryādvrajenniśāyāṃ vā sa tvarthaprāṇahārakaḥ /<br />
            tadīyāpriyabhīrustu paraṃ tādṛśamācaret // 88
             <span class="ref">AbhT_23.88</span></p>
         
         <p id="AbhT_23.89">
            yatastadapriyaṃ naiṣa śṛṇuyāditi bhāṣitam /<br />
            śrīmātaṅge taduktaṃ ca nādhītaṃ bhūmabhītitaḥ // 89
             <span class="ref">AbhT_23.89</span></p>
         
         <p id="AbhT_23.90">
            yaccaitaduktametāvatkartavyamiti taddhruvam /<br />
            tīvraśaktigṛhītānāṃ svayameva hṛdi sphuret // 90
             <span class="ref">AbhT_23.90</span></p>
         
         <p id="AbhT_23.91">
            upadeśastvayaṃ mandamadhyaśakternijāṃ kramāt /<br />
            śaktiṃ jvalayituṃ proktaḥ sā hyevaṃ jājvalītyalam // 91
             <span class="ref">AbhT_23.91</span></p>
         
         <p id="AbhT_23.92">
            dṛḍhānurāgasubhagasaṃrambhābhogabhāginaḥ /<br />
            svollāsi smarasarvasyaṃ dārḍhyāyānyatra dṛśyate // 92
             <span class="ref">AbhT_23.92</span></p>
         
         <p id="AbhT_23.93">
            nanveṣa kasmāddṛṣṭāntaḥ kimetenāśubhaṃ kṛtam /<br />
            citspandaḥ sarvago bhinnādupādheḥ sa tathā tathā // 93
             <span class="ref">AbhT_23.93</span></p>
         
         <p id="AbhT_23.94">
            bhavetko@pi tirobhūtaḥ punarunmukhito@pi san /<br />
            vināpi daiśikātprāgvatsvayameva vimucyate // 94
             <span class="ref">AbhT_23.94</span></p>
         
         <p id="AbhT_23.95">
            prakārastveṣa nātroktaḥ śaktipātabalādgataḥ /<br />
            asaṃbhāvyatayā cātra dṛḍhakopaprasādavat // 95
             <span class="ref">AbhT_23.95</span></p>
         
         <p id="AbhT_23.96">
            ityeṣa yo guroḥ prokto vidhistaṃ pālayedguruḥ /<br />
            anyathā na śivaṃ yāyācchrīmatsāre ca varṇitam // 96
             <span class="ref">AbhT_23.96</span></p>
         
         <p id="AbhT_23.97">
            anyāyaṃ ye prakurvanti śāstrārthaṃ varjayantyalam /<br />
            te@rdhanārīśapuragā guravaḥ samayacyutāḥ // 97
             <span class="ref">AbhT_23.97</span></p>
         
         <p id="AbhT_23.98">
            anyatrāpyadhikāraṃ ca neyādvidyeśatāṃ vrajet /<br />
            anyatra samayatyāgātkravyādatvaṃ śataṃ samāḥ // 98
             <span class="ref">AbhT_23.98</span></p>
         
         <p id="AbhT_23.99">
            iyattatratyatātparyaṃ siddhāntagururunnayaḥ /<br />
            bhavetpiśācavidyeśaḥ śuddha eva tu tāntrikaḥ // 99
             <span class="ref">AbhT_23.99</span></p>
         
         <p id="AbhT_23.100">
            ṣaḍardhadaiśikaścārdhanārīśabhuvanasthitiḥ /<br />
            eṣā karmapradhānānāṃ gurūṇāṃ gatirucyate // 100
             <span class="ref">AbhT_23.100</span></p>
         
         <p id="AbhT_23.101">
            jñānināṃ caiṣa no bandha iti sarvatra varṇitam /<br />
            sādhakasyābhiṣeke@pi sarvo@yaṃ kathyate vidhiḥ // 101
             <span class="ref">AbhT_23.101</span></p>
         
         <p id="AbhT_23.102">
            adhikārārpaṇaṃ nātra naca vidyāvrataṃ kila /<br />
            sādhyamantrārpaṇaṃ tvatra svopayogikriyākrame // 102
             <span class="ref">AbhT_23.102</span></p>
         
         <p id="AbhT_23.103">
            samaste@pyupadeśaḥ syānnijopakaraṇārpaṇam /<br />
            abhiṣekavidhirnirūpitaḥ parameśena yathā nirūpitaḥ // 103
             <span class="ref">AbhT_23.103</span></p>
         
         
         <p>:C24 atha śrītantrāloke caturviṃśatitamamāhnikam</p>
         
         
         <p id="AbhT_24.1">
            atha śāmbhavaśāsanoditāṃ sarahasyāṃ śṛṇutāntyasaṃskriyām // 1b
             <span class="ref">AbhT_24.1</span></p>
         
         <p id="AbhT_24.2">
            sarveṣāmadharasthānāṃ gurvantānāmapi sphuṭam /<br />
            śaktipātātpurāproktātkuryādantyeṣṭidīkṣaṇam // 2
             <span class="ref">AbhT_24.2</span></p>
         
         <p id="AbhT_24.3">
            ūrdhvaśāsanagānāṃ ca samayopahatātmanām /<br />
            antyeṣṭidīkṣā kartavyā guruṇā tattvavedinā // 3
             <span class="ref">AbhT_24.3</span></p>
         
         <p id="AbhT_24.4">
            samayācāradoṣeṣu pramādātskhalitasya hi /<br />
            antyeṣṭidīkṣā kāryeti śrīdīkṣottaraśāsane // 4
             <span class="ref">AbhT_24.4</span></p>
         
         <p id="AbhT_24.5">
            yatkiṃcitkathitaṃ pūrvaṃ mṛtoddhārābhidhe vidhau /<br />
            pratimāyāṃ tadevātra sarvaṃ śavatanau caret // 5
             <span class="ref">AbhT_24.5</span></p>
         
         <p id="AbhT_24.6">
            śrīsiddhātantrakathito vidhireṣa nirūpyate /<br />
            antimaṃ yadbhavetpūrvaṃ tatkṛtvāntimamādimam // 6
             <span class="ref">AbhT_24.6</span></p>
         
         <p id="AbhT_24.7">
            saṃhṛtyaikaikamiṣṭiryā sāntyeṣṭirdvitayī matā /<br />
            pūjādhyānajapāpluṣṭasamaye natu sādhake // 7
             <span class="ref">AbhT_24.7</span></p>
         
         <p id="AbhT_24.8">
            piṇḍapātādayaṃ muktaḥ khecaro vā bhavetpriye /<br />
            ācārye tattvasaṃpanne yatra tatra mṛte sati // 8
             <span class="ref">AbhT_24.8</span></p>
         
         <p id="AbhT_24.9">
            antyeṣṭirnaiva vidyeta śuddhacetasyamūrdhani /<br />
            mantrayogādibhirye ca māritā narake tu te // 9
             <span class="ref">AbhT_24.9</span></p>
         
         <p id="AbhT_24.10">
            kāryā teṣāmihāntyeṣṭirguruṇātikṛpālunā /<br />
            na maṇḍalādikaṃ tvatra bhavecchamāśānike vidhau // 10
             <span class="ref">AbhT_24.10</span></p>
         
         <p id="AbhT_24.11">
            kecittadapi kartavyamūcire pretasadmani /<br />
            pūjayitvā vibhuṃ sarvaṃ nyāsaṃ pūrvavadācaret // 11
             <span class="ref">AbhT_24.11</span></p>
         
         <p id="AbhT_24.12">
            saṃhārakramayogena caraṇānmūrdhapaścimam /<br />
            tathaiva bodhayedenaṃ kriyājñānasamādhibhiḥ // 12
             <span class="ref">AbhT_24.12</span></p>
         
         <p id="AbhT_24.13">
            bindunā rodhayettattvaṃ śaktibījena vedhayet /<br />
            ghaṭṭayennādadeśe tu triśūlena tu tāḍayet // 13
             <span class="ref">AbhT_24.13</span></p>
         
         <p id="AbhT_24.14">
            suṣumnāntargatenaiva visargeṇa punaḥ punaḥ /<br />
            tāḍayeta kalāḥ sarvāḥ kampate@sau tataḥ paśuḥ // 14
             <span class="ref">AbhT_24.14</span></p>
         
         <p id="AbhT_24.15">
            utkṣipedvāmahastaṃ vā tatastaṃ yojayetpare /<br />
            pratyayena vinā mokṣo hyaśraddheyo vimohitaiḥ // 15
             <span class="ref">AbhT_24.15</span></p>
         
         <p id="AbhT_24.16">
            tadarthametaduditaṃ natu mokṣopayogyadaḥ /<br />
            ityūce parameśaḥ śrīkulagahvaraśāsane // 16
             <span class="ref">AbhT_24.16</span></p>
         
         <p id="AbhT_24.17">
            sādhyo@numeyo mokṣādiḥ pratyayairyadatīndriyaḥ /<br />
            dīkṣottare ca puryaṣṭavargārpaṇamihoditam // 17
             <span class="ref">AbhT_24.17</span></p>
         
         <p id="AbhT_24.18">
            tadvidhiḥ śrutipatre@bje madhye devaṃ sadāśivam /<br />
            īśarudraharibrahmacatuṣkaṃ prāgdigāditaḥ // 18
             <span class="ref">AbhT_24.18</span></p>
         
         <p id="AbhT_24.19">
            pūjayitvā śrutisparśau rasaṃ gandhaṃ vapurdvayam /<br />
            dhyahaṃkṛtī manaśceti brahmādiṣvarpayetkramāt // 19
             <span class="ref">AbhT_24.19</span></p>
         
         <p id="AbhT_24.20">
            eteṣāṃ tarpaṇaṃ kṛtvā śatahomena daiśikaḥ /<br />
            eṣā sāṃnyāsikī dīkṣā puryaṣṭakaviśodhanī // 20
             <span class="ref">AbhT_24.20</span></p>
         
         <p id="AbhT_24.21">
            puryaṣṭakasyābhāve ca na svarganarakādayaḥ /<br />
            tathā kṛtvā na kartavyaṃ laukikaṃ kiṃcanāpi hi // 21
             <span class="ref">AbhT_24.21</span></p>
         
         <p id="AbhT_24.22">
            uktaṃ śrīmādhavakule śāsanastho mṛteṣvapi /<br />
            piṇḍapātodakāsrvādi laukikaṃ parivarjayet // 22
             <span class="ref">AbhT_24.22</span></p>
         
         <p id="AbhT_24.23">
            śivaṃ saṃpūjya cakrārcāṃ yathāśakti samācaret /<br />
            kramāttridaśamatriṃśatriṃśavatsaravāsare // 23
             <span class="ref">AbhT_24.23</span></p>
         
         <p id="AbhT_24.24">
            ityukto@ntyeṣṭiyāgo@yaṃ parameśvarabhāṣitaḥ // 24
             <span class="ref">AbhT_24.24</span></p>
         
         
         <p>:C25 atha śrītantrāloke pañcaviṃśatitamamāhnikam</p>
         
         
         <p id="AbhT_25.1">
            atha śrāddhavidhiḥ śrīmatṣaḍardhokto nigadyate // 1b
             <span class="ref">AbhT_25.1</span></p>
         
         <p id="AbhT_25.2">
            siddhātantre sūcito@sau mūrtiyāganirūpaṇe /<br />
            antyeṣṭyā suviśuddhānāmaśuddhānāṃ ca tadvidhiḥ // 2
             <span class="ref">AbhT_25.2</span></p>
         
         <p id="AbhT_25.3">
            tryahe turye@hni daśame māsi māsyādyavatsare /<br />
            varṣe varṣe sarvakālaṃ kāryastatsvaiḥ sa pūrvavat // 3
             <span class="ref">AbhT_25.3</span></p>
         
         <p id="AbhT_25.4">
            tatra prāgvadyajeddevaṃ homayedanale tathā /<br />
            tato naivedyameva prāggṛhītvā hastagocare // 4
             <span class="ref">AbhT_25.4</span></p>
         
         <p id="AbhT_25.5">
            gururannamayīṃ śaktiṃ vṛṃhikāṃ vīryarūpiṇīm /<br />
            dhyātvā tayā samāviṣṭaṃ taṃ sādhyaṃ cintayetsudhīḥ // 5
             <span class="ref">AbhT_25.5</span></p>
         
         <p id="AbhT_25.6">
            tato@sya yaḥ pāśavoṃ@śo bhogyarūpastamarpayet /<br />
            bhoktaryekātmabhāvena śiṣya itthaṃ śivībhavet // 6
             <span class="ref">AbhT_25.6</span></p>
         
         <p id="AbhT_25.7">
            bhogyatānyā tanurdeha iti pāśātmakā matāḥ /<br />
            śrāddhe mṛtoddhṛtāvantayāge teṣāṃ śivīkṛtiḥ // 7
             <span class="ref">AbhT_25.7</span></p>
         
         <p id="AbhT_25.8">
            ekenaiva vidhānena yadyapi syātkṛtārthatā /<br />
            tathāpi tanmayībhāvasiddhyai sarvaṃ vidhiṃ caret // 8
             <span class="ref">AbhT_25.8</span></p>
         
         <p id="AbhT_25.9">
            bubhukṣostu kriyābhyāsabhūmānau phalabhūmani /<br />
            hetu tato mṛtoddhāraśrāddhādyasmai samācaret // 9
             <span class="ref">AbhT_25.9</span></p>
         
         <p id="AbhT_25.10">
            tattvajñānārkavidhvastadhvāntasya tu na ko@pyayam /<br />
            antyeṣṭiśrāddhavidhyādirupayogī kadācana // 10
             <span class="ref">AbhT_25.10</span></p>
         
         <p id="AbhT_25.11">
            teṣāṃ tu guru tadvargavargyasabrahmacāriṇām /<br />
            tatsantānajuṣāmaikyadinaṃ parvadinaṃ bhavet // 11
             <span class="ref">AbhT_25.11</span></p>
         
         <p id="AbhT_25.12">
            yadāhi bodhasyodrekastadā parvāha pūraṇāt /<br />
            janmaikyadivasau tena parvaṇī bodhasiddhitaḥ // 12
             <span class="ref">AbhT_25.12</span></p>
         
         <p id="AbhT_25.13">
            putrako@pi yadā kasmaicana syādupakārakaḥ /<br />
            tadā mātuḥ pituḥ śaktervāmadakṣāntarālagāḥ // 13
             <span class="ref">AbhT_25.13</span></p>
         
         <p id="AbhT_25.14">
            nāḍīḥ pravāhayeddevāyārpayeta niveditam /<br />
            śrīmadbharuṇatantre ca tacchivena nirūpitam // 14
             <span class="ref">AbhT_25.14</span></p>
         
         <p id="AbhT_25.15">
            tadvāhakālāpekṣā ca kāryā tadrūpasiddhaye /<br />
            svācchandyenātha tatsiddhiṃ vidhinā bhāvinā caret // 15
             <span class="ref">AbhT_25.15</span></p>
         
         <p id="AbhT_25.16">
            yasya kasyāpi vā śrāddhe gurudevāgnitarpaṇam /<br />
            sacakreṣṭi bhavecchrauto natu syātpāśavo vidhiḥ // 16
             <span class="ref">AbhT_25.16</span></p>
         
         <p id="AbhT_25.17">
            śrīmaukuṭe tathā coktaṃ śivaśāstre sthito@pi yaḥ /<br />
            pratyeti vaidike bhagnaghaṇṭāvanna sa kiṃcana // 17
             <span class="ref">AbhT_25.17</span></p>
         
         <p id="AbhT_25.18">
            tathoktadevapūjādicakrayāgāntakarmaṇā /<br />
            rudratvametyasau janturbhogāndivyānsamaśnute // 18
             <span class="ref">AbhT_25.18</span></p>
         
         <p id="AbhT_25.19">
            atha vacmaḥ sphuṭaṃ śrīmatsiddhaye nāḍicāraṇam /<br />
            yā vāhayitumiṣyeta nāḍī tāmeva bhāvayet // 19
             <span class="ref">AbhT_25.19</span></p>
         
         <p id="AbhT_25.20">
            bhāvanātanmayībhāve sā nāḍī vahati sphuṭam /<br />
            yadvā vāhayituṃ yeṣṭā tadaṅgaṃ tena pāṇinā // 20
             <span class="ref">AbhT_25.20</span></p>
         
         <p id="AbhT_25.21">
            āpīḍya kukṣiṃ namayetsā vahennāḍikā kṣaṇāt /<br />
            evaṃ śrāddhamukhenāpi bhogamokṣobhayasthitim // 21
             <span class="ref">AbhT_25.21</span></p>
         
         <p id="AbhT_25.22">
            kuryāditi śivenoktaṃ tatra tatra kṛpālunā /<br />
            śaktipātodaye jantoryenopāyena daiśikaḥ // 22
             <span class="ref">AbhT_25.22</span></p>
         
         <p id="AbhT_25.23">
            karotyuddharaṇaṃ tattannirvāṇāyāsya kalpate /<br />
            uddhartā devadevo hi sa cācintyaprabhāvakaḥ // 23
             <span class="ref">AbhT_25.23</span></p>
         
         <p id="AbhT_25.24">
            upāyaṃ gurudīkṣādidvāramātreṇa saṃśrayet /<br />
            uktaṃ śrīmanmataṅgākhye munipraśnādanantaram // 24
             <span class="ref">AbhT_25.24</span></p>
         
         <p id="AbhT_25.25">
            muktirvivekāttattvānāṃ dīkṣāto yogato yadi /<br />
            caryāmātrātkathaṃ sā syādityataḥ samamuttaram // 25
             <span class="ref">AbhT_25.25</span></p>
         
         <p id="AbhT_25.26">
            prahasyoce vibhuḥ kasmādbhrāntiste parameśituḥ /<br />
            sarvānugrāhakatvaṃ hi saṃsiddhaṃ dṛśyatāṃ kila // 26
             <span class="ref">AbhT_25.26</span></p>
         
         <p id="AbhT_25.27">
            prāptamṛtyorviṣavyādhiśastrādi kila kāraṇam /<br />
            alpaṃ vā bahu vā tadvadanudhyā muktikāraṇam // 27
             <span class="ref">AbhT_25.27</span></p>
         
         <p id="AbhT_25.28">
            muktyarthamupacaryante bāhyaliṅgānyamūni tu /<br />
            iti jñātvā na sandeha itthaṃ kāryo vipaścitā // 28
             <span class="ref">AbhT_25.28</span></p>
         
         <p id="AbhT_25.29">
            iyataiva kathaṃ muktiriti bhaktiṃ parāṃ śrayet /<br />
            uktaḥ śrāddhavidhirbhrāntigarātaṅkavimardanaḥ // 29
             <span class="ref">AbhT_25.29</span></p>
         
         
         <p>:C26 atha śrītantrāloke ṣaḍviṃśamāhnikam</p>
         
         
         <p id="AbhT_26.1">
            athocyate śeṣavṛttirjīvatāmupayoginī // 1b
             <span class="ref">AbhT_26.1</span></p>
         
         <p id="AbhT_26.2">
            dīkṣā bahuprakāreyaṃ śrāddhāntā yā prakīrtitā /<br />
            sā saṃskriyāyai mokṣāya bhogāyāpi dvayāya vā // 2
             <span class="ref">AbhT_26.2</span></p>
         
         <p id="AbhT_26.3">
            tatra saṃskārasiddhyai yā dīkṣā sākṣānna mocanī /<br />
            anusaṃdhivaśādyā ca sākṣānmoktrī sabījikā // 3
             <span class="ref">AbhT_26.3</span></p>
         
         <p id="AbhT_26.4">
            tayobhayyā dīkṣitā ye teṣāmājīvavartanam /<br />
            vaktavyaṃ putrakādīnāṃ tanmayatvaprasiddhaye // 4
             <span class="ref">AbhT_26.4</span></p>
         
         <p id="AbhT_26.5">
            bubhukṣorvā mumukṣorvā svasaṃvidguruśāstrataḥ /<br />
            pramāṇādyā saṃskriyāyai dīkṣā hi guruṇā kṛtā // 5
             <span class="ref">AbhT_26.5</span></p>
         
         <p id="AbhT_26.6">
            tataḥ sa saṃskṛtaṃ yogyaṃ jñātvātmānaṃ svaśāsane /<br />
            taduktavastvanuṣṭhānaṃ bhuktyai muktyai ca sevate // 6
             <span class="ref">AbhT_26.6</span></p>
         
         <p id="AbhT_26.7">
            ācāryapratyayādeva yo@pi syādbhuktimuktibhāk /<br />
            tatpratyūhodayadhvastyai brūyāttasyāpi vartanam // 7
             <span class="ref">AbhT_26.7</span></p>
         
         <p id="AbhT_26.8">
            svasaṃvidgurusaṃvittyostulyapratyayabhāgapi /<br />
            śeṣavṛttyā samādeśyastadvighnādipraśāntaye // 8
             <span class="ref">AbhT_26.8</span></p>
         
         <p id="AbhT_26.9">
            yaḥ sarvathā parāpekṣāmujjhitvā tu sthito nijāt /<br />
            pratyayādyo@pi cācāryapratyayādeva kevalāt // 9
             <span class="ref">AbhT_26.9</span></p>
         
         <p id="AbhT_26.10">
            tau sāṃsiddhikanirbījau ko vadeccheṣavṛttaye /<br />
            kramāttanmayatopāyagurvarcanaratau tu tau // 10
             <span class="ref">AbhT_26.10</span></p>
         
         <p id="AbhT_26.11">
            tatraiṣāṃ śeṣavṛttyarthaṃ nityanaimittike dhruve /<br />
            kāmyavarjaṃ yataḥ kāmāścitrāścitrābhyupāyakāḥ // 11
             <span class="ref">AbhT_26.11</span></p>
         
         <p id="AbhT_26.12">
            tatra nityo vidhiḥ sandhyānuṣṭhānaṃ devatāvraje /<br />
            gurvagniśāstrasahite pūjā bhūtadayetyayam // 12
             <span class="ref">AbhT_26.12</span></p>
         
         <p id="AbhT_26.13">
            naimittikastu sarveṣāṃ parvaṇāṃ pūjanaṃ japaḥ /<br />
            viśeṣavaśataḥ kiṃca pavitrakavidhikramaḥ // 13
             <span class="ref">AbhT_26.13</span></p>
         
         <p id="AbhT_26.14">
            ācāryasya ca dīkṣeyaṃ bahubhedā vivecitā /<br />
            vyākhyādikaṃ ca tattasyādhikaṃ naimittikaṃ dhruvam // 14
             <span class="ref">AbhT_26.14</span></p>
         
         <p id="AbhT_26.15">
            tatrādau śiśave vrūyādgururnityavidhiṃ sphuṭam /<br />
            tadyogyatāṃ samālokya vitatāvitatātmanām // 15
             <span class="ref">AbhT_26.15</span></p>
         
         <p id="AbhT_26.16">
            mukhyetarādimantrāṇāṃ vīryavyāptyādiyogyatām /<br />
            dṛṣṭvā śiṣye tamevāsmai mūlamantraṃ samarpayet // 16
             <span class="ref">AbhT_26.16</span></p>
         
         <p id="AbhT_26.17">
            tacchāstradīkṣito hyeṣa niryantrācāraśaṅkitaḥ /<br />
            na mukhye yogya ityanyasevātaḥ syāttu yogyatā // 17
             <span class="ref">AbhT_26.17</span></p>
         
         <p id="AbhT_26.18">
            sādhakasya bubhukṣostu sādhakībhāvino@pivā /<br />
            puṣpapātavaśātsiddho mantro@rpyaḥ sādhyasiddhaye // 18
             <span class="ref">AbhT_26.18</span></p>
         
         <p id="AbhT_26.19">
            vitate guṇabhūte vā vidhau diṣṭe punarguruḥ /<br />
            jñātvāsmai yogyatāṃ sāraṃ saṃkṣiptaṃ vidhimācaret // 19
             <span class="ref">AbhT_26.19</span></p>
         
         <p id="AbhT_26.20">
            tatraiṣa niyamo yadyanmāntraṃ rūpaṃ na tadguruḥ /<br />
            likhitvā prathayecchiṣye viśeṣādūrdhvaśāsane // 20
             <span class="ref">AbhT_26.20</span></p>
         
         <p id="AbhT_26.21">
            mantrā varṇātmakāste ca parāmarśātmakāḥ saca /<br />
            gurusaṃvidabhinnaśvetsaṃkrāmetsā tataḥ śiśau // 21
             <span class="ref">AbhT_26.21</span></p>
         
         <p id="AbhT_26.22">
            lipisthitastu yo mantro nirvīryaḥ so@tra kalpitaḥ /<br />
            saṃketabalato nāsya pustakātprathate mahaḥ // 22
             <span class="ref">AbhT_26.22</span></p>
         
         <p id="AbhT_26.23">
            pustakādhītavidyāścetyuktaṃ siddhāmate tataḥ /<br />
            ye tu pustakalabdhe@pi mantre vīryaṃ prajānate // 23
             <span class="ref">AbhT_26.23</span></p>
         
         <p id="AbhT_26.24">
            te bhairavīyasaṃskārāḥ proktāḥ sāṃsiddhikā iti /<br />
            iti jñātvā guruḥ samyak paramānandaghūrṇitaḥ // 24
             <span class="ref">AbhT_26.24</span></p>
         
         <p id="AbhT_26.25">
            tādṛśe tādṛśe dhāmni pūjayitvā vidhiṃ caret /<br />
            yathānyaśiṣyānuṣṭhānaṃ nānyaśiṣyeṇa budhyate // 25
             <span class="ref">AbhT_26.25</span></p>
         
         <p id="AbhT_26.26">
            tathā kuryādgururguptihānirdoṣavatī yataḥ /<br />
            devīnāṃ tritayaṃ śuddhaṃ yadvā yāmalayogataḥ // 26
             <span class="ref">AbhT_26.26</span></p>
         
         <p id="AbhT_26.27">
            devīmekāmatho śuddhāṃ vadedvā yāmalātmikām /<br />
            tatra mantraṃ sphuṭaṃ vaktrādguruṇopāṃśu coditam // 27
             <span class="ref">AbhT_26.27</span></p>
         
         <p id="AbhT_26.28">
            avadhāryā pravṛttestamabhyasyenmanasā svayam /<br />
            tataḥ suśikṣitāṃ sthānadehāntaḥśodhanatrayīm // 28
             <span class="ref">AbhT_26.28</span></p>
         
         <p id="AbhT_26.29">
            nyāsaṃ dhyānaṃ japaṃ mudrāṃ pūjāṃ kuryātprayatnataḥ /<br />
            tatra prabhāte saṃbudhya sveṣṭāṃ prāgdevatāṃ smaret // 29
             <span class="ref">AbhT_26.29</span></p>
         
         <p id="AbhT_26.30">
            kṛtāvaśyakakartavyaḥ śuddho bhūtvā tato gṛham /<br />
            āśrityottaradigvaktraḥ sthānadehāntaratraye // 30
             <span class="ref">AbhT_26.30</span></p>
         
         <p id="AbhT_26.31">
            śuddhiṃ vidhāya mantrāṇāṃ yathāsthānaṃ niveśanam /<br />
            mudrāpradarśanaṃ dhyānaṃ bhedābhedasvarūpataḥ // 31
             <span class="ref">AbhT_26.31</span></p>
         
         <p id="AbhT_26.32">
            dehāsudhīvyomabhūṣu manasā tatra cārcanam /<br />
            japaṃ cātra yathāśakti devāyaitannivedanam // 32
             <span class="ref">AbhT_26.32</span></p>
         
         <p id="AbhT_26.33">
            tanmayībhāvasiddhyarthaṃ pratisandhyaṃ samācaret /<br />
            anye tu prāgudakpaścāddaśadikṣu catuṣṭayīm // 33
             <span class="ref">AbhT_26.33</span></p>
         
         <p id="AbhT_26.34">
            sandhyānāmāhuretacca tāntrikīyaṃ na no matam /<br />
            yāsau kālādhikāre prāk sandhyā proktā catuṣṭayī // 34
             <span class="ref">AbhT_26.34</span></p>
         
         <p id="AbhT_26.35">
            tāmevāntaḥ samādhāya sāndhyaṃ vidhimupācaret /<br />
            sandhyācatuṣṭayīkṛtyamekasyāmathavā śiśuḥ // 35
             <span class="ref">AbhT_26.35</span></p>
         
         <p id="AbhT_26.36">
            kuryātsvādhyāyavijñānagurukṛtyāditatparaḥ /<br />
            sandhyādhyānoditānantatanmayībhāvayuktitaḥ // 36
             <span class="ref">AbhT_26.36</span></p>
         
         <p id="AbhT_26.37">
            tatsaṃskāravaśātsarvaṃ kālaṃ syāttanmayo hyasau /<br />
            tato yatheṣṭakāle@sau pūjāṃ puṣpāsavādibhiḥ // 37
             <span class="ref">AbhT_26.37</span></p>
         
         <p id="AbhT_26.38">
            sthaṇḍilādau śiśuḥ kuryādvibhavādyanurūpataḥ /<br />
            suśuddhaḥ sanvidhiṃ sarvaṃ kṛtvāntarajapāntakam // 38
             <span class="ref">AbhT_26.38</span></p>
         
         <p id="AbhT_26.39">
            arghapātraṃ purā yadvadvidhāya sveṣṭamantrataḥ /<br />
            tena sthaṇḍilapuṣpādi sarvaṃ saṃprokṣayedbudhaḥ // 39
             <span class="ref">AbhT_26.39</span></p>
         
         <p id="AbhT_26.40">
            tatastatraiva saṃkalpya dvārāsanagurukramam /<br />
            pūjayecchivatāviṣṭaḥ svadehārcāpuraḥsaram // 40
             <span class="ref">AbhT_26.40</span></p>
         
         <p id="AbhT_26.41">
            tatastatsthaṇḍilaṃ vīdhravyomasphaṭikanirmalam /<br />
            bodhātmakaṃ samālokya tatra svaṃ devatāgaṇam // 41
             <span class="ref">AbhT_26.41</span></p>
         
         <p id="AbhT_26.42">
            pratibimbatayā paśyedbimbatvena ca bodhataḥ /<br />
            etadāvāhanaṃ mukhyaṃ vyajanānmarutāmiva // 42
             <span class="ref">AbhT_26.42</span></p>
         
         <p id="AbhT_26.43">
            sarvago@pi marudyadvadvyajanenopajīvitaḥ /<br />
            arthakṛtsarvagaṃ mantracakraṃ rūḍhestathā bhavet // 43
             <span class="ref">AbhT_26.43</span></p>
         
         <p id="AbhT_26.44">
            catuṣkapañcāśikayā tadetattattvamucyate /<br />
            śrīnirmaryādaśāstre ca tadetadvibhunoditam // 44
             <span class="ref">AbhT_26.44</span></p>
         
         <p id="AbhT_26.45">
            devaḥ sarvagato deva nirmaryādaḥ kathaṃ śivaḥ /<br />
            āvāhyate kṣamyate vetyevaṃpṛṣṭo@bravīdvibhuḥ // 45
             <span class="ref">AbhT_26.45</span></p>
         
         <p id="AbhT_26.46">
            vāsanāvāhyate devi vāsanā ca visṛjyate /<br />
            paramārthena devasya nāvāhanavisarjane // 46
             <span class="ref">AbhT_26.46</span></p>
         
         <p id="AbhT_26.47">
            āvāhito mayā devaḥ sthaṇḍile ca pratiṣṭhitaḥ /<br />
            pūjitaḥ stuta ityevaṃ hṛṣṭvā devaṃ visarjayet // 47
             <span class="ref">AbhT_26.47</span></p>
         
         <p id="AbhT_26.48">
            prāṇināmaprabuddhānāṃ santoṣajananāya vai /<br />
            āvāhanādikaṃ teṣāṃ pravṛttiḥ kathamanyathā // 48
             <span class="ref">AbhT_26.48</span></p>
         
         <p id="AbhT_26.49">
            kālena tu vijānanti pravṛttāḥ patiśāsane /<br />
            anukrameṇa devasya prāptiṃ bhuvanapūrvikām // 49
             <span class="ref">AbhT_26.49</span></p>
         
         <p id="AbhT_26.50">
            jñānadīpadyutidhvastasamastājñānasañcayāḥ /<br />
            kuto vānīyate devaḥ kutra vā nīyate@pi saḥ // 50
             <span class="ref">AbhT_26.50</span></p>
         
         <p id="AbhT_26.51">
            sthūlasūkṣmādibhedena sa hi sarvatra saṃsthitaḥ /<br />
            āvāhite mantragaṇe puṣpāsavanivedanaiḥ // 51
             <span class="ref">AbhT_26.51</span></p>
         
         <p id="AbhT_26.52">
            dhūpaiśca tarpaṇaṃ kāryaṃ śraddhābhaktibalocitaiḥ /<br />
            dīptānāṃ śaktinādādimantrāṇāmāsavaiḥ palaiḥ // 52
             <span class="ref">AbhT_26.52</span></p>
         
         <p id="AbhT_26.53">
            raktaiḥ prāk tarpaṇa paścāt puṣpadhūpādivistaraiḥ /<br />
            āgatasya tu mantrasya na kuryāttarpaṇaṃ yadi // 53
             <span class="ref">AbhT_26.53</span></p>
         
         <p id="AbhT_26.54">
            haratyardhaśarīraṃ sa ityuktaṃ kila śambhunā /<br />
            yadyadevāsya manasi vikāsitvaṃ prayacchati // 54
             <span class="ref">AbhT_26.54</span></p>
         
         <p id="AbhT_26.55">
            tenaiva kuryātpūjāṃ sa iti śambhorviniścayaḥ /<br />
            sādhakānāṃ bubhukṣūṇāṃ vidhirniyatiyantritaḥ // 55
             <span class="ref">AbhT_26.55</span></p>
         
         <p id="AbhT_26.56">
            mumukṣūṇāṃ tattvavidāṃ sa eva tu nirargalaḥ /<br />
            kārye viśeṣamādhitsurviśiṣṭaṃ kāraṇaṃ spṛśet // 56
             <span class="ref">AbhT_26.56</span></p>
         
         <p id="AbhT_26.57">
            raktakarpāsatūlecchustulyatadbījapuñjavat /<br />
            santi bhoge viśeṣāśca vicitrāḥ kāraṇeritāḥ // 57
             <span class="ref">AbhT_26.57</span></p>
         
         <p id="AbhT_26.58">
            deśakālānusandhānaguṇadravyakriyādibhiḥ /<br />
            svalpā kriyā bhūyasī vā hṛdayāhlādadāyibhiḥ // 58
             <span class="ref">AbhT_26.58</span></p>
         
         <p id="AbhT_26.59">
            bāhyaiḥ saṃkalpajairvāpi kārakaiḥ parikalpitā /<br />
            mumukṣorna viśeṣāya naiḥśreyasavidhiṃ prati // 59
             <span class="ref">AbhT_26.59</span></p>
         
         <p id="AbhT_26.60">
            nahi brahmaṇi śaṃsanti bāhulyālpatvadurdaśāḥ /<br />
            citaḥ svātantryasāratvāt tasyānandaghanatvataḥ // 60
             <span class="ref">AbhT_26.60</span></p>
         
         <p id="AbhT_26.61">
            kriyā syāttanmayībhūtyai hṛdayāhlādadāyibhiḥ /<br />
            śivābhedabharādbhāvavargaḥ ścyotati yaṃ rasam // 61
             <span class="ref">AbhT_26.61</span></p>
         
         <p id="AbhT_26.62">
            tameva parame dhāmni pūjanāyārpayedbudhaḥ /<br />
            stotreṣu bahudhā caitanmayā proktaṃ nijāhnike // 62
             <span class="ref">AbhT_26.62</span></p>
         
         <p id="AbhT_26.63">
            adhiśayya pāramārthikabhāvaprasaraprakāśamullasati /<br />
            yā paramāmṛtadṛk tvāṃ tayārcayante rahasyavidaḥ // 63
             <span class="ref">AbhT_26.63</span></p>
         
         <p id="AbhT_26.64">
            kṛtvādhāradharāṃ camatkṛtirasaprokṣākṣaṇakṣālitāmāttairmānasataḥ svabhāvakusumaiḥ
            svāmodasandohibhiḥ /<br />
            ānandāmṛtanirbharasvahṛdayānarghārghapātrakramāt tvāṃ devyā saha dehadevasadane devārcaye@harniśam
            // 64
             <span class="ref">AbhT_26.64</span></p>
         
         <p id="AbhT_26.65">
            nānāsvādarasāmimāṃ trijagatīṃ hṛccakrayantrārpitāmūrdhvādhyastavivekagauravabharānniṣpīḍya
            niḥṣyanditam /<br />
            yatsaṃvitparamāmṛtaṃ mṛtijarājanmāpahaṃ jṛmbhate tena tvāṃ haviṣā pareṇa parame saṃtarpaye@harniśam
            // 65
             <span class="ref">AbhT_26.65</span></p>
         
         <p id="AbhT_26.66">
            iti ślokatrayopāttamarthamantarvibhāvayan /<br />
            yena kenāpi bhāvena tarpayeddevatāgaṇam // 66
             <span class="ref">AbhT_26.66</span></p>
         
         <p id="AbhT_26.67">
            mudrāṃ pradarśayetpaścānmanasā vāpi yogataḥ /<br />
            vacasā mantrayogena vapuṣā saṃniveśataḥ // 67
             <span class="ref">AbhT_26.67</span></p>
         
         <p id="AbhT_26.68">
            kṛtvā japaṃ tataḥ sarvaṃ devatāyai samarpayet /<br />
            taccoktaṃ kartṛtātattvanirūpaṇavidhau purā // 68
             <span class="ref">AbhT_26.68</span></p>
         
         <p id="AbhT_26.69">
            tato visarjanaṃ kāryaṃ bodhaikātmyaprayogataḥ /<br />
            kṛtvā vā vahnigāṃ mantratṛptiṃ proktavidhānataḥ // 69
             <span class="ref">AbhT_26.69</span></p>
         
         <p id="AbhT_26.70">
            dvārapīṭhaguruvrātasamarpitanivedanāt /<br />
            ṛte@nyatsvayamaśnīyādagādhe@mbhasyatha kṣipet // 70
             <span class="ref">AbhT_26.70</span></p>
         
         <p id="AbhT_26.71">
            prāṇino jalajāḥ pūrvadīkṣitāḥ śambhunā svayam /<br />
            vidhinā bhāvinā śrīmanmīnanāthāvatāriṇā // 71
             <span class="ref">AbhT_26.71</span></p>
         
         <p id="AbhT_26.72">
            mārjāramūṣikādyairyadadīkṣaiścāpi bhakṣitam /<br />
            tacchaṅkātaṅkadānena vyādhaye narakāya ca // 72
             <span class="ref">AbhT_26.72</span></p>
         
         <p id="AbhT_26.73">
            atastattvavidā dhvastaśaṅkātaṅko@pi paṇḍitaḥ /<br />
            prakaṭaṃ nedṛśaṃ kuryāllokānugrahavāñchayā // 73
             <span class="ref">AbhT_26.73</span></p>
         
         <p id="AbhT_26.74">
            śrīmanmatamahāśāstre taduktaṃ vibhunā svayam /<br />
            svayaṃ tu śaṅkāsaṅkocaniṣkāsanaparāyaṇaḥ // 74
             <span class="ref">AbhT_26.74</span></p>
         
         <p id="AbhT_26.75">
            bhavettathā yathānyeṣāṃ śaṅkā no manasi sphuret /<br />
            mārjayitvā tataḥ snānaṃ puṣpeṇātha prapūjayet // 75
             <span class="ref">AbhT_26.75</span></p>
         
         <p id="AbhT_26.76">
            puṣpādi sarvaṃ tatsthaṃ tadagādhāmbhasi nikṣipet /<br />
            uktaḥ sthaṇḍilayāgo@yaṃ nityakarmaṇi śambhunā // 76
             <span class="ref">AbhT_26.76</span></p>
         
         
         <p>:C27 atha śrītantrāloke saptaviṃśatitamamāhnikam</p>
         
         
         <p id="AbhT_27.1">
            athocyate liṅgapūjā sūcitā mālinīmate // 1b
             <span class="ref">AbhT_27.1</span></p>
         
         <p id="AbhT_27.2">
            eteṣāmūrdhvaśāstroktamantrāṇāṃ na pratiṣṭhitam /<br />
            bahiṣkuryāttato hyete rahasyatvena siddhidāḥ // 2
             <span class="ref">AbhT_27.2</span></p>
         
         <p id="AbhT_27.3">
            svavīryānandamāhātmyapraveśavaśaśālinīm /<br />
            ye siddhiṃ dadate teṣāṃ bāhyatvaṃ rūpavicyutiḥ // 3
             <span class="ref">AbhT_27.3</span></p>
         
         <p id="AbhT_27.4">
            kiṃca coktaṃ samāveśapūrṇo bhoktrātmakaḥ śivaḥ /<br />
            bhogalāmpaṭyabhāgbhogavicchede nigrahātmakaḥ // 4
             <span class="ref">AbhT_27.4</span></p>
         
         <p id="AbhT_27.5">
            śāntatvanyakkriyodbhūtajighatsāvṛṃhitaṃ vapuḥ /<br />
            svayaṃ pratiṣṭhitaṃ yena so@syābhoge vinaśyati // 5
             <span class="ref">AbhT_27.5</span></p>
         
         <p id="AbhT_27.6">
            uktaṃ jñānottarāyāṃ ca tadetatparameśinā /<br />
            śivo yāgapriyo yasmādviśeṣānmātṛmadhyagaḥ // 6
             <span class="ref">AbhT_27.6</span></p>
         
         <p id="AbhT_27.7">
            tasmādrahasyaśāstreṣu ye mantrāstānbudho bahiḥ /<br />
            na pratiṣṭhāpayejjātu viśeṣādvyaktarūpiṇaḥ // 7
             <span class="ref">AbhT_27.7</span></p>
         
         <p id="AbhT_27.8">
            ata eva mṛtasyārthe pratiṣṭhānyatra yoditā /<br />
            sātra śāstreṣu no kāryā kāryā sādhāraṇī punaḥ // 8
             <span class="ref">AbhT_27.8</span></p>
         
         <p id="AbhT_27.9">
            ā tanmayatvasaṃsiddherā cābhīṣṭaphalodayāt /<br />
            putrakaḥ sādhako vyaktamavyaktaṃ vā samāśrayet // 9
             <span class="ref">AbhT_27.9</span></p>
         
         <p id="AbhT_27.10">
            putrakairgururabhyarthyaḥ sādhakastu svayaṃ vidan /<br />
            yadi tatsthāpayenno cettenāpyarthyo gururbhavet // 10
             <span class="ref">AbhT_27.10</span></p>
         
         <p id="AbhT_27.11">
            guruścātra nirodhākhye kāla itthaṃ vibhau vadet /<br />
            jīvatyasminphalāntaṃ tvaṃ tiṣṭherjīvāvadhīti vā // 11
             <span class="ref">AbhT_27.11</span></p>
         
         <p id="AbhT_27.12">
            liṅgaṃ ca bāṇaliṅgaṃ vā ratnajaṃ vātha mauktikam /<br />
            pauṣpamānnamatho vāstraṃ gandhadravyakṛtaṃ ca vā // 12
             <span class="ref">AbhT_27.12</span></p>
         
         <p id="AbhT_27.13">
            natu pāṣāṇajaṃ liṅgaṃ śilpyutthaṃ parikalpayet /<br />
            dhātūtthaṃ ca suvarṇotthavarjamanyadvivarjayet // 13
             <span class="ref">AbhT_27.13</span></p>
         
         <p id="AbhT_27.14">
            na cātra liṅgamānādi kvacidapyupayujyate /<br />
            udāravīryairmantrairyadbhāsitaṃ phaladaṃ hi tat // 14
             <span class="ref">AbhT_27.14</span></p>
         
         <p id="AbhT_27.15">
            tasyāpi sthaṇḍilādyuktavidhinā śuddhimācaret /<br />
            mantrārpaṇaṃ tathaiva syānnirodhastūktayuktitaḥ // 15
             <span class="ref">AbhT_27.15</span></p>
         
         <p id="AbhT_27.16">
            agnau ca tarpaṇaṃ bhūriviśeṣāddakṣiṇā guroḥ /<br />
            dīnāditṛptirvibhavādyāga ityadhiko vidhiḥ // 16
             <span class="ref">AbhT_27.16</span></p>
         
         <p id="AbhT_27.17">
            sarveṣvavyaktaliṅgeṣu pradhānaṃ syādakalpitam /<br />
            tathā ca tatra tatroktaṃ lakṣaṇe pārameśvare // 17
             <span class="ref">AbhT_27.17</span></p>
         
         <p id="AbhT_27.18">
            sūtre pātre dhvaje vastre svayambhūbāṇapūjite /<br />
            nadīprasravaṇotthe ca nāhvānaṃ nāpi kalpanā // 18
             <span class="ref">AbhT_27.18</span></p>
         
         <p id="AbhT_27.19">
            pīṭhaprasādamantrāṃśavelādiniyamo naca /<br />
            vyaktaṃ vā citrapustādau devadārusuvarṇajam // 19
             <span class="ref">AbhT_27.19</span></p>
         
         <p id="AbhT_27.20">
            atha dīkṣitasacchilpikṛtaṃ sthāpayate guruḥ /<br />
            athavā lakṣaṇopetamūrdhatatkarparāśritam // 20
             <span class="ref">AbhT_27.20</span></p>
         
         <p id="AbhT_27.21">
            paṅkticakrakaśūlābjavidhinā tūramāśrayet /<br />
            tallakṣaṇaṃ bruve śrīmatpicuśāstre nirūpitam // 21
             <span class="ref">AbhT_27.21</span></p>
         
         <p id="AbhT_27.22">
            tūre yogaḥ sadā śastaḥ siddhido doṣavarjite /<br />
            jālakairjarjarai randhrairdantairūnādhikai rujā // 22
             <span class="ref">AbhT_27.22</span></p>
         
         <p id="AbhT_27.23">
            yukte ca tūre hāniḥ syāt taddhīne yāga uttamaḥ /<br />
            kāmya eva bhavettūramiti kecitprapedire // 23
             <span class="ref">AbhT_27.23</span></p>
         
         <p id="AbhT_27.24">
            guravastu vidhau kāmye yatnāddoṣāṃstyajediti /<br />
            vyācakṣate picuproktaṃ na nitye karmaṇītyadaḥ // 24
             <span class="ref">AbhT_27.24</span></p>
         
         <p id="AbhT_27.25">
            śrīsiddhātantra uktaṃ ca tūralakṣaṇamuttamam /<br />
            ekādikacatuṣkhaṇḍe gomukhe pūrṇacandrake // 25
             <span class="ref">AbhT_27.25</span></p>
         
         <p id="AbhT_27.26">
            padmagorocanāmuktānīrasphaṭikasaṃnibhe /<br />
            ekādipañcasadrandhravidyārekhānvite śubhe // 26
             <span class="ref">AbhT_27.26</span></p>
         
         <p id="AbhT_27.27">
            na rūkṣavakraśakaladīrghanimnasabinduke /<br />
            ślakṣṇayā vajrasūcyātra sphuṭaṃ devīgaṇānvitam // 27
             <span class="ref">AbhT_27.27</span></p>
         
         <p id="AbhT_27.28">
            sarvaṃ samālikhetpūjyaṃ sarvāvayavasundaram /<br />
            etadevānusartavyamarghapātre@pi lakṣaṇam // 28
             <span class="ref">AbhT_27.28</span></p>
         
         <p id="AbhT_27.29">
            śrībrahmayāmale@pyuktaṃ pātraṃ gomukhamuttamam /<br />
            gajakūrmatalaṃ kumbhavṛttaśaktikajākṛti // 29
             <span class="ref">AbhT_27.29</span></p>
         
         <p id="AbhT_27.30">
            akṣasūtramatho kuryāttatraivābhyarcayetkramam /<br />
            vīradhātujalodbhūtamuktāratnasuvarṇajam // 30
             <span class="ref">AbhT_27.30</span></p>
         
         <p id="AbhT_27.31">
            akṣasūtraṃ kramotkṛṣṭaṃ raudrākṣaṃ vā viśeṣataḥ /<br />
            śataṃ tithyuttaraṃ yadvā sāṣṭaṃ yadvā tadardhakam // 31
             <span class="ref">AbhT_27.31</span></p>
         
         <p id="AbhT_27.32">
            tadardhaṃ vātha pañcāśadyuktaṃ tatparikalpayet /<br />
            vaktrāṇi pañca citspandajñānecchākṛtisaṃgateḥ // 32
             <span class="ref">AbhT_27.32</span></p>
         
         <p id="AbhT_27.33">
            pañcadhādyantagaṃ caikyamityupāntyākṣago vidhiḥ /<br />
            śaktitadvatprabhedena tatra dvairūpyamucyate // 33
             <span class="ref">AbhT_27.33</span></p>
         
         <p id="AbhT_27.34">
            tato dviguṇamāne tu dvirūpaṃ nyāsamācaret /<br />
            tato@pi dviguṇe sṛṣṭisaṃhṛtidvitayena tam // 34
             <span class="ref">AbhT_27.34</span></p>
         
         <p id="AbhT_27.35">
            mātṛkāṃ mālinīṃ vātha nyasyetkhaśarasaṃmite /<br />
            uttame tu dvayīṃ nyasyennyasya pūrvaṃ pracoditān // 35
             <span class="ref">AbhT_27.35</span></p>
         
         <p id="AbhT_27.36">
            dīkṣāyāṃ mukhyato mantrāṃstānpañcadaśa daiśikaḥ /<br />
            yadi vā tattvabhuvanakalāmantrapadārṇajaiḥ // 36
             <span class="ref">AbhT_27.36</span></p>
         
         <p id="AbhT_27.37">
            saṃkhyābhedaiḥ kṛte sūtre taṃ taṃ nyāsaṃ guruścaret /<br />
            kṛtvākṣasūtraṃ tasyāpi sarvaṃ sthaṇḍilavadbhavet // 37
             <span class="ref">AbhT_27.37</span></p>
         
         <p id="AbhT_27.38">
            pūjitena ca tenaiva japaṃ kuryādatandritaḥ /<br />
            vidhiruktastvayaṃ śrīmanmālinīvijayottare // 38
             <span class="ref">AbhT_27.38</span></p>
         
         <p id="AbhT_27.39">
            cakravadbhramayannetadyadvakti sa japo bhavet /<br />
            yadīkṣate juhotyetadbodhāgnau saṃpraveśanāt // 39
             <span class="ref">AbhT_27.39</span></p>
         
         <p id="AbhT_27.40">
            athavārghamahāpātraṃ kuryāttaccottaraṃ param /<br />
            nārikelamatho bailvaṃ sauvarṇaṃ rājataṃ ca vā // 40
             <span class="ref">AbhT_27.40</span></p>
         
         <p id="AbhT_27.41">
            tasyāpyeṣa vidhiḥ sarvaḥ pratiṣṭhādau prakīrtitaḥ /<br />
            tanniṣkamparasaiḥ pūrṇaṃ kṛtvāsminpūjayetkramam // 41
             <span class="ref">AbhT_27.41</span></p>
         
         <p id="AbhT_27.42">
            adhomukhaṃ sadā sthāpyaṃ pūjitaṃ pūjane punaḥ /<br />
            tatpātramunmukhaṃ tacca riktaṃ kuryānna tādṛśam // 42
             <span class="ref">AbhT_27.42</span></p>
         
         <p id="AbhT_27.43">
            pūjānte tadrasāpūrṇamātmānaṃ pravidhāya tat /<br />
            adhomukhaṃ ca saṃpūjya sthāpayet vicakṣaṇaḥ // 43
             <span class="ref">AbhT_27.43</span></p>
         
         <p id="AbhT_27.44">
            khaṅgaṃ kṛpāṇikāṃ yadvā kartarīṃ makuraṃ ca vā /<br />
            vimalaṃ tattathā kuryācchrīmatkālīmukhoditam // 44
             <span class="ref">AbhT_27.44</span></p>
         
         <p id="AbhT_27.45">
            śrībhairavakule@pyuktaṃ kulaparvaprapūjane /<br />
            sthaṇḍile@gnau paṭe liṅge pātre padme@tha maṇḍale // 45
             <span class="ref">AbhT_27.45</span></p>
         
         <p id="AbhT_27.46">
            mūrtau ghaṭe@strasaṃghāte dhaṭe sūtre@tha pūjayet /<br />
            svena svenopacāreṇa saṅkaraṃ varjayediti // 46
             <span class="ref">AbhT_27.46</span></p>
         
         <p id="AbhT_27.47">
            yathāpsu śāntaye mantrāstadvadastrādiṣu dhruvam /<br />
            śatrucchedādikartāraḥ kāmyo@taḥ saṅkarojjhitaḥ // 47
             <span class="ref">AbhT_27.47</span></p>
         
         <p id="AbhT_27.48">
            akāmasya tu te tattatsthānopādhivaśāddhruvam /<br />
            pāśakartanasaṃśuddhatattvāpyāyādikāriṇaḥ // 48
             <span class="ref">AbhT_27.48</span></p>
         
         <p id="AbhT_27.49">
            athavā pustakaṃ tādṛgrahaḥśāstrakramombhitam /<br />
            suśuddhaṃ dīkṣitakṛtaṃ tatrāpyeṣa vidhiḥ smṛtaḥ // 49
             <span class="ref">AbhT_27.49</span></p>
         
         <p id="AbhT_27.50">
            itthaṃ svayaṃpratiṣṭheṣu yāvadyāvatsthitirbhavet /<br />
            vibhavaistarpaṇaṃ śuddhistāvadvicchedavarjanam // 50
             <span class="ref">AbhT_27.50</span></p>
         
         <p id="AbhT_27.51">
            ata eva yadā bhūridinaṃ maṇḍalakalpanam /<br />
            tadā dine dine kuryādvibhavaistarpaṇaṃ bahu // 51
             <span class="ref">AbhT_27.51</span></p>
         
         <p id="AbhT_27.52">
            pratiṣṭhāyāṃ ca sarvatra guruḥ pūrvoditaṃ param /<br />
            satattvamanusandhāya saṃnidhiṃ sphuṭamācaret // 52
             <span class="ref">AbhT_27.52</span></p>
         
         <p id="AbhT_27.53">
            siddhe tu tanmayībhāve phale putrakasādhakaiḥ /<br />
            anyasmai taddvayādanyatarasmai tatsamarpyate // 53
             <span class="ref">AbhT_27.53</span></p>
         
         <p id="AbhT_27.54">
            tasyāpyeṣa vidhiḥ sarvastadalābhe tu sarvathā /<br />
            agādhe@mbhasi tatkṣepyaṃ kṣamayitvā visṛjya ca // 54
             <span class="ref">AbhT_27.54</span></p>
         
         <p id="AbhT_27.55">
            ityeṣa svapratiṣṭhānavidhiḥ śivanirūpitaḥ /<br />
            parapratiṣṭhite liṅge bāṇīye@tha svayaṃbhuvi // 55
             <span class="ref">AbhT_27.55</span></p>
         
         <p id="AbhT_27.56">
            sarvamāsanapakṣe prāṅnyasya saṃpūjayetkramam /<br />
            śuddhāśuddhādhvajāḥ sarve mantrāḥ sarvaḥ śivāntakaḥ // 56
             <span class="ref">AbhT_27.56</span></p>
         
         <p id="AbhT_27.57">
            adhvā cehāsane proktastatsarvatrārcayedidam /<br />
            āvāhanavisṛṣṭī tu tatra prāgvatsamācaret // 57
             <span class="ref">AbhT_27.57</span></p>
         
         <p id="AbhT_27.58">
            uktaṃ tantre@pyaghoreśe svacchande vibhunā tathā /<br />
            athavā pratyahaṃ proktamānārdhārdhaniyogataḥ // 58
             <span class="ref">AbhT_27.58</span></p>
         
         <p id="AbhT_27.59">
            kṛtveṣṭaṃ maṇḍalaṃ tatra samastaṃ kramamarcayet /<br />
            bahuprakārabhinnasya liṅgasyārcā nirūpitā // 59
             <span class="ref">AbhT_27.59</span></p>
         
         
         <p>:C28 atha śrītantrāloke aṣṭāviṃśamāhnikam</p>
         
         
         <p id="AbhT_28.1">
            iti nityavidhiḥ prokto naimittikamathocyate // 1b
             <span class="ref">AbhT_28.1</span></p>
         
         <p id="AbhT_28.2">
            niyataṃ bhāvi yannityaṃ tadityasminvidhau sthite /<br />
            mukhyatvaṃ tanmayībhūtiḥ sarvaṃ naimittikaṃ tataḥ // 2
             <span class="ref">AbhT_28.2</span></p>
         
         <p id="AbhT_28.3">
            dinādikalpanotthe tu naiyatye sarvanityatā /<br />
            dinamāsarkṣavarṣādinaiyatyāducyate tadā // 3
             <span class="ref">AbhT_28.3</span></p>
         
         <p id="AbhT_28.4">
            aśaṅkitavyāvaśyantāsattākaṃ jātucidbhavam /<br />
            pramātraniyataṃ prāhurnaimittikamidaṃ budhāḥ // 4
             <span class="ref">AbhT_28.4</span></p>
         
         <p id="AbhT_28.5">
            sandhyādi parvasaṃpūjā pavitrakamidaṃ sadā /<br />
            nityaṃ niyatarūpatvātsarvasmin śāsanāśrite // 5
             <span class="ref">AbhT_28.5</span></p>
         
         <p id="AbhT_28.6">
            jñānaśāstragurubhrātṛtadvargaprāptayastathā /<br />
            tajjanmasaṃskriyābhedāḥ svajanmotsavasaṃgatiḥ // 6
             <span class="ref">AbhT_28.6</span></p>
         
         <p id="AbhT_28.7">
            śrāddhaṃ vipatpratīkāraḥ pramodo@dbhutadarśanam /<br />
            yoginīmelakaḥ svāṃśasantānādyaiśca melanam // 7
             <span class="ref">AbhT_28.7</span></p>
         
         <p id="AbhT_28.8">
            śāstravyākhyāpurāmadhyāvasānāni kramodayaḥ /<br />
            devatādarśanaṃ svāpnamājñā samayaniṣkṛtiḥ // 8
             <span class="ref">AbhT_28.8</span></p>
         
         <p id="AbhT_28.9">
            iti naimittikaṃ śrīmattantrasāre nirūpitam /<br />
            trayoviṃśatibhedena viśeṣārcānibandhanam // 9
             <span class="ref">AbhT_28.9</span></p>
         
         <p id="AbhT_28.10">
            tatra parvavidhiṃ brūmo dvidhā parva kulākulam /<br />
            kulāṣṭakakṛtaṃ pūrvaṃ proktaṃ śrīyogasaṃcare // 10
             <span class="ref">AbhT_28.10</span></p>
         
         <p id="AbhT_28.11">
            abdhīndu munirityetanmāheśyā brahmasantateḥ /<br />
            pratipatpañcadaśyau dve kaumāryā rasavahniyuk // 11
             <span class="ref">AbhT_28.11</span></p>
         
         <p id="AbhT_28.12">
            abdhirakṣīndu vaiṣṇavyā aindryāstvastraṃ trayodaśī /<br />
            vārāhyā randhrarudrau dve caṇḍyā vasvakṣiyugmakam // 12
             <span class="ref">AbhT_28.12</span></p>
         
         <p id="AbhT_28.13">
            dve dve tithī tu sarvāsāṃ yogeśyā daśamī punaḥ /<br />
            tasyā apyaṣṭamī yasmāddvitithiḥ sā prakīrtitā // 13
             <span class="ref">AbhT_28.13</span></p>
         
         <p id="AbhT_28.14">
            anyāścākulaparvāpi vaiparītyena lakṣitam /<br />
            kulaparveti tadbrūmo yathoktaṃ bhairave kule // 14
             <span class="ref">AbhT_28.14</span></p>
         
         <p id="AbhT_28.15">
            haiḍare trikasadbhāve trikakālīkulādike /<br />
            yo@yaṃ prāṇāśritaḥ pūrvaṃ kālaḥ proktaḥ suvistarāt // 15
             <span class="ref">AbhT_28.15</span></p>
         
         <p id="AbhT_28.16">
            sa cakrabhedasaṃcāre kāṃcit sūte svasaṃvidam /<br />
            svasaṃvitpūrṇatālābhasamayaḥ parva bhaṇyate // 16
             <span class="ref">AbhT_28.16</span></p>
         
         <p id="AbhT_28.17">
            parva pūraṇa ityeva yadvā pṝ pūraṇārthakaḥ /<br />
            parvaśabdo niruktaśca parva tatpūraṇāditi // 17
             <span class="ref">AbhT_28.17</span></p>
         
         <p id="AbhT_28.18">
            haiḍare@tra ca śabdo@yaṃ dvidhā nāntetaraḥ śrutaḥ /<br />
            taccakracāraniṣṇātā ye kecit pūrṇasaṃvidaḥ // 18
             <span class="ref">AbhT_28.18</span></p>
         
         <p id="AbhT_28.19">
            tanmelakasamāyuktāste tatpūjāparāḥ sadā /<br />
            yo@pyatanmaya eṣo@pi tatkāle svakramārcanāt // 19
             <span class="ref">AbhT_28.19</span></p>
         
         <p id="AbhT_28.20">
            tadyoginīsiddhasaṅghamelakāt tanmayībhavet /<br />
            yathā prekṣaṇake tattaddraṣṭṛsaṃvidabheditām // 20
             <span class="ref">AbhT_28.20</span></p>
         
         <p id="AbhT_28.21">
            kramoditāṃ sadya eva labhate tatpraveśanāt /<br />
            yogābhyāsakramopāttāṃ tathā pūrṇāṃ svasaṃvidam // 21
             <span class="ref">AbhT_28.21</span></p>
         
         <p id="AbhT_28.22">
            labhante sadya evaitatsaṃvidaikyapraveśanāt /<br />
            tatkālaṃ cāpi saṃvitteḥ pūrṇatvāt kāmadogdhṛtā // 22
             <span class="ref">AbhT_28.22</span></p>
         
         <p id="AbhT_28.23">
            tena tattatphalaṃ tatra kāle saṃpūjayācirāt /<br />
            yathā ciropāttadhanaḥ kurvannutsavamādarāt // 23
             <span class="ref">AbhT_28.23</span></p>
         
         <p id="AbhT_28.24">
            atithiṃ so@nugṛhṇāti tatkālābhijñamāgatam /<br />
            tathā suphalasaṃsiddhyai yoginīsiddhanāyakāḥ // 24
             <span class="ref">AbhT_28.24</span></p>
         
         <p id="AbhT_28.25">
            yatnavanto@pi tatkālābhijñaṃ tamanugṛhṇate /<br />
            uktaṃ ca tatra teneha kule sāmānyatetyalam // 25
             <span class="ref">AbhT_28.25</span></p>
         
         <p id="AbhT_28.26">
            yasya yaddhṛdaye devi vartate daiśikājñayā /<br />
            mantro yogaḥ kramaścaiva pūjanāt siddhido bhavet // 26
             <span class="ref">AbhT_28.26</span></p>
         
         <p id="AbhT_28.27">
            kulācāreṇa deveśi pūjyaṃ siddhivimuktaye /<br />
            ye parvasveṣu deveśi tarpaṇaṃ tu viśeṣataḥ // 27
             <span class="ref">AbhT_28.27</span></p>
         
         <p id="AbhT_28.28">
            gurūṇāṃ devatānāṃ ca na kurvanti pramādataḥ /<br />
            durācārā hi te duṣṭāḥ paśutulyā varānane // 28
             <span class="ref">AbhT_28.28</span></p>
         
         <p id="AbhT_28.29">
            abhāvānnityapūjāyā avaśyaṃ hyeṣu pūjayet /<br />
            aṭanaṃ jñānaśaktyādilābhārthaṃ yatprakīrtitam // 29
             <span class="ref">AbhT_28.29</span></p>
         
         <p id="AbhT_28.30">
            śaktiyāgaśca yaḥ prokto vaśyākarṣaṇamāraṇam /<br />
            tatsarvaṃ parvadivaseṣvayatnenaiva siddhyati // 30
             <span class="ref">AbhT_28.30</span></p>
         
         <p id="AbhT_28.31">
            tatsāmānyaviśeṣābhyāṃ ṣoḍhā parva nirūpitam /<br />
            māsasyādyaṃ pañcamaṃ ca śrīdinaṃ paribhāṣyate // 31
             <span class="ref">AbhT_28.31</span></p>
         
         <p id="AbhT_28.32">
            utkṛṣṭatvāt parvadinaṃ śrīpūrvatvena bhāṣyate /<br />
            samayo hyeṣa yadguptaṃ tannānupapadaṃ vadet // 32
             <span class="ref">AbhT_28.32</span></p>
         
         <p id="AbhT_28.33">
            turyāṣṭamānyabhuvanacaramāṇi dvayorapi /<br />
            pakṣayoriha sāmānyasāmānyaṃ parva kīrtitam // 33
             <span class="ref">AbhT_28.33</span></p>
         
         <p id="AbhT_28.34">
            yadeteṣu dineṣveva bhaviṣyadgrahabhātmakaḥ /<br />
            ubhayātmā viśeṣaḥ syāttatsāmānyaviśeṣatā // 34
             <span class="ref">AbhT_28.34</span></p>
         
         <p id="AbhT_28.35">
            sā caikādaśadhaikasminnekasminvibhunoditā /<br />
            sajātīyā tu sotkṛṣṭetyevaṃ śambhurnyarūpayat // 35
             <span class="ref">AbhT_28.35</span></p>
         
         <p id="AbhT_28.36">
            kṛṣṇayugaṃ vahnisitaṃ śrutikṛṣṇaṃ vahnisitamiti pakṣāḥ /<br />
            arkendujīvacandrā budhayugmendvarkakaviguruvidhu syāt // 36
             <span class="ref">AbhT_28.36</span></p>
         
         <p id="AbhT_28.37">
            paraphalguścaitramaghe tiṣyaḥ prākphalgukarṇaśatabhiṣajaḥ /<br />
            mūlaprājāpatye viśākhikā śravaṇasaṃjñayā bhāni // 37
             <span class="ref">AbhT_28.37</span></p>
         
         <p id="AbhT_28.38">
            randhre tithyarkapare vasurandhre śaśivṛṣāṅkarasarandhrayugam /<br />
            prathamaniśāmadhyaniśe madhyāhnaśarā dinodayo madhyadinam // 38
             <span class="ref">AbhT_28.38</span></p>
         
         <p id="AbhT_28.39">
            prathamaniśeti ca samayo mārgaśiraḥprabhṛtimāseṣu /<br />
            kanyāntyajātha veśyā rāgavatī tattvavedinī dūtī // 39
             <span class="ref">AbhT_28.39</span></p>
         
         <p id="AbhT_28.40">
            vyāsasamāsāt kramaśaḥ pūjyāścakre@nuyāgākhye /<br />
            sarvatra ca parvadine kuryādanuyāgacakramatiśayataḥ // 40
             <span class="ref">AbhT_28.40</span></p>
         
         <p id="AbhT_28.41">
            guptāguptavidhānādiyāgacaryākrameṇa sampūrṇam /<br />
            anuyāgaḥ kila mukhyaḥ sarvasminneva karmaviniyoge // 41
             <span class="ref">AbhT_28.41</span></p>
         
         <p id="AbhT_28.42">
            anuyāgakālalābhe tasmātprayateta tatparamaḥ /<br />
            bhagrahasamayaviśeṣo nāśvayuje ko@pi tena tadvarjam // 42
             <span class="ref">AbhT_28.42</span></p>
         
         <p id="AbhT_28.43">
            velābhagrahakalanā kathitaikādaśasu māseṣu /<br />
            phālgunamāse śuklaṃ yatproktaṃ dvādaśīdinaṃ parva // 43
             <span class="ref">AbhT_28.43</span></p>
         
         <p id="AbhT_28.44">
            agratithivedhayogo mukhyatamo@sau viśeṣo@tra /<br />
            divasaniśe kila kṛtvā tribhāgaśaḥ prathamamadhyamāparavibhāgaḥ // 44
             <span class="ref">AbhT_28.44</span></p>
         
         <p id="AbhT_28.45">
            pūjākālastatra tribhāgite mukhyatamaḥ kālaḥ /<br />
            yadi saṃghaṭeta velā mukhyatamā bhagrahau tathā cakram // 45
             <span class="ref">AbhT_28.45</span></p>
         
         <p id="AbhT_28.46">
            tadyāga ādiyāgastatkāmyaṃ pūjayaiva parvasu siddhyet /<br />
            dinavelābhagrahakalpanena tatrāpi saumyaraudratvam // 46
             <span class="ref">AbhT_28.46</span></p>
         
         <p id="AbhT_28.47">
            jñātvā sādhakamukhyastattatkāryaṃ tadā tadā kuryāt /<br />
            ukto yo@rcākālastaṃ cedullaṅghya bhagrahatithiḥ syāt // 47
             <span class="ref">AbhT_28.47</span></p>
         
         <p id="AbhT_28.48">
            tamanādṛtya viśeṣaṃ pradhānayetsāmayamiti kecit /<br />
            neti tvasmadguravo viśeṣarūpā hi tithiriha na velā // 48
             <span class="ref">AbhT_28.48</span></p>
         
         <p id="AbhT_28.49">
            saṃvedyarūpaśaśadharabhāgaḥ saṃvedakārkakaranikaraiḥ /<br />
            yāvānyāvati pūrṇaḥ sā hi tithirbhagrahaiḥ sphuṭībhavati // 49
             <span class="ref">AbhT_28.49</span></p>
         
         <p id="AbhT_28.50">
            tasmānmukhyātra tithiḥ sā ca viśeṣyā graharkṣayogena /<br />
            velātra na pradhānaṃ yuktaṃ caitattathāhi parameśaḥ // 50
             <span class="ref">AbhT_28.50</span></p>
         
         <p id="AbhT_28.51">
            śrītrikabhairavakulaśāstreṣūce na parvadivaseṣu /<br />
            velāyogaṃ kaṃcana tithibhagrahayogato hyanyam // 51
             <span class="ref">AbhT_28.51</span></p>
         
         <p id="AbhT_28.52">
            tithistu pūjyā pradhānarūpatvāt /<br />
            śvetābhāve kṛṣṇacchāgālambhaṃ hi kathayanti // 52
             <span class="ref">AbhT_28.52</span></p>
         
         <p id="AbhT_28.53">
            yatpunarūrmiprabhṛtini śāstre veloditāpi tatkāmyam /<br />
            mukhyatayoddiśya vidhiṃ tathāca tatra pauṣaparvadine // 53
             <span class="ref">AbhT_28.53</span></p>
         
         <p id="AbhT_28.54">
            kṛtvārcanamardhaniśi dhyātvā japtvā bahirgatasya yathā /<br />
            ādeśaḥ phalati tathā māghe cakrādvacaḥ phalati // 54
             <span class="ref">AbhT_28.54</span></p>
         
         <p id="AbhT_28.55">
            acirādabhīṣṭasiddhiḥ pañcasu maitrī dhanaṃ ca melāpaḥ /<br />
            cakrasthāne krodhāt pāṣāṇasphoṭanena ripunāśaḥ // 55
             <span class="ref">AbhT_28.55</span></p>
         
         <p id="AbhT_28.56">
            siddhādeśaprāptirmārgāntaṃ kathyate vibhunā /<br />
            bhagrahayogābhāve velāṃ tu titheravaśyamīkṣeta // 56
             <span class="ref">AbhT_28.56</span></p>
         
         <p id="AbhT_28.57">
            sā hi tathā sphuṭarūpā titheḥ svabhāvodayaṃ dadyāt /<br />
            bhagrahatithivelāṃśānuyāyi sarvāṅgasundaraṃ tu dinam // 57
             <span class="ref">AbhT_28.57</span></p>
         
         <p id="AbhT_28.58">
            yadi labhyeta tadāsminviśeṣatamapūjanaṃ racayet /<br />
            naca kāmyameva kevalametatparivarjane yataḥ kathitaḥ // 58
             <span class="ref">AbhT_28.58</span></p>
         
         <p id="AbhT_28.59">
            samayavilopaḥ śrīmadbhairavakula ūrmiśāstre ca /<br />
            duṣṭā hi durācārāḥ paśutulyāḥ parva ye na viduḥ // 59
             <span class="ref">AbhT_28.59</span></p>
         
         <p id="AbhT_28.60">
            naca kāmyasyākaraṇe syājjātu pratyavāyitvam /<br />
            tatrānuyāgasiddhyarthaṃ cakrayāgo nirūpyate // 60
             <span class="ref">AbhT_28.60</span></p>
         
         <p id="AbhT_28.61">
            mūrtiyāga iti prokto yaḥ śrīyogīśvarīmate /<br />
            nityaṃ naimittikaṃ karma yadatroktaṃ maheśinā // 61
             <span class="ref">AbhT_28.61</span></p>
         
         <p id="AbhT_28.62">
            sarvatra cakrayāgo@tra mukhyaḥ kāmye viśeṣataḥ /<br />
            jñānī yogī ca puruṣaḥ strī vāsminmūrtisaṃjñake // 62
             <span class="ref">AbhT_28.62</span></p>
         
         <p id="AbhT_28.63">
            yoge prayatnato yojyastaddhi pātramanuttaram /<br />
            tatsaṃparkātpūrṇatā syāditi traiśirasādiṣu // 63
             <span class="ref">AbhT_28.63</span></p>
         
         <p id="AbhT_28.64">
            tena sarvaṃ hutaṃ ceṣṭaṃ trailokyaṃ sacarācaram /<br />
            jñānine yogine vāpi yo dadāti karoti vā // 64
             <span class="ref">AbhT_28.64</span></p>
         
         <p id="AbhT_28.65">
            dīkṣottare@pi ca proktamannaṃ brahmā raso hariḥ /<br />
            bhoktā śiva iti jñānī śvapacānapyathoddhareat // 65
             <span class="ref">AbhT_28.65</span></p>
         
         <p id="AbhT_28.66">
            sarvatattvamayo bhūtvā yadi bhuṅkte sa sādhakaḥ /<br />
            tena bhojitamātreṇa sakṛtkoṭistu bhojitā // 66
             <span class="ref">AbhT_28.66</span></p>
         
         <p id="AbhT_28.67">
            atha tattvavidetasminyadi bhuñjīta tat priye /<br />
            parisaṃkhyā na vidyeta tadāha bhagavāñchivaḥ // 67
             <span class="ref">AbhT_28.67</span></p>
         
         <p id="AbhT_28.68">
            bhojyaṃ māyātmakaṃ sarvaṃ śivo bhoktā sa cāpyaham /<br />
            evaṃ yo vai vijānāti daiśikastattvapāragaḥ // 68
             <span class="ref">AbhT_28.68</span></p>
         
         <p id="AbhT_28.69">
            taṃ dṛṣṭvā devamāyāntaṃ krīḍantyoṣadhayo gṛhe /<br />
            nivṛttamadyaivāsmābhiḥ saṃsāragahanārṇavāt // 69
             <span class="ref">AbhT_28.69</span></p>
         
         <p id="AbhT_28.70">
            yadasya vaktraṃ saṃprāptā yāsyāmaḥ paramaṃ padam /<br />
            anye@pānabhujo hyūrdhve prāṇo@pānastvadhomukhaḥ // 70
             <span class="ref">AbhT_28.70</span></p>
         
         <p id="AbhT_28.71">
            tasminbhoktari deveśi dātuḥ kulaśatānyapi /<br />
            āśveva parimucyante narakādyātanārṇavāt // 71
             <span class="ref">AbhT_28.71</span></p>
         
         <p id="AbhT_28.72">
            śrīmanniśāṭane@pyuktaṃ kathanānveṣaṇādapi /<br />
            śrotrābhyantarasaṃprāpte guruvaktrādvinirgate // 72
             <span class="ref">AbhT_28.72</span></p>
         
         <p id="AbhT_28.73">
            muktastadaiva kāle tu yantraṃ tiṣṭhati kevalam /<br />
            surāpaḥ steyahārī ca brahmahā gurutalpagaḥ // 73
             <span class="ref">AbhT_28.73</span></p>
         
         <p id="AbhT_28.74">
            antyajo vā dvijo vātha bālo vṛddho yuvāpi vā /<br />
            paryantavāsī yo jñānī deśasyāpi pavitrakaḥ // 74
             <span class="ref">AbhT_28.74</span></p>
         
         <p id="AbhT_28.75">
            tatra saṃnihito devaḥ sadevīkaḥ sakiṅkaraḥ /<br />
            tasmātprādhānyataḥ kṛtvā guruṃ jñānaviśāradam // 75
             <span class="ref">AbhT_28.75</span></p>
         
         <p id="AbhT_28.76">
            mūrtiyāgaṃ carettasya vidhiryogīśvarīmate /<br />
            pavitrārohaṇe śrāddhe tathā parvadineṣvalam // 76
             <span class="ref">AbhT_28.76</span></p>
         
         <p id="AbhT_28.77">
            sūryacandroparāgādau laukikeṣvapi parvasu /<br />
            utsave ca vivāhādau viprāṇāṃ yajñakarmaṇi // 77
             <span class="ref">AbhT_28.77</span></p>
         
         <p id="AbhT_28.78">
            dīkṣāyāṃ ca pratiṣṭhāyāṃ samayānāṃ viśodhane /<br />
            kāmanārthaṃ ca kartavyo mūrtiyāgaḥ sa pañcadhā // 78
             <span class="ref">AbhT_28.78</span></p>
         
         <p id="AbhT_28.79">
            kevalo yāmalo miśraścakrayugvīrasaṅkaraḥ /<br />
            kevalaḥ kevalaireva gurubhirmiśritaḥ punaḥ // 79
             <span class="ref">AbhT_28.79</span></p>
         
         <p id="AbhT_28.80">
            sādhakādyaiḥ sapatnīkairyāmalaḥ sa dvidhā punaḥ /<br />
            patnīyogāt krayānītaveśyāsaṃyogato@thavā // 80
             <span class="ref">AbhT_28.80</span></p>
         
         <p id="AbhT_28.81">
            cakriṇyādyāśca vakṣyante śaktiyogādyathocitāḥ /<br />
            tatsaṃyogāccakrayukto yāgaḥ sarvaphalapradaḥ // 81
             <span class="ref">AbhT_28.81</span></p>
         
         <p id="AbhT_28.82">
            sarvaistu sahito yāgo vīrasaṅkara ucyate /<br />
            madhye gururbhavetteṣāṃ guruvargastadāvṛtiḥ // 82
             <span class="ref">AbhT_28.82</span></p>
         
         <p id="AbhT_28.83">
            tisra āvṛtayo bāhye samayyantā yathākramam /<br />
            paṅktikrameṇa vā sarve madhye teṣāṃ guruḥ sadā // 83
             <span class="ref">AbhT_28.83</span></p>
         
         <p id="AbhT_28.84">
            tadā tadgandhadhūpasraksamālambhanavāsasā /<br />
            pūjyaṃ cakrānusāreṇa tattaccakramidaṃ tviti // 84
             <span class="ref">AbhT_28.84</span></p>
         
         <p id="AbhT_28.85">
            ekārake yathā cakre ekavīravidhiṃ smaret /<br />
            dvyare yāmalamanyatra trikamevaṃ ṣaḍasrake // 85
             <span class="ref">AbhT_28.85</span></p>
         
         <p id="AbhT_28.86">
            ṣaḍyoginīḥ saptakaṃ ca saptāre@ṣṭāṣṭake ca vā /<br />
            anyadvā tādṛśaṃ tatra cakre tādṛksvarūpiṇi // 86
             <span class="ref">AbhT_28.86</span></p>
         
         <p id="AbhT_28.87">
            tataḥ pātre@lisaṃpūrṇe pūrvaṃ cakraṃ yajetsudhīḥ /<br />
            ādhārayukte nādhārarahitaṃ tarpaṇaṃ kvacit // 87
             <span class="ref">AbhT_28.87</span></p>
         
         <p id="AbhT_28.88">
            ādhāreṇa vinā bhraṃśo naca tuṣyanti raśmayaḥ /<br />
            pretarūpaṃ bhavetpātraṃ śāktāmṛtamathāsavaḥ // 88
             <span class="ref">AbhT_28.88</span></p>
         
         <p id="AbhT_28.89">
            bhoktrī tatra tu yā śaktiḥ sa śambhuḥ parameśvaraḥ /<br />
            aṇuśaktiśivātmetthaṃ dhyātvā saṃmilitaṃ trayam // 89
             <span class="ref">AbhT_28.89</span></p>
         
         <p id="AbhT_28.90">
            tatastu tarpaṇaṃ kāryamāvṛterāvṛteḥ kramāt /<br />
            pratisaṃcarayogena punarantaḥ praveśayet // 90
             <span class="ref">AbhT_28.90</span></p>
         
         <p id="AbhT_28.91">
            yāvadgurvantikaṃ taddhi pūrṇaṃ bhramaṇamucyate /<br />
            tatrādau devatāstarpyāstato vīrā iti kramaḥ // 91
             <span class="ref">AbhT_28.91</span></p>
         
         <p id="AbhT_28.92">
            vīraśca vīraśaktiścetyevamasmadgurukramaḥ /<br />
            tato@vadaṃśānvividhān māṃsamatsyādisaṃyutān // 92
             <span class="ref">AbhT_28.92</span></p>
         
         <p id="AbhT_28.93">
            agre tatra pravikiret tṛptyantaṃ sādhakottamaḥ /<br />
            pātrābhāve punarbhadraṃ vellitāśuktimeva ca // 93
             <span class="ref">AbhT_28.93</span></p>
         
         <p id="AbhT_28.94">
            pātre kurvīta matimāniti siddhāmate kramaḥ /<br />
            dakṣahastena bhadraṃ syādvellitā śuktirucyate // 94
             <span class="ref">AbhT_28.94</span></p>
         
         <p id="AbhT_28.95">
            dakṣahastasya kurvīta vāmopari kanīyasīm /<br />
            tarjanyaṅguṣṭhayogena dakṣādho vāmakāṅgulīḥ // 95
             <span class="ref">AbhT_28.95</span></p>
         
         <p id="AbhT_28.96">
            niḥsandhibandhau dvāvitthaṃ vellitā śuktirucyate /<br />
            ye tatra pānakāle tu bindavo yānti medinīm // 96
             <span class="ref">AbhT_28.96</span></p>
         
         <p id="AbhT_28.97">
            taistuṣyanti hi vetālaguhyakādyā gabhastayaḥ /<br />
            dhārayā bhairavastuṣyet karapānaṃ paraṃ tataḥ // 97
             <span class="ref">AbhT_28.97</span></p>
         
         <p id="AbhT_28.98">
            praveśo@tra na dātavyaḥ pūrvameva hi kasyacit /<br />
            pramādāttu praviṣṭasya vicāraṃ naiva carcayet // 98
             <span class="ref">AbhT_28.98</span></p>
         
         <p id="AbhT_28.99">
            evaṃ kṛtvā kramādyāgamante dakṣiṇayā yutam /<br />
            samālambhanatāmbūlavastrādyaṃ vitaredbudhaḥ // 99
             <span class="ref">AbhT_28.99</span></p>
         
         <p id="AbhT_28.100">
            rūpakārdhāt paraṃ hīnāṃ na dadyāddakṣiṇāṃ sudhīḥ /<br />
            samayibhyaḥ kramāddvidviguṇā gurvantakaṃ bhavet // 100
             <span class="ref">AbhT_28.100</span></p>
         
         <p id="AbhT_28.101">
            eṣa syānmūrtiyāgastu sarvayāgapradhānakaḥ /<br />
            kāmye tu saṃvidhau saptakṛtvaḥ kāryastathāvidhaḥ // 101
             <span class="ref">AbhT_28.101</span></p>
         
         <p id="AbhT_28.102">
            jānanti prathamaṃ gehaṃ tatastasya samarthatām /<br />
            balābalaṃ tataḥ paścādvismayante@tra mātaraḥ // 102
             <span class="ref">AbhT_28.102</span></p>
         
         <p id="AbhT_28.103">
            tato@pi saṃnidhīyante prīyante varadāstataḥ /<br />
            devīnāmatha nāthasya parivārayujo@pyalam // 103
             <span class="ref">AbhT_28.103</span></p>
         
         <p id="AbhT_28.104">
            vallabho mūrtiyāgo@yamataḥ kāryo vipaścitā /<br />
            rāktau gupte gṛhe vīrāḥ śaktayo@nyonyamapyalam // 104
             <span class="ref">AbhT_28.104</span></p>
         
         <p id="AbhT_28.105">
            asaṃketayujo yojyā devatāśabdakīrtanāt /<br />
            alābhe mūrticakrasya kumārīreva pūjayet // 105
             <span class="ref">AbhT_28.105</span></p>
         
         <p id="AbhT_28.106">
            kāmyārthe tu na tāṃ vyaṅgāṃ stanapuṣpavatīṃ tathā /<br />
            pratipacchrutisaṃjñe ca caturthī cottarātraye // 106
             <span class="ref">AbhT_28.106</span></p>
         
         <p id="AbhT_28.107">
            haste ca pañcamī ṣaṣṭhī pūrvāsvatha punarvasau /<br />
            saptamī tatparā pitrye rohiṇyāṃ navamī tathā // 107
             <span class="ref">AbhT_28.107</span></p>
         
         <p id="AbhT_28.108">
            mūle tu dvādaśī brāhme bhūtāśvinyāṃ ca pūrṇimā /<br />
            dhaniṣṭhāyāmamāvasyā so@yamekādaśātmakaḥ // 108
             <span class="ref">AbhT_28.108</span></p>
         
         <p id="AbhT_28.109">
            arkāditrayaśukrānyatamayukto@pyahargaṇaḥ /<br />
            yogaparveti vikhyāto rātrau vā dina eva vā // 109
             <span class="ref">AbhT_28.109</span></p>
         
         <p id="AbhT_28.110">
            yogaparvaṇi kartavyo mūrtiyāgastu sarvathā /<br />
            yaḥ sarvānyogaparvākhyān vāsarān pūjayetsudhīḥ // 110
             <span class="ref">AbhT_28.110</span></p>
         
         <p id="AbhT_28.111">
            mūrtiyāgena so@pi syāt samayī maṇḍalaṃ vinā /<br />
            ityeṣa mūrtiyāgaḥ śrīsiddhayogīśvarīmate // 111
             <span class="ref">AbhT_28.111</span></p>
         
         <p id="AbhT_28.112">
            athocyate śivenoktaḥ pavitrakavidhiḥ sphuṭaḥ /<br />
            śrīratnamālātriśiraḥśāstrayoḥ sūcitaḥ punaḥ // 112
             <span class="ref">AbhT_28.112</span></p>
         
         <p id="AbhT_28.113">
            śrīsiddhāṭanasadbhāvamālinīsāraśāsane /<br />
            tatra prādhānyataḥ śrīmanmālokto vidhirucyate // 113
             <span class="ref">AbhT_28.113</span></p>
         
         <p id="AbhT_28.114">
            kṣīrābdhimathanodbhūtaviṣanidrāvimūrcchitaḥ /<br />
            nāgarājaḥ svabhuvane meghakāle sma nāvasat // 114
             <span class="ref">AbhT_28.114</span></p>
         
         <p id="AbhT_28.115">
            kevalaṃ tu pavitro@yaṃ vāyubhakṣaḥ samāḥ śatam /<br />
            divyaṃ daśaguṇaṃ nāthaṃ bhairavaṃ paryapūjayat // 115
             <span class="ref">AbhT_28.115</span></p>
         
         <p id="AbhT_28.116">
            vyajijñapacca taṃ tuṣṭaṃ nāthaṃ varṣāsvahaṃ nije /<br />
            pātāle nāsituṃ śaktaḥ so@pyenaṃ parameśvaraḥ // 116
             <span class="ref">AbhT_28.116</span></p>
         
         <p id="AbhT_28.117">
            nāgaṃ nijajaṭājūṭapīṭhagaṃ paryakalpayat /<br />
            tataḥ samastadevaughairdhārito@sau svamūrdhani // 117
             <span class="ref">AbhT_28.117</span></p>
         
         <p id="AbhT_28.118">
            mahatāṃ mahitānāṃ hi nādbhuta viśvapūjyatā /<br />
            tasmānmaheśiturmūrdhni devatānāṃ ca sarvaśaḥ // 118
             <span class="ref">AbhT_28.118</span></p>
         
         <p id="AbhT_28.119">
            ātmanaśca pavitraṃ taṃ kuryādyāgapuraḥsaram /<br />
            daśa koṭyo na pūjānāṃ pavitrārohaṇe samāḥ // 119
             <span class="ref">AbhT_28.119</span></p>
         
         <p id="AbhT_28.120">
            vṛthā dīkṣā vṛthā jñānaṃ gurvārādhanameva ca /<br />
            vinā pavitrādyenaitaddharennāgaḥ śivājñayā // 120
             <span class="ref">AbhT_28.120</span></p>
         
         <p id="AbhT_28.121">
            tasmātsarvaprayatnena sa kāryaḥ kulavedibhiḥ /<br />
            āṣāḍhaśuklānmithunakarkaṭasthe ravau vidhiḥ // 121
             <span class="ref">AbhT_28.121</span></p>
         
         <p id="AbhT_28.122">
            kartavyaḥ so@nirodhena yāvatsā tulapūrṇimā /<br />
            tulopalakṣitasyāntyaṃ kārtikasya dinaṃ matam // 122
             <span class="ref">AbhT_28.122</span></p>
         
         <p id="AbhT_28.123">
            kulaśabdaṃ paṭhanto@nye vyākhyābhedaṃ prakurvate /<br />
            nityātantravidaḥ kṛṣṇaṃ kārtikāccaramaṃ dinam // 123
             <span class="ref">AbhT_28.123</span></p>
         
         <p id="AbhT_28.124">
            kulasya nityācakrasya pūrṇatvaṃ yatra tanmatam /<br />
            māghaśuklāntyadivasaḥ kulaparveti tanmatam // 124
             <span class="ref">AbhT_28.124</span></p>
         
         <p id="AbhT_28.125">
            pūrṇatvaṃ tatra candrasya sā tithiḥ kulapūrṇimā /<br />
            dakṣiṇottaragaḥ kālaḥ kulākulatayoditaḥ // 125
             <span class="ref">AbhT_28.125</span></p>
         
         <p id="AbhT_28.126">
            kulasya tasya carame dine pūrṇatvamucyate /<br />
            dakṣiṇāyanaṣaṇmāsakartavyatvamato vidhau // 126
             <span class="ref">AbhT_28.126</span></p>
         
         <p id="AbhT_28.127">
            pavitrake prakāśatvasiddhyai kṛṣṇasya vartmanaḥ /<br />
            tadetadbahuśāstroktaṃ rūpaṃ devo nyarūpayat // 127
             <span class="ref">AbhT_28.127</span></p>
         
         <p id="AbhT_28.128">
            ekenaiva padena śrīratnamālākulāgame /<br />
            tadatra samaye sarvavidhisaṃpūraṇātmakaḥ // 128
             <span class="ref">AbhT_28.128</span></p>
         
         <p id="AbhT_28.129">
            pavitrakavidhiḥ kāryaḥ śuklapakṣe tu sarvathā /<br />
            pūraṇaṃ śaktiyogena śaktyātma ca sitaṃ dalam // 129
             <span class="ref">AbhT_28.129</span></p>
         
         <p id="AbhT_28.130">
            dakṣiṇāyanasājātyāt tena tadvidhirucyate /<br />
            ekadvitricatuḥpañcaṣaḍlataikatamaṃ mahat // 130
             <span class="ref">AbhT_28.130</span></p>
         
         <p id="AbhT_28.131">
            hemaratnāṅkitagranthi kuryānmuktāpavitrakam /<br />
            sauvarṇasūtraṃ triguṇaṃ saikagranthiśataṃ gurau // 131
             <span class="ref">AbhT_28.131</span></p>
         
         <p id="AbhT_28.132">
            pare gurau tu tryadhikamadhyabdhi parameṣṭhini /<br />
            prāksiddhācāryayogeśa viṣaye tu rasādhikam // 132
             <span class="ref">AbhT_28.132</span></p>
         
         <p id="AbhT_28.133">
            aṣṭādhikaṃ śivasyoktaṃ citraratnaprapūritam /<br />
            vidyāpīṭhākṣasūtrādau guruvacchivavat punaḥ // 133
             <span class="ref">AbhT_28.133</span></p>
         
         <p id="AbhT_28.134">
            vaṭuke kanakābhāve raupyaṃ tu parikalpayet /<br />
            pāṭṭasūtramatha kṣaumaṃ kārpāsaṃ tritritānitam // 134
             <span class="ref">AbhT_28.134</span></p>
         
         <p id="AbhT_28.135">
            tasmānnavaguṇāt sūtrāttriguṇādikramāt kuru /<br />
            caṇḍāṃśuguṇaparyantaṃ tato@pi triguṇaṃ ca vā // 135
             <span class="ref">AbhT_28.135</span></p>
         
         <p id="AbhT_28.136">
            tenāṣṭādaśatantūtthamadhamaṃ madhyamaṃ punaḥ /<br />
            aṣṭottaraśataṃ tasmāt triguṇaṃ tūttamaṃ matam // 136
             <span class="ref">AbhT_28.136</span></p>
         
         <p id="AbhT_28.137">
            granthayastattvasaṃkhyātāḥ ṣaḍadhvakalanāvaśāt /<br />
            yadvā vyāsasamāsābhyāṃ citrāḥ sadgandhapūritāḥ // 137
             <span class="ref">AbhT_28.137</span></p>
         
         <p id="AbhT_28.138">
            viśeṣavidhinā pūrvaṃ pūjayitvārpayettataḥ /<br />
            pavitrakaṃ samastādhvaparipūrṇatvabhāvanāt // 138
             <span class="ref">AbhT_28.138</span></p>
         
         <p id="AbhT_28.139">
            gurvātmanorjānunābhikaṇṭhamūrdhāntagaṃ ca vā /<br />
            tato mahotsavaḥ kāryo gurupūjāpuraḥsaraḥ // 139
             <span class="ref">AbhT_28.139</span></p>
         
         <p id="AbhT_28.140">
            tarpyāḥ śāsanagāḥ sarve dakṣiṇāvastrabhojanaiḥ /<br />
            mahotsavaḥ prakartavyo gītanṛttātmako mahān // 140
             <span class="ref">AbhT_28.140</span></p>
         
         <p id="AbhT_28.141">
            cāturmāsyaṃ saptadinaṃ tridinaṃ vāpyalābhataḥ /<br />
            tadante kṣamayeddevaṃ maṇḍalādi visarjayet // 141
             <span class="ref">AbhT_28.141</span></p>
         
         <p id="AbhT_28.142">
            vahniṃ ca paścātkartavyaścakrayāgaḥ puroditaḥ /<br />
            māse māse caturmāse varṣe vāpi pavitrakam // 142
             <span class="ref">AbhT_28.142</span></p>
         
         <p id="AbhT_28.143">
            sarvathaiva prakartavyaṃ yathāvibhavavistaram /<br />
            vittābhāve punaḥ kāryaṃ kāśairapi kuśombhitaiḥ // 143
             <span class="ref">AbhT_28.143</span></p>
         
         <p id="AbhT_28.144">
            sati vitte punaḥ śāṭhyaṃ vyādhaye narakāya ca /<br />
            nityapūjāsu pūrṇatvaṃ parvapūjāprapūraṇāt // 144
             <span class="ref">AbhT_28.144</span></p>
         
         <p id="AbhT_28.145">
            tatrāpi paripūrṇatvaṃ pavitrakasamarcanāt /<br />
            pavitrakavilope tu prāyaścittaṃ japetsudhīḥ // 145
             <span class="ref">AbhT_28.145</span></p>
         
         <p id="AbhT_28.146">
            suśuddhaḥ sanpunaḥ kuryādityājñā parameśituḥ /<br />
            atha triśirasi prokto likhyate tadvidhiḥ sphuṭaḥ // 146
             <span class="ref">AbhT_28.146</span></p>
         
         <p id="AbhT_28.147">
            triprameyasya śaivasya pañcapañcātmakasya vā /<br />
            daśāṣṭādaśabhedasya ṣaṭsrotasa ihocyate // 147
             <span class="ref">AbhT_28.147</span></p>
         
         <p id="AbhT_28.148">
            ye narāḥ samayabhraṣṭā guruśāstrādidūṣakāḥ /<br />
            nityanaimittikādyanyaparvasandhivivarjitāḥ // 148
             <span class="ref">AbhT_28.148</span></p>
         
         <p id="AbhT_28.149">
            akāmāt kāmato vāpi sūkṣmapāpapravartinaḥ /<br />
            teṣāṃ praśamanārthāya pavitraṃ kriyate śive // 149
             <span class="ref">AbhT_28.149</span></p>
         
         <p id="AbhT_28.150">
            śrāvaṇādau kārtikānte śuklapakṣe śubhaprade /<br />
            natu duḥkhaprade kṛṣṇe kartṛrāṣṭranṛpādiṣu // 150
             <span class="ref">AbhT_28.150</span></p>
         
         <p id="AbhT_28.151">
            pāṭṭasūtraṃ tu kauśeyaṃ kārpāsaṃ kṣaumameva ca /<br />
            cāturāśramikāṇāṃ tu subhruvā kartitokṣitam // 151
             <span class="ref">AbhT_28.151</span></p>
         
         <p id="AbhT_28.152">
            tridhā tu triguṇīkṛtya mānasaṃkhyāṃ tu kārayet /<br />
            aṣṭottaraṃ tantuśataṃ tadardhaṃ vā tadardhakam // 152
             <span class="ref">AbhT_28.152</span></p>
         
         <p id="AbhT_28.153">
            hrāsastu pūrvasaṃkhyāyā daśabhirdaśabhiḥ kramāt /<br />
            navabhiḥ pañcabhiḥ saptaviṃśatyā vā śivāditaḥ // 153
             <span class="ref">AbhT_28.153</span></p>
         
         <p id="AbhT_28.154">
            yādṛśastantuvinyāso granthīnkuryāttu tāvataḥ /<br />
            catuḥsamaviliptāṃstānathavā kuṅkumena tu // 154
             <span class="ref">AbhT_28.154</span></p>
         
         <p id="AbhT_28.155">
            vyakte jānutaṭāntaṃ syālliṅge pīṭhāvasānakam /<br />
            arcāsu śobhanaṃ mūrghni tritattvaparikalpanāt // 155
             <span class="ref">AbhT_28.155</span></p>
         
         <p id="AbhT_28.156">
            dvādaśagranthiśaktīnāṃ brahmavaktrārciṣāmapi /<br />
            vidyāpīṭhe cale liṅge sthaṇḍile ca gurorgaṇe // 156
             <span class="ref">AbhT_28.156</span></p>
         
         <p id="AbhT_28.157">
            ghaṇṭāyāṃ sruksruve śiṣyaliṅgiṣu dvāratoraṇe /<br />
            svadehe vahnipīṭhe ca yathāśobhaṃ tadiṣyate // 157
             <span class="ref">AbhT_28.157</span></p>
         
         <p id="AbhT_28.158">
            prāsāde yāgagehe ca kārayennavaraṅgikam /<br />
            vidyāpīṭhe tu khaśarāḥ pratimāliṅgapīṭhagam // 158
             <span class="ref">AbhT_28.158</span></p>
         
         <p id="AbhT_28.159">
            vasuvedaṃ ca ghaṇṭāyāṃ śarākṣyaṣṭādaśa sruve /<br />
            vedākṣi sruci ṣaṭtriṃśat prāsāde maṇḍape raviḥ // 159
             <span class="ref">AbhT_28.159</span></p>
         
         <p id="AbhT_28.160">
            rasendu snānagehe@bdhinetre dhyānagṛhe gurau /<br />
            sapta sādhakagāḥ pañca putrake sapta sāmaye // 160
             <span class="ref">AbhT_28.160</span></p>
         
         <p id="AbhT_28.161">
            catvāro@thānyaśāstrasthe śiṣye pañcakamucyate /<br />
            liṅgināṃ kevalo granthistoraṇe daśa kalpayet // 161
             <span class="ref">AbhT_28.161</span></p>
         
         <p id="AbhT_28.162">
            dvāreṣvaṣṭau granthayaḥ syuḥ kṛtvetthaṃ tu pavitrakam /<br />
            pūjayitvā mantrajālaṃ tatsthatvātmasthate tataḥ // 162
             <span class="ref">AbhT_28.162</span></p>
         
         <p id="AbhT_28.163">
            pavitrakāṇāṃ saṃpādya kuryātsaṃpātasaṃskriyām /<br />
            tataḥ saṃvatsaraṃ dhyāyedbhairavaṃ chidrasākṣiṇam // 163
             <span class="ref">AbhT_28.163</span></p>
         
         <p id="AbhT_28.164">
            dattvā pūrṇāhutiṃ devi praṇamenmantrabhairavam /<br />
            oṃ samastakriyādoṣapūraṇeśa vrataṃ prati // 164
             <span class="ref">AbhT_28.164</span></p>
         
         <p id="AbhT_28.165">
            yatkiṃcidakṛtaṃ duṣṭaṃ kṛtaṃ vā mātṛnandana /<br />
            tatsarvaṃ mama deveśa tvatprasādātpraṇaśyatu // 165
             <span class="ref">AbhT_28.165</span></p>
         
         <p id="AbhT_28.166">
            sarvathā raśmicakreśa namastubhyaṃ prasīda me /<br />
            anena dadyāddevāya nimantraṇapavitrakam // 166
             <span class="ref">AbhT_28.166</span></p>
         
         <p id="AbhT_28.167">
            yoginīkṣetramātṝṇāṃ baliṃ dadyāttato guruḥ /<br />
            pañcagavyaṃ caruṃ dantakāṣṭhaṃ śiṣyaiḥ samantataḥ // 167
             <span class="ref">AbhT_28.167</span></p>
         
         <p id="AbhT_28.168">
            ācārya nidrāṃ kurvīta prātarutthāya cāhnikam /<br />
            tato vidhiṃ pūjayitvā pavitrāṇi samāharet // 168
             <span class="ref">AbhT_28.168</span></p>
         
         <p id="AbhT_28.169">
            dantakāṣṭhaṃ mṛcca dhātrī samṛddhātrī sahāmbunā /<br />
            catuḥsamaṃ ca taiḥ sārdhaṃ bhasma pañcasu yojayet // 169
             <span class="ref">AbhT_28.169</span></p>
         
         <p id="AbhT_28.170">
            prāgdakṣapaścimordhvasthavāmavaktreṣu vai kramāt /<br />
            pañcaitāni pavitrāṇi sthāpayecceśagocare // 170
             <span class="ref">AbhT_28.170</span></p>
         
         <p id="AbhT_28.171">
            kuśedhma pañcagavyaṃ ca śarvāgre viniyojayet /<br />
            vāmāmṛtādisaṃyuktaṃ naivedyaṃ trividhaṃ tataḥ // 171
             <span class="ref">AbhT_28.171</span></p>
         
         <p id="AbhT_28.172">
            dadyādasṛk tathā madyaṃ pānāni vividhāni ca /<br />
            tato homo mahākṣmājamāṃsaistilayutairatho // 172
             <span class="ref">AbhT_28.172</span></p>
         
         <p id="AbhT_28.173">
            tilairghṛtayutairyadvā taṇḍulairatha dhānyakaiḥ /<br />
            śarkarākhaṇḍasaṃyuktapañcāmṛtapariplutaiḥ // 173
             <span class="ref">AbhT_28.173</span></p>
         
         <p id="AbhT_28.174">
            mūlaṃ sahasraṃ sāṣṭoktaṃ triśaktau brahmavaktrakam /<br />
            arciṣāṃ tu śataṃ sāṣṭaṃ tataḥ pūrṇāhutiṃ kṣipet // 174
             <span class="ref">AbhT_28.174</span></p>
         
         <p id="AbhT_28.175">
            tato@ñjalau pavitraṃ tu gṛhītvā prapaṭhedidam /<br />
            akāmādathavā kāmādyanmayā na kṛtaṃ vibho // 175
             <span class="ref">AbhT_28.175</span></p>
         
         <p id="AbhT_28.176">
            tadacchidraṃ mamāstvīśa pavitreṇa tavājñayā /<br />
            mūlamantraḥ pūrayeti kriyāniyamamityatha // 176
             <span class="ref">AbhT_28.176</span></p>
         
         <p id="AbhT_28.177">
            vauṣaḍantaṃ pavitraṃ ca dadyādbindvavasānakam /<br />
            nādāntaṃ samanāntaṃ cāpyunmanāntaṃ kramāttrayam // 177
             <span class="ref">AbhT_28.177</span></p>
         
         <p id="AbhT_28.178">
            evaṃ catuṣṭayaṃ dadyādanulomena bhautikaḥ /<br />
            naiṣṭhikastu vilomena pavitrakacatuṣṭayam // 178
             <span class="ref">AbhT_28.178</span></p>
         
         <p id="AbhT_28.179">
            yatkiñcidvividhaṃ vastracchatrālaṅkaraṇādikam /<br />
            tannivedyaṃ dīpamālāḥ suvarṇatilabhājanam // 179
             <span class="ref">AbhT_28.179</span></p>
         
         <p id="AbhT_28.180">
            vastrayugmayutaṃ sarvasampūraṇanimittataḥ /<br />
            bhojanīyāḥ pūjanīyāḥ śivabhaktāstu śaktitaḥ // 180
             <span class="ref">AbhT_28.180</span></p>
         
         <p id="AbhT_28.181">
            catustridvyekamāsādidinaikāntaṃ mahotsavam /<br />
            kuryāttato na vrajeyuranyasthānaṃ kadācana // 181
             <span class="ref">AbhT_28.181</span></p>
         
         <p id="AbhT_28.182">
            tatastu daiśikaḥ pūjyo gāmasmai kṣīriṇīṃ navām /<br />
            dadyātsuvarṇaratnādirupyavastravibhūṣitām // 182
             <span class="ref">AbhT_28.182</span></p>
         
         <p id="AbhT_28.183">
            vadedguruśca saṃpūrṇo vidhistava bhavatviti /<br />
            vaktavyaṃ devadevasya punarāgamanāya ca // 183
             <span class="ref">AbhT_28.183</span></p>
         
         <p id="AbhT_28.184">
            tato visarjanaṃ kāryaṃ guptamābharaṇādikam /<br />
            naivedyaṃ gururādāya yāgārthe tanniyojayet // 184
             <span class="ref">AbhT_28.184</span></p>
         
         <p id="AbhT_28.185">
            caturṇāmapi sāmānyaṃ pavitrakamiti smṛtam /<br />
            nāsmādvrataṃ paraṃ kiñcit kā vāsya stutirucyate // 185
             <span class="ref">AbhT_28.185</span></p>
         
         <p id="AbhT_28.186">
            śeṣaṃ tvagādhe vāryoghe kṣipenna sthāpayetsthiram /<br />
            atha naimittikavidhiryaḥ purāsūtrito mayā // 186
             <span class="ref">AbhT_28.186</span></p>
         
         <p id="AbhT_28.187">
            sa bhaṇyate tatra kāryā devasyārcā viśeṣataḥ /<br />
            cakrayāgaśca kartavyaḥ pūrvoktavidhinā budhaiḥ // 187
             <span class="ref">AbhT_28.187</span></p>
         
         <p id="AbhT_28.188">
            tatra yadyannijābhīṣṭabhogamokṣopakārakam /<br />
            pāramparyeṇa sākṣādvā bhaveccidacidātmakam // 188
             <span class="ref">AbhT_28.188</span></p>
         
         <p id="AbhT_28.189">
            tatpūjyaṃ tadupāyāśca pūjyāstanmayatāptaye /<br />
            tadupāyo@pi saṃpūjyo mūrtikālakriyādikaḥ // 189
             <span class="ref">AbhT_28.189</span></p>
         
         <p id="AbhT_28.190">
            upeyasūtisāmarthyamupāyatvaṃ tadarcanāt /<br />
            tadrūpatanmayībhāvādupeyaṃ śīghramāpnuyāt // 190
             <span class="ref">AbhT_28.190</span></p>
         
         <p id="AbhT_28.191">
            yathā yathā ca naikaṭyamupāyeṣu tathā tathā /<br />
            avaśyaṃbhāvi kāryatvaṃ viśeṣāccārcanādike // 191
             <span class="ref">AbhT_28.191</span></p>
         
         <p id="AbhT_28.192">
            jñānasya kasyacitprāptirbhogamokṣopakāriṇaḥ /<br />
            yadā tanmukhyamevoktaṃ naimittikadinaṃ budhaiḥ // 192
             <span class="ref">AbhT_28.192</span></p>
         
         <p id="AbhT_28.193">
            tadupāyaḥ śāstramatra vaktāpyaupayiko guruḥ /<br />
            tadvidyo@pi gurubhrātā saṃvādājjñānadāyakaḥ // 193
             <span class="ref">AbhT_28.193</span></p>
         
         <p id="AbhT_28.194">
            guroḥ patnī tathā bhrātā putra ityādiko gaṇaḥ /<br />
            na yonisaṃbandhavaśādvidyāsaṃbandhajastu saḥ // 194
             <span class="ref">AbhT_28.194</span></p>
         
         <p id="AbhT_28.195">
            vīryāruṇaparīṇāmadehāhantāpratiṣṭhitāḥ /<br />
            dehopakārasantānā jñāteye pariniṣṭhitāḥ // 195
             <span class="ref">AbhT_28.195</span></p>
         
         <p id="AbhT_28.196">
            tathāca smṛtiśāstreṣu santaterdāyahāritā /<br />
            yuktaiva tāvānsa hyukto bhedāddūrāntikatvataḥ // 196
             <span class="ref">AbhT_28.196</span></p>
         
         <p id="AbhT_28.197">
            ye tu tyaktaśarīrāsthā bodhāhambhāvabhāginaḥ /<br />
            bodhopakārasantānadvayātte bandhutājuṣaḥ // 197
             <span class="ref">AbhT_28.197</span></p>
         
         <p id="AbhT_28.198">
            tatretthaṃ prāgyadā paśyecchaktyunmīlitadṛkkriyaḥ /<br />
            dehastāvadayaṃ pūrvapūrvopādānanirmitaḥ // 198
             <span class="ref">AbhT_28.198</span></p>
         
         <p id="AbhT_28.199">
            ātmā vikārarahitaḥ śāśvatatvādahetukaḥ /<br />
            svātantryāt punarātmīyādayaṃ channa iva sthitaḥ // 199
             <span class="ref">AbhT_28.199</span></p>
         
         <p id="AbhT_28.200">
            punaśca prakaṭībhūya bhairavībhāvabhājanam /<br />
            tatrāsya prakaṭībhāve bhuktimuktyātmake bhṛśam // 200
             <span class="ref">AbhT_28.200</span></p>
         
         <p id="AbhT_28.201">
            ya upāyaḥ samucito jñānasantāna eṣa saḥ /<br />
            kramasphuṭībhavattādṛksadṛśajñānadhārayā // 201
             <span class="ref">AbhT_28.201</span></p>
         
         <p id="AbhT_28.202">
            galadvijātīyatayā prāpyaṃ śīghraṃ hi labhyate /<br />
            evaṃ cānādisaṃsārocitavijñānasantateḥ // 202
             <span class="ref">AbhT_28.202</span></p>
         
         <p id="AbhT_28.203">
            dhvaṃse lokottaraṃ jñānaṃ santānāntaratāṃ śrayet /<br />
            asaṃsārocitodāratathāvijñānasantateḥ // 203
             <span class="ref">AbhT_28.203</span></p>
         
         <p id="AbhT_28.204">
            kāraṇaṃ mukhyamādyaṃ tadguruvijñānamātmagam /<br />
            atyantaṃ svaviśeṣāṇāṃ tatrārpaṇavaśāt sphuṭam // 204
             <span class="ref">AbhT_28.204</span></p>
         
         <p id="AbhT_28.205">
            upādānaṃ hi tadyuktaṃ dehabhede hi satyapi /<br />
            dehasantatigau bhedābhedau vijñānasantateḥ // 205
             <span class="ref">AbhT_28.205</span></p>
         
         <p id="AbhT_28.206">
            na tathātvāya yogīcchāviṣṭaśāvaśarīravat /<br />
            yoginaḥ paradehādijīvattāpādane nijam // 206
             <span class="ref">AbhT_28.206</span></p>
         
         <p id="AbhT_28.207">
            dehamatyajato nānājñānopādānatā na kim /<br />
            tena vijñānasantānaprādhānyādyaunasantateḥ // 207
             <span class="ref">AbhT_28.207</span></p>
         
         <p id="AbhT_28.208">
            anyonyaṃ gurusantāno yaḥ śivajñānaniṣṭhitaḥ /<br />
            itthaṃ sthite trayaṃ mukhyaṃ kāraṇaṃ sahakāri ca // 208
             <span class="ref">AbhT_28.208</span></p>
         
         <p id="AbhT_28.209">
            ekakāraṇakāryaṃ ca vastvityeṣa gurorgaṇaḥ /<br />
            guruḥ kāraṇamatroktaṃ tatpatnī sahakāriṇī // 209
             <span class="ref">AbhT_28.209</span></p>
         
         <p id="AbhT_28.210">
            yato niḥśaktikasyāsya na yāge@dhikṛtirbhavet /<br />
            antaḥsthodārasaṃvittiśakterbāhyāṃ vināpi tām // 210
             <span class="ref">AbhT_28.210</span></p>
         
         <p id="AbhT_28.211">
            sāmarthyaṃ yogino yadvadvināpi sahakāriṇam /<br />
            ekajanyā bhrātaraḥ syustatsadṛgyastu ko@pi saḥ // 211
             <span class="ref">AbhT_28.211</span></p>
         
         <p id="AbhT_28.212">
            punaḥ paramparāyogādguruvargo@pi bhaṇyate /<br />
            mukhya eṣa tu santānaḥ pūjyo mānyaśca sarvadā // 212
             <span class="ref">AbhT_28.212</span></p>
         
         <p id="AbhT_28.213">
            gurvādīnāṃ ca sambhūtau dīkṣāyāṃ prāyaṇe@pi ca /<br />
            yadahastaddhi vijñānopāyadehādikāraṇam // 213
             <span class="ref">AbhT_28.213</span></p>
         
         <p id="AbhT_28.214">
            evaṃ svajanmadivaso vijñānopāya ucyate /<br />
            tādṛgbhogāpavargādihetordehasya kāraṇam // 214
             <span class="ref">AbhT_28.214</span></p>
         
         <p id="AbhT_28.215">
            dīkṣādikaśca saṃskāraḥ svātmano yatra cāhni tat /<br />
            bhavejjanmadinaṃ mukhyaṃ jñānasantānajanmataḥ // 215
             <span class="ref">AbhT_28.215</span></p>
         
         <p id="AbhT_28.216">
            svakaṃ mṛtidinaṃ yattu tadanyeṣāṃ bhaviṣyati /<br />
            naimittikaṃ mṛto yasmācchivābhinnastadā bhavet // 216
             <span class="ref">AbhT_28.216</span></p>
         
         <p id="AbhT_28.217">
            tatra prasaṅgānmaraṇasvarūpaṃ brūmahe sphuṭam /<br />
            vyāpako@pi śivaḥ svecchākḷptasaṅkocamudraṇāt // 217
             <span class="ref">AbhT_28.217</span></p>
         
         <p id="AbhT_28.218">
            vicitraphalakarmaughavaśāttattaccharīrabhāk /<br />
            śarīrabhāktvaṃ caitāvadyattadgarbhasthadehagaḥ // 218
             <span class="ref">AbhT_28.218</span></p>
         
         <p id="AbhT_28.219">
            saṃvitteḥ śūnyarūḍhāyāḥ prathamaḥ prāṇanodayaḥ /<br />
            garbhasthadehanirmāṇe tasyaiveśvaratā punaḥ // 219
             <span class="ref">AbhT_28.219</span></p>
         
         <p id="AbhT_28.220">
            asaṅkocasya tanvādikartā teneśa ucyate /<br />
            sa vāyvātmā dṛḍhe tasmindehayantre cidātmanā // 220
             <span class="ref">AbhT_28.220</span></p>
         
         <p id="AbhT_28.221">
            preryamāṇo vicarati bhastrāyantragavāyuvat /<br />
            ataḥ prāggāḍhasaṃsuptotthitavatsa prabuddhyate // 221
             <span class="ref">AbhT_28.221</span></p>
         
         <p id="AbhT_28.222">
            kramāddehena sākaṃ ca prāṇanā syādbalīyasī /<br />
            tatrāpi karmaniyatibalātsā prāṇanākṣatām // 222
             <span class="ref">AbhT_28.222</span></p>
         
         <p id="AbhT_28.223">
            gṛhṇāti śūnyasuṣirasaṃvitsparśādhikatvataḥ /<br />
            evaṃ krameṇa saṃpuṣṭadehaprāṇabalo bhṛśam // 223
             <span class="ref">AbhT_28.223</span></p>
         
         <p id="AbhT_28.224">
            bhogānkarmakṛtānbhuṅkte yonyayonijadehagaḥ /<br />
            uktaṃ ca gahvarābhikhye śāstre śītāṃśumaulinā // 224
             <span class="ref">AbhT_28.224</span></p>
         
         <p id="AbhT_28.225">
            yathā gṛhaṃ viniṣpādya gṛhī samadhitiṣṭhati /<br />
            tathā dehī tanuṃ kṛtvā kriyādiguṇavarjitaḥ // 225
             <span class="ref">AbhT_28.225</span></p>
         
         <p id="AbhT_28.226">
            kiñcitsphuraṇamātraḥ prāgniṣkalaḥ so@pi śabdyate /<br />
            sphuṭendriyāditattvastu sakalātmeti bhaṇyate // 226
             <span class="ref">AbhT_28.226</span></p>
         
         <p id="AbhT_28.227">
            ityādi śrīgahvaroktaṃ tata eva paṭhedbahu /<br />
            kṣaye tu karmaṇāṃ teṣāṃ dehayantre@nyathāgate // 227
             <span class="ref">AbhT_28.227</span></p>
         
         <p id="AbhT_28.228">
            prāṇayantraṃ vighaṭate dehaḥ syātkuḍyavattataḥ /<br />
            nāḍīcakreṣu saṅkocavikāsau viparītataḥ // 228
             <span class="ref">AbhT_28.228</span></p>
         
         <p id="AbhT_28.229">
            bhaṅgaḥ śoṣaḥ klidirvātaśleṣmāgnyapacayoccayaiḥ /<br />
            ityevamādi yatkiñcit prāksaṃsthānopamardakam // 229
             <span class="ref">AbhT_28.229</span></p>
         
         <p id="AbhT_28.230">
            dehayantre vighaṭanaṃ tadevoktaṃ manīṣibhiḥ /<br />
            tasminvighaṭite yantre sā saṃvitprāṇanātmatām // 230
             <span class="ref">AbhT_28.230</span></p>
         
         <p id="AbhT_28.231">
            gṛhṇāti yonije@nyatra vā dehe karmacitrite /<br />
            sa dehaḥ pratibudhyeta prasuptotthitavattadā // 231
             <span class="ref">AbhT_28.231</span></p>
         
         <p id="AbhT_28.232">
            tasyāpi bhogataddhānimṛtayaḥ prāgvadeva hi /<br />
            visṛṣṭisthitisaṃhārā ete karmabalādyataḥ // 232
             <span class="ref">AbhT_28.232</span></p>
         
         <p id="AbhT_28.233">
            ato niyatikālādivaicitryānuvidhāyinaḥ /<br />
            anugrahastu yaḥ so@yaṃ svasvarūpe vikasvare // 233
             <span class="ref">AbhT_28.233</span></p>
         
         <p id="AbhT_28.234">
            jñaptyātmeti kathaṃ karmaniyatyādi pratīkṣate /<br />
            karmakālaniyatyādi yataḥ saṅkocajīvitam // 234
             <span class="ref">AbhT_28.234</span></p>
         
         <p id="AbhT_28.235">
            saṅkocahānirūpe@sminkathaṃ heturanugrahe /<br />
            anugrahaśca kramikastīvraśceti vibhidyate // 235
             <span class="ref">AbhT_28.235</span></p>
         
         <p id="AbhT_28.236">
            prāk caiṣa vistarātprokta iti kiṃ punaruktibhiḥ /<br />
            tena dīkṣāśivajñānadagdhasaṅkocabandhanaḥ // 236
             <span class="ref">AbhT_28.236</span></p>
         
         <p id="AbhT_28.237">
            dehānte śiva eveti nāsya dehāntarasthitiḥ /<br />
            ye@pi tattvāvatīrṇānāṃ śaṃkarājñānuvartinām // 237
             <span class="ref">AbhT_28.237</span></p>
         
         <p id="AbhT_28.238">
            svayambhūmunidevarṣimanujādibhuvāṃ gṛhe /<br />
            mṛtāste tatpuraṃ prāpya pureśairdīkṣitāḥ kramāt // 238
             <span class="ref">AbhT_28.238</span></p>
         
         <p id="AbhT_28.239">
            martye@vatīrya vā no vā śivaṃ yāntyapunarbhavāḥ /<br />
            tatra svayambhuvo dvedhā ke@pyanugrahatatparāḥ // 239
             <span class="ref">AbhT_28.239</span></p>
         
         <p id="AbhT_28.240">
            ke@pi svakṛtyāyātāṃśasthānamātropasevinaḥ /<br />
            ye@nugrahārthamājñaptāsteṣu yo mriyate naraḥ // 240
             <span class="ref">AbhT_28.240</span></p>
         
         <p id="AbhT_28.241">
            so@nugrahaṃ sphuṭaṃ yāti vinā martyāvatārataḥ /<br />
            yastu svakāryaṃ kurvāṇastatsthānaṃ nāṃśatastyajet // 241
             <span class="ref">AbhT_28.241</span></p>
         
         <p id="AbhT_28.242">
            yathā gaurī tapasyantī kaśmīreṣu guhāgatā /<br />
            tatraiva vā yathā dhyānoḍḍāre naraharirvibhuḥ // 242
             <span class="ref">AbhT_28.242</span></p>
         
         <p id="AbhT_28.243">
            vitastāṃ nayato daityāṃstrāsayandṛpta utthitaḥ /<br />
            sāligrāme yathā viṣṇuḥ śivo vā svopabhoginaḥ // 243
             <span class="ref">AbhT_28.243</span></p>
         
         <p id="AbhT_28.244">
            tapasyantau badaryāṃ ca naranārāyaṇau tathā /<br />
            ityevamādayo devāḥ svakṛtyāṃśasthitāstathā // 244
             <span class="ref">AbhT_28.244</span></p>
         
         <p id="AbhT_28.245">
            ārādhitāḥ svocitaṃ tacchīghraṃ vidadhate phalam /<br />
            svakṛtyāṃśasthitānāṃ ca dhāmni ye@ntaṃ vrajanti te // 245
             <span class="ref">AbhT_28.245</span></p>
         
         <p id="AbhT_28.246">
            tatra bhogāṃstathā bhuktvā martyeṣvavatarantyapi /<br />
            martyāvatīrṇāste tattadaṃśakāstanmayāḥ punaḥ // 246
             <span class="ref">AbhT_28.246</span></p>
         
         <p id="AbhT_28.247">
            taddīkṣājñānacaryādikramādyānti śivātmatām /<br />
            sthāvarādyāstiryagantāḥ paśavo@smindvaye mṛtāḥ // 247
             <span class="ref">AbhT_28.247</span></p>
         
         <p id="AbhT_28.248">
            svakarmasaṃskriyāvedhāttalloke citratājuṣaḥ /<br />
            puṃsāṃ ca paśumātrāṇāṃ sālokyamavivekataḥ // 248
             <span class="ref">AbhT_28.248</span></p>
         
         <p id="AbhT_28.249">
            avivekastadviśeṣānunmeṣānmauḍhyatastathā /<br />
            sthāvarādyāstathābhāvamuttarottaratāṃ ca vā // 249
             <span class="ref">AbhT_28.249</span></p>
         
         <p id="AbhT_28.250">
            prapadyante na te sākṣādrudratāṃ tāṃ kramātpunaḥ /<br />
            haṃsakāraṇḍavākīrṇe nānātarukulākule // 250
             <span class="ref">AbhT_28.250</span></p>
         
         <p id="AbhT_28.251">
            ityetadāgameṣūktaṃ tata eva pure pure /<br />
            kṣetramānaṃ bruve śrīmatsarvajñānādiṣūditam // 251
             <span class="ref">AbhT_28.251</span></p>
         
         <p id="AbhT_28.252">
            liṅgāddhastaśataṃ kṣetramācāryasthāpite sati /<br />
            svayambhūte sahasraṃ tu tadardhamṛṣiyojite // 252
             <span class="ref">AbhT_28.252</span></p>
         
         <p id="AbhT_28.253">
            tattvavitsthāpite liṅge svayambhūsadṛśaṃ phalam /<br />
            atattvavidyadācāryo liṅgaṃ sthāpayate tadā // 253
             <span class="ref">AbhT_28.253</span></p>
         
         <p id="AbhT_28.254">
            punarvidhirbhaveddoṣo hyanyathobhayadūṣakaḥ /<br />
            ahamanyaḥ parātmānyaḥ śivo@nya iti cenmatiḥ // 254
             <span class="ref">AbhT_28.254</span></p>
         
         <p id="AbhT_28.255">
            na mocayenna muktaśca sarvamātmamayaṃ yataḥ /<br />
            tasmāttattvavidā yadyatsthāpitaṃ liṅgamuttamam // 255
             <span class="ref">AbhT_28.255</span></p>
         
         <p id="AbhT_28.256">
            tadevāyatanatvena saṃśrayedbhuktimuktaye /<br />
            uktaṃ śrīratnamālāyāṃ jñātvā kālamupasthitam // 256
             <span class="ref">AbhT_28.256</span></p>
         
         <p id="AbhT_28.257">
            mokṣārthī na bhayaṃ gacchettyajeddehamaśaṅkitaḥ /<br />
            tīrthāyatanapuṇyeṣu kālaṃ vā vañcayetpriye // 257
             <span class="ref">AbhT_28.257</span></p>
         
         <p id="AbhT_28.258">
            ayogināmayaṃ panthā yogī yogena vañcayet /<br />
            vañcane tvasamarthaḥ san kṣetramāyatanaṃ vrajet // 258
             <span class="ref">AbhT_28.258</span></p>
         
         <p id="AbhT_28.259">
            tīrthe samāśrayāttasya vañcanaṃ tu vijāyate /<br />
            anena ca dharādyeṣu tattveṣvabhyāsayogataḥ // 259
             <span class="ref">AbhT_28.259</span></p>
         
         <p id="AbhT_28.260">
            tāvatsiddhijuṣo@pyuktā muktyai kṣetropayogitā /<br />
            samyagjñānini vṛttāntaḥ purastāttūpadekṣyate // 260
             <span class="ref">AbhT_28.260</span></p>
         
         <p id="AbhT_28.261">
            paśūnāmeṣa vṛttānto ye tu tattattvadīkṣitāḥ /<br />
            te tadīśasamīpatvaṃ yānti svaucityayogataḥ // 261
             <span class="ref">AbhT_28.261</span></p>
         
         <p id="AbhT_28.262">
            yogyatāvaśasaṃjātā yasya yatraiva vāsanā /<br />
            sa tatraiva niyoktavyaḥ pureśāccordhvaśuddhibhāk // 262
             <span class="ref">AbhT_28.262</span></p>
         
         <p id="AbhT_28.263">
            iti śrīpūrvakathitaṃ śrīmatsvāyambhuve@pica /<br />
            yo yatrābhilaṣedbhogānsa tatraiva niyojitaḥ // 263
             <span class="ref">AbhT_28.263</span></p>
         
         <p id="AbhT_28.264">
            siddhibhāṅmantrasāmarthyādityādyanyatra varṇitam /<br />
            ye tu tattattvavijñānamantracaryādivartinaḥ // 264
             <span class="ref">AbhT_28.264</span></p>
         
         <p id="AbhT_28.265">
            mṛtāste tatra tadrudrasayuktvaṃ yānti kovidāḥ /<br />
            teṣāṃ sayuktvaṃ yātānāmapi saṃskārato nijāt // 265
             <span class="ref">AbhT_28.265</span></p>
         
         <p id="AbhT_28.266">
            tathā tathā vicitraḥ syādavatārastadaṃśataḥ /<br />
            siddhāntādau purāṇeṣu tathāca śrūyate bahu // 266
             <span class="ref">AbhT_28.266</span></p>
         
         <p id="AbhT_28.267">
            tulye rudrāvatāratve citratvaṃ karmabhogayoḥ /<br />
            anekaśaktikhacitaṃ yato bhāvasya yadvapuḥ // 267
             <span class="ref">AbhT_28.267</span></p>
         
         <p id="AbhT_28.268">
            śaktibhyo@rthāntaraṃ naiṣa tatsamūhādṛte bhavet /<br />
            tena śaktisamūhākhyāt tasmādrudrādyadaṃśataḥ // 268
             <span class="ref">AbhT_28.268</span></p>
         
         <p id="AbhT_28.269">
            kṛtyaṃ taducitaṃ siddhyet soṃ@śo@vatarati sphuṭam /<br />
            ye cādharaprāptadīkṣāstadāsthānujjhitāḥ pare // 269
             <span class="ref">AbhT_28.269</span></p>
         
         <p id="AbhT_28.270">
            tattve mṛtāḥ kāṣṭhavatte@dhare@pyutkarṣabhāginaḥ /<br />
            ye tūjjhitatadutkarṣāste taduttarabhāginaḥ // 270
             <span class="ref">AbhT_28.270</span></p>
         
         <p id="AbhT_28.271">
            ye@pyūrdhvatattvadīkṣāste vinā tāvadvivekataḥ /<br />
            prāptādharāntā api taddīkṣāphalasubhāginaḥ // 271
             <span class="ref">AbhT_28.271</span></p>
         
         <p id="AbhT_28.272">
            atyaktāsthā hi te tatra dīkṣāyāmapi śāstritāt /<br />
            vinā vivekādāsthāṃ te śritā lokaprasiddhitaḥ // 272
             <span class="ref">AbhT_28.272</span></p>
         
         <p id="AbhT_28.273">
            paśumātrasya sālokyaṃ sāmīpyaṃ dīkṣitasya tu /<br />
            tatparasya tu sāyujyamityuktaṃ parameśinā // 273
             <span class="ref">AbhT_28.273</span></p>
         
         <p id="AbhT_28.274">
            yastūrdhvaśāstragastatra tyaktāsthaḥ saṃśayena saḥ /<br />
            vrajannāyatanaṃ naiva phalaṃ kiñcitsamaśnute // 274
             <span class="ref">AbhT_28.274</span></p>
         
         <p id="AbhT_28.275">
            uktaṃ tadviṣayaṃ caitaddevadevena yadvṛthā /<br />
            dīkṣā jñānaṃ tathā tīrthaṃ tasyetyādi savistaram // 275
             <span class="ref">AbhT_28.275</span></p>
         
         <p id="AbhT_28.276">
            yastu tāvadayogyo@pi tathāste sa śivālaye /<br />
            paścādāsthānibandhena tāvadeva phalaṃ bhajet // 276
             <span class="ref">AbhT_28.276</span></p>
         
         <p id="AbhT_28.277">
            nadīnagahradaprāyaṃ yacca puṇyaṃ na tanmṛtau /<br />
            utkṛṣṭaṃ tanmṛtānāṃ tu svargabhogopabhogitā // 277
             <span class="ref">AbhT_28.277</span></p>
         
         <p id="AbhT_28.278">
            ye punaḥ prāptavijñānavivekā maraṇāntike /<br />
            adharāyataneṣvāsthāṃ śritāste@tra tirohitāḥ // 278
             <span class="ref">AbhT_28.278</span></p>
         
         <p id="AbhT_28.279">
            tajjñānadūṣaṇoktaṃ yatteṣāṃ syātkila pātakam /<br />
            tattatpureśadīkṣādikramānnaśyediti sthitiḥ // 279
             <span class="ref">AbhT_28.279</span></p>
         
         <p id="AbhT_28.280">
            dīkṣāyatanavijñānadūṣiṇo ye tu cetasā /<br />
            ācaranti ca tatte@tra sarve nirayagāminaḥ // 280
             <span class="ref">AbhT_28.280</span></p>
         
         <p id="AbhT_28.281">
            jñānāyatanadīkṣādāvāsthābandhaparicyutiḥ /<br />
            vyāpāravyāhṛtairjñeyā tānyapi dvividhāni ca // 281
             <span class="ref">AbhT_28.281</span></p>
         
         <p id="AbhT_28.282">
            yāni jātucidapyeva svāsthye nodamiṣanpunaḥ /<br />
            asvāsthye dhātudoṣotthānyeva tadbhogamātrakam // 282
             <span class="ref">AbhT_28.282</span></p>
         
         <p id="AbhT_28.283">
            dhātudoṣācca saṃsārasaṃskārāste prabodhitāḥ /<br />
            chidragā api bhūyiṣṭhajñānadagdhā na rohiṇaḥ // 283
             <span class="ref">AbhT_28.283</span></p>
         
         <p id="AbhT_28.284">
            ye tu kaivalyabhāgīyāḥ svāsthye@nunmiṣitāḥ sadā /<br />
            asvāsthye conmiṣantyete saṃskārāḥ śaktipātataḥ // 284
             <span class="ref">AbhT_28.284</span></p>
         
         <p id="AbhT_28.285">
            yataḥ sāṃsārikāḥ pūrvagāḍhābhyāsopasaṃskṛtāḥ /<br />
            ityūce bhujagādhīśastacchidreṣviti sūtrataḥ // 285
             <span class="ref">AbhT_28.285</span></p>
         
         <p id="AbhT_28.286">
            ye tu kaivalyabhāgīyāḥ pratyayāste na jātucit /<br />
            abhyastāḥ saṃsṛterbhāvāttenaite śaktipātataḥ // 286
             <span class="ref">AbhT_28.286</span></p>
         
         <p id="AbhT_28.287">
            vyāpāravyāhṛtaistena dhātudoṣaprakopitaiḥ /<br />
            aprāptaniścayāmarśaiḥ suptamattopamānakaiḥ // 287
             <span class="ref">AbhT_28.287</span></p>
         
         <p id="AbhT_28.288">
            viparītairapi jñānadīkṣāgurvādidūṣakaiḥ /<br />
            tirobhāvo na vijñeyo hṛdaye rūḍhyabhāvataḥ // 288
             <span class="ref">AbhT_28.288</span></p>
         
         <p id="AbhT_28.289">
            ata eva prabuddho@pi karmotthānbhogarūpiṇaḥ /<br />
            yamakiṅkarasarpādipratyayāndehago bhajet // 289
             <span class="ref">AbhT_28.289</span></p>
         
         <p id="AbhT_28.290">
            naitāvatā na mukto@sau mṛtirbhogo hi janmavat /<br />
            sthitivacca tato duḥkhasukhābhyāṃ maraṇaṃ dvidhā // 290
             <span class="ref">AbhT_28.290</span></p>
         
         <p id="AbhT_28.291">
            ato yathā prabuddhasya sukhaduḥkhavicitratāḥ /<br />
            sthitau na ghnanti muktatvaṃ maraṇe@pi tathaiva tāḥ // 291
             <span class="ref">AbhT_28.291</span></p>
         
         <p id="AbhT_28.292">
            ye punaryoginaste@pi yasmiṃstattve subhāvitāḥ /<br />
            cittaṃ niveśayantyeva tattattvaṃ yāntyaśaṅkitāḥ // 292
             <span class="ref">AbhT_28.292</span></p>
         
         <p id="AbhT_28.293">
            śrīsvacchande tataḥ proktaṃ gandhadhāraṇayā mṛtāḥ /<br />
            ityādi mālinīśāstre dhāraṇānāṃ tathā phalam // 293
             <span class="ref">AbhT_28.293</span></p>
         
         <p id="AbhT_28.294">
            eteṣāṃ maraṇābhikhyo bhogo nāsti tu ye tanum /<br />
            dhāraṇābhistyajantyāśu paradehapraveśavat // 294
             <span class="ref">AbhT_28.294</span></p>
         
         <p id="AbhT_28.295">
            etāvānmṛtibhogo hi marmacchinmūḍhatākṣagā /<br />
            dhvāntābilatvaṃ manasi taccaiteṣu na vidyate // 295
             <span class="ref">AbhT_28.295</span></p>
         
         <p id="AbhT_28.296">
            tathāhi mānasaṃ yatnaṃ tāvatsamadhitiṣṭhati /<br />
            ahaṃrūḍhyā pare dehe yāvatsyādbuddhisaṃcaraḥ // 296
             <span class="ref">AbhT_28.296</span></p>
         
         <p id="AbhT_28.297">
            prāṇacakraṃ tadāyattamapi saṃcarate pathā /<br />
            tenaivātaḥ prabuddhyeta paradehe@kṣacakrakam // 297
             <span class="ref">AbhT_28.297</span></p>
         
         <p id="AbhT_28.298">
            makṣikā makṣikārājaṃ yathotthitamanūtthitāḥ /<br />
            sthitaṃ cānuviśantyevaṃ cittaṃ sarvākṣavṛttayaḥ // 298
             <span class="ref">AbhT_28.298</span></p>
         
         <p id="AbhT_28.299">
            ato@sya paradehādisaṃcāre nāsti melanam /<br />
            akṣāṇāṃ madhyagaṃ sūkṣmaṃ syādetaddehavatpunaḥ // 299
             <span class="ref">AbhT_28.299</span></p>
         
         <p id="AbhT_28.300">
            evaṃ paraśarīrādicāriṇāmiva yoginām /<br />
            tattattattvaśarīrāntaścāriṇāṃ nāsti mūḍhatā // 300
             <span class="ref">AbhT_28.300</span></p>
         
         <p id="AbhT_28.301">
            te cāpi dvividhā jñeyā laukikā dīkṣitāstathā /<br />
            pūrve śivāḥ syuḥ kramaśaḥ pare tadbhogamātrataḥ // 301
             <span class="ref">AbhT_28.301</span></p>
         
         <p id="AbhT_28.302">
            dīkṣāpyūrdhvādharānekabhedayojanikāvaśāt /<br />
            bhidyamānā yogināṃ syādvicitraphaladāyinī // 302
             <span class="ref">AbhT_28.302</span></p>
         
         <p id="AbhT_28.303">
            ye tu vijñāninaste@tra dvedhā kampretaratvataḥ /<br />
            tatra ye kampravijñānāste dehānted śivāḥ sphuṭam // 303
             <span class="ref">AbhT_28.303</span></p>
         
         <p id="AbhT_28.304">
            yato vijñānameteṣāmutpannaṃ naca susphuṭam /<br />
            vikalpāntarayogena nacāpyunmūlitātmakam // 304
             <span class="ref">AbhT_28.304</span></p>
         
         <p id="AbhT_28.305">
            ato dehe pramādottho vikalpo dehapātataḥ /<br />
            naśyedavaśyaṃ taccāpi budhyate jñānamuttamam // 305
             <span class="ref">AbhT_28.305</span></p>
         
         <p id="AbhT_28.306">
            saṃskārakalpanātiṣṭhadadhvastīkṛtamantarā /<br />
            prāptapākaṃ saṃvarīturapāye bhāsate hi tat // 306
             <span class="ref">AbhT_28.306</span></p>
         
         <p id="AbhT_28.307">
            ye tu svabhyastavijñānamayāḥ śivamayāḥ sadā /<br />
            jīvanmuktā hi te naiṣāṃ mṛtau kāpi vicāraṇā // 307
             <span class="ref">AbhT_28.307</span></p>
         
         <p id="AbhT_28.308">
            yathāhi jīvanmuktānāṃ sthitau nāsti vicāraṇā /<br />
            sukhiduḥkhivimūḍhatve, mṛtāvapi tathā na sā // 308
             <span class="ref">AbhT_28.308</span></p>
         
         <p id="AbhT_28.309">
            śrīratnamālāśāstre taduvāca parameśvaraḥ /<br />
            svaśāstre cāpyahīśāno viśvādhāradhurandharaḥ // 309
             <span class="ref">AbhT_28.309</span></p>
         
         <p id="AbhT_28.310">
            rathyāntare mūtrapurīṣamadhye caṇḍālagehe niraye śmaśāne /<br />
            sacintako vā gatacintako vā jñānī vimokṣaṃ labhate@pi cānte // 310
             <span class="ref">AbhT_28.310</span></p>
         
         <p id="AbhT_28.311">
            apiceti dhvanirjīvanmuktatāmasya bhāṣate /<br />
            sacintācintakatvoktiretāvatsaṃbhavasthitim // 311
             <span class="ref">AbhT_28.311</span></p>
         
         <p id="AbhT_28.312">
            tīrthe śvapacagṛhe vā naṣṭasmṛtirapi parityajeddeham /<br />
            jñānasamakālamuktaḥ kaivalyaṃ yāti hataśokaḥ // 312
             <span class="ref">AbhT_28.312</span></p>
         
         <p id="AbhT_28.313">
            anantakārikā caiṣā prāhedaṃ bandhakaṃ kila /<br />
            sukṛtaṃ duṣkṛtaṃ cāsya śaṅkyaṃ taccāsya no bhavet // 313
             <span class="ref">AbhT_28.313</span></p>
         
         <p id="AbhT_28.314">
            apiśabdādaluptasmṛtyā vā saṃbhāvyate kila /<br />
            mṛtirnaṣṭasmṛtereva mṛteḥ prāk sāstu kiṃ tayā // 314
             <span class="ref">AbhT_28.314</span></p>
         
         <p id="AbhT_28.315">
            liṅca saṃbhāvanāyāṃ syādiyatsaṃbhāvyate kila /<br />
            saca kāladhvaniḥ prāha mṛtermuktāvahetutām // 315
             <span class="ref">AbhT_28.315</span></p>
         
         <p id="AbhT_28.316">
            kaivalyamiti cāśaṅkāpadaṃ yāpyabhavattanuḥ /<br />
            bhedapradatvenaiṣāpi dhvastā tena viśokatā // 316
             <span class="ref">AbhT_28.316</span></p>
         
         <p id="AbhT_28.317">
            paradehādisaṃbandho yathā nāsya vibhedakaḥ /<br />
            tathā svadehasaṃbandho jīvanmuktasya yadyapi // 317
             <span class="ref">AbhT_28.317</span></p>
         
         <p id="AbhT_28.318">
            ataśca na viśeṣo@sya viśvākṛtinirākṛteḥ /<br />
            śivābhinnasya dehe vā tadabhāve@pi vā kila // 318
             <span class="ref">AbhT_28.318</span></p>
         
         <p id="AbhT_28.319">
            tathāpi prācyatadbhedasaṃskārāśaṅkanasthiteḥ /<br />
            adhunoktaṃ kevalatvaṃ yadvā mātrantarāśrayāt // 319
             <span class="ref">AbhT_28.319</span></p>
         
         <p id="AbhT_28.320">
            tānyenaṃ na vidurbhinnaṃ taiḥ sa mukto@bhidhīyate /<br />
            śrīmattraiśirase@pyuktaṃ sūryendupuṭavarjite // 320
             <span class="ref">AbhT_28.320</span></p>
         
         <p id="AbhT_28.321">
            jugupsābhāvabhaṅgasthe sarvataḥ stambhavatsthite /<br />
            sarvavyāpattirahite pramāṇapratyayātige // 321
             <span class="ref">AbhT_28.321</span></p>
         
         <p id="AbhT_28.322">
            tasminbodhāntare līnaḥ karmakartāpyanañjanaḥ /<br />
            pradhānaṃ ghaṭa ākāśa ātmā maṣṭe ghaṭe@pi kham // 322
             <span class="ref">AbhT_28.322</span></p>
         
         <p id="AbhT_28.323">
            na naśyettadvadevāsāvātmā śivamayo bhavet /<br />
            svatantro@vasthito jñānī prasaretsarvavastuṣu // 323
             <span class="ref">AbhT_28.323</span></p>
         
         <p id="AbhT_28.324">
            tasya bhāvo nacābhāvaḥ saṃsthānaṃ naca kalpanā /<br />
            etadevāntarāgūrya gururgītāsvabhāṣata // 324
             <span class="ref">AbhT_28.324</span></p>
         
         <p id="AbhT_28.325">
            yaṃ yaṃ vāpi smaranbhāvaṃ tyajatyante kalevaram /<br />
            taṃ tamevaiti kaunteya sadā tadbhāvabhāvitaḥ // 325
             <span class="ref">AbhT_28.325</span></p>
         
         <p id="AbhT_28.326">
            tasmātsarveṣu kāleṣu māmanusmara yudhya ca /<br />
            yadā sattve vivṛddhe tu pralīnastvūrdhvagastadā // 326
             <span class="ref">AbhT_28.326</span></p>
         
         <p id="AbhT_28.327">
            kramādrajastamolīnaḥ karmayonivimūḍhagaḥ /<br />
            tatrendriyāṇāṃ saṃmohaśvāsāyāsaparītatā // 327
             <span class="ref">AbhT_28.327</span></p>
         
         <p id="AbhT_28.328">
            ityādimṛtibhogo@yaṃ dehe na tyajanaṃ tanoḥ /<br />
            yastvasau kṣaṇa evaikaścaramaḥ prāṇanātmakaḥ // 328
             <span class="ref">AbhT_28.328</span></p>
         
         <p id="AbhT_28.329">
            yadanantaramevaiṣa dehaḥ syātkāṣṭhakuḍyavat /<br />
            sā dehatyāgakālāṃśakalā dehaviyoginī // 329
             <span class="ref">AbhT_28.329</span></p>
         
         <p id="AbhT_28.330">
            tata eva hi taddehasukhaduḥkhādikojjhitā /<br />
            tasyāṃ yadeva smarati prāksaṃskāraprabodhataḥ // 330
             <span class="ref">AbhT_28.330</span></p>
         
         <p id="AbhT_28.331">
            adṛṣṭābhyāsabhūyastvaśaktipātādihetukāt /<br />
            tadeva rūpamabhyeti sukhiduḥkhivimūḍhakam // 331
             <span class="ref">AbhT_28.331</span></p>
         
         <p id="AbhT_28.332">
            yadvā niḥsukhaduḥkhādi yadi vānandarūpakam /<br />
            kasmādeti tadevaiṣa yataḥ smarati saṃvidi // 332
             <span class="ref">AbhT_28.332</span></p>
         
         <p id="AbhT_28.333">
            prāk prasphuredyadadhikaṃ deho@sau cidadhiṣṭhiteḥ /<br />
            yadeva prāgadhiṣṭhānaṃ citā tādātmyavṛttitaḥ // 333
             <span class="ref">AbhT_28.333</span></p>
         
         <p id="AbhT_28.334">
            saivātra līnatā proktā sattve rajasi tāmase /<br />
            nīlapītādike jñeye yataḥ prākkalpitāṃ tanum // 334
             <span class="ref">AbhT_28.334</span></p>
         
         <p id="AbhT_28.335">
            adhiṣṭhāyaiva saṃvittiradhiṣṭhānaṃ karotyalam /<br />
            ato@dhiṣṭheyamātrasya śarīratve@pi kuḍyataḥ // 335
             <span class="ref">AbhT_28.335</span></p>
         
         <p id="AbhT_28.336">
            dehasyāsti viśeṣo yatsarvādhiṣṭheyapūrvatā /<br />
            tādātmyavṛttiranyeṣāṃ tanna satyapi vedyate // 336
             <span class="ref">AbhT_28.336</span></p>
         
         <p id="AbhT_28.337">
            vedyānāṃ kintu dehasya nityāvyabhicaritvataḥ /<br />
            sā ca tasyaiva dehasya pūrvamṛtyantajanmanā // 337
             <span class="ref">AbhT_28.337</span></p>
         
         <p id="AbhT_28.338">
            smṛtyā prācyānubhavanakṛtasaṃskāracitrayā /<br />
            yuktyānayāsmatsantānaguruṇā kallaṭena yat // 338
             <span class="ref">AbhT_28.338</span></p>
         
         <p id="AbhT_28.339">
            dehāviśeṣe prāṇākhyadārḍhyaṃ heturudīritam /<br />
            tadyuktamanyathā prāṇadārḍhye ko heturekataḥ // 339
             <span class="ref">AbhT_28.339</span></p>
         
         <p id="AbhT_28.340">
            dehatvasyāviśeṣe@pītyeṣa praśno na śāmyati /<br />
            smaranniti śatā hetau tadrūpaṃ pratipadyate // 340
             <span class="ref">AbhT_28.340</span></p>
         
         <p id="AbhT_28.341">
            prāk smaryate yato dehaḥ prākcitādhiṣṭhitaḥ sphuran /<br />
            ataḥ smaraṇamantyaṃ yattadasarvajñamātṛṣu // 341
             <span class="ref">AbhT_28.341</span></p>
         
         <p id="AbhT_28.342">
            na jātu gocaro yasmāddehāntaraviniścayaḥ /<br />
            yattu bandhupriyāputrapānādismaraṇaṃ sphuṭam // 342
             <span class="ref">AbhT_28.342</span></p>
         
         <p id="AbhT_28.343">
            na taddehāntarāsaṅgi na tadantyaṃ yato bhavet /<br />
            kasyāpi tu śarīrānte vāsanā yā prabhotsyate // 343
             <span class="ref">AbhT_28.343</span></p>
         
         <p id="AbhT_28.344">
            dehasattve tadaucityājjāyetānubhavaḥ sphuṭaḥ /<br />
            yathā purāṇe kathitaṃ mṛgapotakatṛṣṇayā // 344
             <span class="ref">AbhT_28.344</span></p>
         
         <p id="AbhT_28.345">
            muniḥ ko@pi mṛgībhāvamabhyuvāhādhivāsitaḥ /<br />
            tatra so@nubhavo heturna janmāntarasūtaye // 345
             <span class="ref">AbhT_28.345</span></p>
         
         <p id="AbhT_28.346">
            tasyaitadvāsanā hetuḥ kākatālīyavat sa tu /<br />
            nanu kasmāttadevaiṣa smarati ityāha yatsadā // 346
             <span class="ref">AbhT_28.346</span></p>
         
         <p id="AbhT_28.347">
            tadbhāvabhāvitastena tadevaiṣa smaratyalam /<br />
            evamasmi bhaviṣyāmītyeṣa tadbhāva ucyate // 347
             <span class="ref">AbhT_28.347</span></p>
         
         <p id="AbhT_28.348">
            bhaviṣyato hi bhavanaṃ bhāvyate na sataḥ kvacit /<br />
            kramātsphuṭatvakaraṇaṃ bhāvanaṃ parikīrtyate // 348
             <span class="ref">AbhT_28.348</span></p>
         
         <p id="AbhT_28.349">
            sphuṭasya cānubhavanaṃ na bhāvanamidaṃ sphuṭam /<br />
            tadaharjātabālasya paśoḥ kīṭasya vā taroḥ // 349
             <span class="ref">AbhT_28.349</span></p>
         
         <p id="AbhT_28.350">
            mūḍhatve@pi tadānīṃ prāgbhāvanā hyabhavatsphuṭā /<br />
            sā tanmūḍhaśarīrānte saṃskārapratibodhanāt // 350
             <span class="ref">AbhT_28.350</span></p>
         
         <p id="AbhT_28.351">
            smṛtidvāreṇa taddehavaicitryaphaladāyinī /<br />
            deśādivyavadhāne@pi vāsanānāmudīritāt // 351
             <span class="ref">AbhT_28.351</span></p>
         
         <p id="AbhT_28.352">
            ānantaryaikarūpatvātsmṛtisaṃskārayorataḥ /<br />
            tathānubhavanārūḍhyā sphuṭasyāpi tu bhāvitā // 352
             <span class="ref">AbhT_28.352</span></p>
         
         <p id="AbhT_28.353">
            bhāvyamānā na kiṃ sūte tatsantānasadṛgvapuḥ /<br />
            tattādṛktādṛśairbandhuputramitrādibhiḥ saha // 353
             <span class="ref">AbhT_28.353</span></p>
         
         <p id="AbhT_28.354">
            bhāsate@pi pare loke svapnavadvāsanākramāt /<br />
            nanu mātrantarairbandhuputrādyaistattathā na kim // 354
             <span class="ref">AbhT_28.354</span></p>
         
         <p id="AbhT_28.355">
            vedyate ka idaṃ prāha sa tāvadveda vedyatām /<br />
            vyāpāravyāhṛtivrātavedye mātrantaravraje // 355
             <span class="ref">AbhT_28.355</span></p>
         
         <p id="AbhT_28.356">
            svapne nāsti sa ityeṣā vākpramāṇavivarjitā /<br />
            ya evaite tu dṛśyante jāgratyete mayekṣitāḥ // 356
             <span class="ref">AbhT_28.356</span></p>
         
         <p id="AbhT_28.357">
            svapna ityastu mithyaitattatpramātṛvacobalāt /<br />
            yānapaśyamahaṃ svapne pramātṝṃste na kecana // 357
             <span class="ref">AbhT_28.357</span></p>
         
         <p id="AbhT_28.358">
            na śocanti na cekṣante māmityatrāsti kā pramā /<br />
            yataḥ sarvānumānānāṃ svasaṃvedananiṣṭhitau // 358
             <span class="ref">AbhT_28.358</span></p>
         
         <p id="AbhT_28.359">
            pramātrantarasadbhāvaḥ saṃvinniṣṭho na tadgataḥ /<br />
            ghaṭāderastitā saṃvinniṣṭhitā natu tadgatā // 359
             <span class="ref">AbhT_28.359</span></p>
         
         <p id="AbhT_28.360">
            tadvanmātrantare@pyeṣā saṃvinniṣṭhā na tadgatā /<br />
            tena sthitamidaṃ yadyadbhāvyate tattadeva hi // 360
             <span class="ref">AbhT_28.360</span></p>
         
         <p id="AbhT_28.361">
            dehānte budhyate no cet syādanyādṛkprabodhanam /<br />
            tathāhyantyakṣaṇe brahmavidyākarṇanasaṃskṛtaḥ // 361
             <span class="ref">AbhT_28.361</span></p>
         
         <p id="AbhT_28.362">
            mucyate janturityuktaṃ prāksaṃskārabalatvataḥ /<br />
            nipātābhyāmantaśabdātsmaraṇācchaturantyataḥ // 362
             <span class="ref">AbhT_28.362</span></p>
         
         <p id="AbhT_28.363">
            pādācca nikhilādardhaślokācca samanantarāt /<br />
            līnaśabdācca sarvaṃ taduktamarthasatattvakam // 363
             <span class="ref">AbhT_28.363</span></p>
         
         <p id="AbhT_28.364">
            ajñātvaitattu sarve@pi kuśakāśāvalambinaḥ /<br />
            yattadorvyatyayaṃ kecitkecidanyādṛśaṃ kramam // 364
             <span class="ref">AbhT_28.364</span></p>
         
         <p id="AbhT_28.365">
            bhinnakramau nipātau ca tyajatīti ca saptamīm /<br />
            vyācakṣate tacca sarvaṃ nopayogyuktayojane // 365
             <span class="ref">AbhT_28.365</span></p>
         
         <p id="AbhT_28.366">
            naca taddarśitaṃ mithyā svāntasammohadāyakam /<br />
            taditthaṃprāyaṇasyaitattattvaṃ śrīśambhunāthataḥ // 366
             <span class="ref">AbhT_28.366</span></p>
         
         <p id="AbhT_28.367">
            adhigamyoditaṃ tena mṛtyorbhītirvinaśyati /<br />
            viditamṛtisatattvāḥ saṃvidambhonidhānādacalahṛdayavīryākarṣaniṣpīḍanottham /<br />
            amṛtamiti nigīrṇe kālakūṭe@tra devā yadi pivatha tadānīṃ niścitaṃ vaḥ śivatvam //
            367
             <span class="ref">AbhT_28.367</span></p>
         
         <p id="AbhT_28.368">
            utsavo@pi hi yaḥ kaścillaukikaḥ so@pi saṃmadam /<br />
            saṃvidabdhitaraṅgābhaṃ sūte tadapi parvavat // 368
             <span class="ref">AbhT_28.368</span></p>
         
         <p id="AbhT_28.369">
            etena ca vipaddhvaṃsapramodādiṣu parvatā /<br />
            vyākhyātā tena tatrāpi viśeṣāddevatārcanam // 369
             <span class="ref">AbhT_28.369</span></p>
         
         <p id="AbhT_28.370">
            purakṣobhādyadbhutaṃ yattatsvātantrye svasaṃvidaḥ /<br />
            dārḍhyadāyīti tallābhadine vaiśeṣikārcanam // 370
             <span class="ref">AbhT_28.370</span></p>
         
         <p id="AbhT_28.371">
            yoginīmelako dvedhā haṭhataḥ priyatastathā /<br />
            prācye cchidrāṇi saṃrakṣetkāmacāritvamuttare // 371
             <span class="ref">AbhT_28.371</span></p>
         
         <p id="AbhT_28.372">
            sa ca dvayo@pi mantroddhṛtprasaṅge darśayiṣyate /<br />
            yoginīmelakāccaiṣo@vaśyaṃ jñānaṃ prapadyate // 372
             <span class="ref">AbhT_28.372</span></p>
         
         <p id="AbhT_28.373">
            tena tatparva tadvacca svasantānādimelanam /<br />
            saṃvitsarvātmikā dehabhedādyā saṅkucettu sā // 373
             <span class="ref">AbhT_28.373</span></p>
         
         <p id="AbhT_28.374">
            melake@nyonyasaṅghaṭṭapratibimbādvikasvarā /<br />
            ucchalannijaraśmyoghaḥ saṃvitsu pratibimbitaḥ // 374
             <span class="ref">AbhT_28.374</span></p>
         
         <p id="AbhT_28.375">
            bahudarpaṇavaddīptaḥ sarvāyetāpyayatnataḥ /<br />
            ata eva gītagītaprabhṛtau bahuparṣadi // 375
             <span class="ref">AbhT_28.375</span></p>
         
         <p id="AbhT_28.376">
            yaḥ sarvatanmayībhāve hlādo natvekakasya saḥ /<br />
            ānandanirbharā saṃvitpratyekaṃ sā tathaikatām // 376
             <span class="ref">AbhT_28.376</span></p>
         
         <p id="AbhT_28.377">
            nṛttādau viṣaye prāptā pūrṇānandatvamaśnute /<br />
            īrṣyāsūyādisaṅkocakāraṇābhāvato@tra sā // 377
             <span class="ref">AbhT_28.377</span></p>
         
         <p id="AbhT_28.378">
            vikasvarā niṣpratighaṃ saṃvidānandayoginī /<br />
            atanmaye tu kasmiṃścittatrasthe pratihanyate // 378
             <span class="ref">AbhT_28.378</span></p>
         
         <p id="AbhT_28.379">
            sthapuṭasparśavatsaṃvidvijātīyatayā sthite /<br />
            ataścakrārcanādyeṣu vijātīyamatanmayam // 379
             <span class="ref">AbhT_28.379</span></p>
         
         <p id="AbhT_28.380">
            naiva praveśayetsaṃvitsaṅkocananibandhanam /<br />
            yāvantyeva śarīrāṇi svāṅgavatsyuḥ sunirbharām // 380
             <span class="ref">AbhT_28.380</span></p>
         
         <p id="AbhT_28.381">
            ekāṃ saṃvidamāviśya cakre tāvanti pūjayet /<br />
            praviṣṭaścetpramādena saṅkocaṃ na vrajettataḥ // 381
             <span class="ref">AbhT_28.381</span></p>
         
         <p id="AbhT_28.382">
            prastutaṃ svasamācāraṃ tena sākaṃ samācaret /<br />
            sa tvanugrahaśaktyā cedviddhastattanmayībhavet // 382
             <span class="ref">AbhT_28.382</span></p>
         
         <p id="AbhT_28.383">
            vāmāviddhastu tannindetpaścāttaṃ ghātayedapi /<br />
            śrīmatpicumate coktamādau yatnena rakṣayet // 383
             <span class="ref">AbhT_28.383</span></p>
         
         <p id="AbhT_28.384">
            praveśaṃ saṃpaviṣṭasya na vicāraṃ tu kārayet /<br />
            lokācārasthito yastu praviṣṭe tādṛśe tu saḥ // 384
             <span class="ref">AbhT_28.384</span></p>
         
         <p id="AbhT_28.385">
            akṛtvā taṃ samācāraṃ punaścakraṃ prapūjayet /<br />
            atha vacmi guroḥ śāstravyākhyākramamudāhṛtam // 385
             <span class="ref">AbhT_28.385</span></p>
         
         <p id="AbhT_28.386">
            devyāyāmalaśāstrādau tuhinābhīśumaulinā /<br />
            kalpavittatsamūhajñaḥ śāstravitsaṃhitārthavit // 386
             <span class="ref">AbhT_28.386</span></p>
         
         <p id="AbhT_28.387">
            sarvaśāstrārthavicceti gururbhinno@padiśyate /<br />
            yo yatra śāstre svabhyastajñāno vyākhyāṃ carettu saḥ // 387
             <span class="ref">AbhT_28.387</span></p>
         
         <p id="AbhT_28.388">
            nānyathā tadabhāvaścetsarvathā so@pyathācaret /<br />
            śrībhairavakule coktaṃ kalpādijñatvamīdṛśam // 388
             <span class="ref">AbhT_28.388</span></p>
         
         <p id="AbhT_28.389">
            gurorlakṣaṇametāvatsaṃpūrṇajñānataiva yā /<br />
            tatrāpi yāsya cidvṛttikarmibhit sāpyavāntarā // 389
             <span class="ref">AbhT_28.389</span></p>
         
         <p id="AbhT_28.390">
            devyāyāmala uktaṃ taddvāpañcāśāhva āhnike /<br />
            deva eva gurutvena tiṣṭhāsurdaśadhā bhavet // 390
             <span class="ref">AbhT_28.390</span></p>
         
         <p id="AbhT_28.391">
            ucchuṣmaśavaracaṇḍagumataṅgaghorāntakograhalahalakāḥ /<br />
            krodhī huluhulurete daśa guravaḥ śivamayāḥ pūrve // 391
             <span class="ref">AbhT_28.391</span></p>
         
         <p id="AbhT_28.392">
            te svāṃśacittavṛttikrameṇa pauruṣaśarīramāsthāya /<br />
            anyonyabhinnasaṃvitkriyā api jñānaparipūrṇāḥ // 392
             <span class="ref">AbhT_28.392</span></p>
         
         <p id="AbhT_28.393">
            sarve@limāṃsanidhuvanadīkṣārcanaśāstrasevane niratāḥ /<br />
            abhimānaśamakrodhakṣamādiravāntaro bhedaḥ // 393
             <span class="ref">AbhT_28.393</span></p>
         
         <p id="AbhT_28.394">
            itthaṃ vijñāya sadā śiṣyaḥ sampūrṇaśāstraboddhāram /<br />
            vyākhyāyai gurumabhyarthayeta pūjāpuraḥsaraṃ matimān // 394
             <span class="ref">AbhT_28.394</span></p>
         
         <p id="AbhT_28.395">
            so@pi svaśāsanīye paraśiṣye@pivāpi tādṛśaṃ śāstram /<br />
            śrotuṃ yogye kuryādvyākhyānaṃ vaiṣṇavādyadhare // 395
             <span class="ref">AbhT_28.395</span></p>
         
         <p id="AbhT_28.396">
            karuṇārasaparipūrṇo guruḥ punarmarmadhāmaparivarjam /<br />
            adhame@pi hi vyākuryātsambhāvya hi śaktipātavaicitryam // 396
             <span class="ref">AbhT_28.396</span></p>
         
         <p id="AbhT_28.397">
            liptāyāṃ bhuvi pīṭhe caturasre paṅkajatrayaṃ kajage /<br />
            kuryādvidyāpīṭhaṃ syādrasavahnyaṅgulaṃ tvetat // 397
             <span class="ref">AbhT_28.397</span></p>
         
         <p id="AbhT_28.398">
            madhye vāgīśānīṃ dakṣottarayorgurūngaṇeśaṃ ca /<br />
            adhare kaje ca kalpeśvaraṃ prapūjyārghapuṣpatarpaṇakaiḥ // 398
             <span class="ref">AbhT_28.398</span></p>
         
         <p id="AbhT_28.399">
            sāmānyavidhiniyuktārghapātrayogena cakramatha samyak /<br />
            santarpya vyākhyānaṃ kuryātsambandhapūrvakaṃ matimān // 399
             <span class="ref">AbhT_28.399</span></p>
         
         <p id="AbhT_28.400">
            sūtrapadavākyapaṭalagranthakramayojanena sambandhāt /<br />
            avyāhatapūrvāparamupavṛhya nayeta vākyāni // 400
             <span class="ref">AbhT_28.400</span></p>
         
         <p id="AbhT_28.401">
            maṇḍūkaplavasiṃhāvalokanādyairyathāyathaṃ nyāyaiḥ /<br />
            avihatapūrvāparakaṃ śāstrārthaṃ yojayedasaṅkīrṇam // 401
             <span class="ref">AbhT_28.401</span></p>
         
         <p id="AbhT_28.402">
            tantrāvartanabādhaprasaṅgatarkādibhiśca sannyāyaiḥ /<br />
            vastu vadedvākyajño vastvantarato viviktatāṃ vidadhat // 402
             <span class="ref">AbhT_28.402</span></p>
         
         <p id="AbhT_28.403">
            yadyadvyāhṛtipadavīmāyāti tadeva dṛḍhatarairnyāyaiḥ /<br />
            balavatkuryāddūṣyaṃ yadyapyagre bhaviṣyatsyāt // 403
             <span class="ref">AbhT_28.403</span></p>
         
         <p id="AbhT_28.404">
            dṛḍharacitapūrvapakṣaproddharaṇapathena vastu yadvācyam /<br />
            śiṣyamatāvārohati tadāśu saṃśayaviparyayairvikalam // 404
             <span class="ref">AbhT_28.404</span></p>
         
         <p id="AbhT_28.405">
            bhāṣā nyāyo vādo layaḥ kramo yadyadeti śiṣyasya /<br />
            sambodhopāyatvaṃ tathaiva gururāśrayedvyākhyām // 405
             <span class="ref">AbhT_28.405</span></p>
         
         <p id="AbhT_28.406">
            vācyaṃ vastu samāpya pratarpaṇaṃ pūjanaṃ bhaveccakre /<br />
            punaraparaṃ vastu vadetpaṭalādūrdhvaṃ tu no jalpet // 406
             <span class="ref">AbhT_28.406</span></p>
         
         <p id="AbhT_28.407">
            vyākhyānte kṣamayitvā visṛjya sarvaṃ kṣipedagādhajale /<br />
            śāstrādimadhyanidhane viśeṣataḥ pūjanaṃ kuryāt // 407
             <span class="ref">AbhT_28.407</span></p>
         
         <p id="AbhT_28.408">
            viśeṣapūjanaṃ kuryātsamayebhyaśca niṣkṛtau /<br />
            avikalpamaterna syuḥ prāyaścittāni yadyapi // 408
             <span class="ref">AbhT_28.408</span></p>
         
         <p id="AbhT_28.409">
            tathāpyatattvavidvargānugrahāya tathā caret /<br />
            śrīpicau ca smṛtereva pāpaghnatve kathaṃ vibho // 409
             <span class="ref">AbhT_28.409</span></p>
         
         <p id="AbhT_28.410">
            prāyaścittavidhiḥ prokta iti devyā pracodite /<br />
            satyaṃ smaraṇameveha sakṛjjaptaṃ vimocayet // 410
             <span class="ref">AbhT_28.410</span></p>
         
         <p id="AbhT_28.411">
            sarvasmātkarmaṇo jālātsmṛtitattvakalāvidaḥ /<br />
            tathāpi sthitirakṣārthaṃ kartavyaścodito vidhiḥ // 411
             <span class="ref">AbhT_28.411</span></p>
         
         <p id="AbhT_28.412">
            atattvavedino ye hi caryāmātraikaniṣṭhitāḥ /<br />
            teṣāṃ dolāyite citte jñānahāniḥ prajāyate // 412
             <span class="ref">AbhT_28.412</span></p>
         
         <p id="AbhT_28.413">
            tasmādvikalparahitaḥ saṃvṛtyuparato yadi /<br />
            śāstracaryāsadāyattaiḥ saṅkaraṃ tadvivarjayet // 413
             <span class="ref">AbhT_28.413</span></p>
         
         <p id="AbhT_28.414">
            saṅkaraṃ vā samanvicchetprāyaścittaṃ samācaret /<br />
            yathā teṣāṃ na śāstrārthe dolārūḍhā matirbhavet // 414
             <span class="ref">AbhT_28.414</span></p>
         
         <p id="AbhT_28.415">
            yatsvayaṃ śivahastākhye vidhau saṃcoditaṃ purā /<br />
            śataṃ japtvāsya cāstrasya mucyate strīvadhādṛte // 415
             <span class="ref">AbhT_28.415</span></p>
         
         <p id="AbhT_28.416">
            śaktināśānmahādoṣo narakaṃ śāśvataṃ priye /<br />
            iti śrīratnamālāyāṃ samayollaṅghane kṛte // 416
             <span class="ref">AbhT_28.416</span></p>
         
         <p id="AbhT_28.417">
            kulajānāṃ samākhyātā niṣkṛtirduṣṭakartarī /<br />
            śrīpūrve samayānāṃ tu śodhanāyoditaṃ yathā // 417
             <span class="ref">AbhT_28.417</span></p>
         
         <p id="AbhT_28.418">
            mālinī mātṛkā vāpi japyā lakṣatrayāntakam /<br />
            pratiṣṭhitasya pūrāderdarśane@nadhikāriṇā // 418
             <span class="ref">AbhT_28.418</span></p>
         
         <p id="AbhT_28.419">
            prāyaścittaṃ prakartavyamiti śrībrahmayāmale /<br />
            brahmaghno gurutalpastho vīradravyaharastathā // 419
             <span class="ref">AbhT_28.419</span></p>
         
         <p id="AbhT_28.420">
            devadravyahṛdākāraprahartā liṅgabhedakaḥ /<br />
            nityādilopakṛdbhraṣṭasvakamātrāparicchadaḥ // 420
             <span class="ref">AbhT_28.420</span></p>
         
         <p id="AbhT_28.421">
            śaktivyaṅgatvakṛdyogijñānihantā vilopakaḥ /<br />
            naimittikānāṃ lakṣādikramāddvidviguṇaṃ japet // 421
             <span class="ref">AbhT_28.421</span></p>
         
         <p id="AbhT_28.422">
            vratena kenacidyukto mitabhugbrahmacaryavān /<br />
            dūtīparigrahe@nyatra gataścetkāmamohitaḥ // 422
             <span class="ref">AbhT_28.422</span></p>
         
         <p id="AbhT_28.423">
            lakṣajāpaṃ tataḥ kuryādityuktaṃ brahmayāmale /<br />
            dīkṣābhiṣekanaimittavidhyante gurupūjanam // 423
             <span class="ref">AbhT_28.423</span></p>
         
         <p id="AbhT_28.424">
            aparedyuḥ sadā kāryaṃ siddhayogīśvarīmate /<br />
            pūrvoktalakṣaṇopetaḥ kavistrikasatattvavit // 424
             <span class="ref">AbhT_28.424</span></p>
         
         <p id="AbhT_28.425">
            sa guruḥ sarvadā grāhyastyaktvānyaṃ tatsthitaṃ tvapi /<br />
            maṇḍale svastikaṃ kṛtvā tatra haimādikāsanam // 425
             <span class="ref">AbhT_28.425</span></p>
         
         <p id="AbhT_28.426">
            kṛtvārcayeta tatrasthamadhvānaṃ sakalāntakam /<br />
            tato vijñapayedbhaktyā tadadhiṣṭhitaye gurum // 426
             <span class="ref">AbhT_28.426</span></p>
         
         <p id="AbhT_28.427">
            sa tatra pūjyaḥ svairmantraiḥ puṣpadhūpārghavistaraiḥ /<br />
            samālambhanasadvastrairnaivedyaistarpaṇaiḥ kramāt // 427
             <span class="ref">AbhT_28.427</span></p>
         
         <p id="AbhT_28.428">
            āśāntaṃ pūjayitvainaṃ dakṣiṇābhiryajecchiśuḥ /<br />
            sarvasvamasmai saṃdadyādātmānamapi bhāvitaḥ // 428
             <span class="ref">AbhT_28.428</span></p>
         
         <p id="AbhT_28.429">
            atoṣayitvā tu guruṃ dakṣiṇābhiḥ samantataḥ /<br />
            tattvajño@pyṛṇabandhena tena yātyadhikāritām // 429
             <span class="ref">AbhT_28.429</span></p>
         
         <p id="AbhT_28.430">
            gurupūjāmakurvāṇaḥ śataṃ janmāni jāyate /<br />
            adhikārī tato muktiṃ yātīti skandayāmale // 430
             <span class="ref">AbhT_28.430</span></p>
         
         <p id="AbhT_28.431">
            tasmādavaśyaṃ dātavyā gurave dakṣiṇā punaḥ /<br />
            pūrvaṃ hi yāgāṅgatayā proktaṃ tattuṣṭaye tvidam // 431
             <span class="ref">AbhT_28.431</span></p>
         
         <p id="AbhT_28.432">
            tajjuṣṭamatha tasyājñāṃ prāpyāśnīyātsvayaṃ śiśuḥ /<br />
            tataḥ prapūjayeccakraṃ yathāvibhavasambhavam // 432
             <span class="ref">AbhT_28.432</span></p>
         
         <p id="AbhT_28.433">
            akṛtvā guruyāgaṃ tu kṛtamapyakṛtaṃ yataḥ /<br />
            tasmātprayatnataḥ kāryo guruyāgo yathābalam // 433
             <span class="ref">AbhT_28.433</span></p>
         
         <p id="AbhT_28.434">
            atatrastho@pi hi guruḥ pūjyaḥ saṃkalpya pūrvavat /<br />
            taddravyaṃ devatākṛtye kuryādbhaktajaneṣvatha // 434
             <span class="ref">AbhT_28.434</span></p>
         
         <p id="AbhT_28.435">
            parvapavitraprabhṛtiprabhedi naimittikaṃ tvidaṃ karma /
             <span class="ref">AbhT_28.435</span></p>
         
         
         <p>:C29 atha śrītantrāloke ekonatriṃśamāhnikam</p>
         
         
         <p id="AbhT_29.1">
            atha samucitādhikāriṇa uddiśya rahasya ucyate@tra vidhiḥ /<br />
            atha sarvāpyupāseyaṃ kulaprakriyayocyate // 1
             <span class="ref">AbhT_29.1</span></p>
         
         <p id="AbhT_29.2">
            tathā dhārādhirūḍheṣu guruśiṣyeṣu yocitā /<br />
            uktaṃ ca parameśena sāratvaṃ kramapūjane // 2
             <span class="ref">AbhT_29.2</span></p>
         
         <p id="AbhT_29.3">
            siddhakramaniyuktasya māsenaikena yadbhavet /<br />
            na tadvarṣasahasraiḥ syānmantraughairvividhairiti // 3
             <span class="ref">AbhT_29.3</span></p>
         
         <p id="AbhT_29.4">
            kulaṃ ca parameśasya śaktiḥ sāmarthyamūrdhvatā /<br />
            svātantryamojo vīryaṃ ca piṇḍaḥ saṃviccharīrakam // 4
             <span class="ref">AbhT_29.4</span></p>
         
         <p id="AbhT_29.5">
            tathātvena samastāni bhāvajātāni paśyataḥ /<br />
            dhvastaśaṅkāsamūhasya yāgastādṛśa eva saḥ // 5
             <span class="ref">AbhT_29.5</span></p>
         
         <p id="AbhT_29.6">
            tādṛgrūpanirūḍhyarthaṃ manovākkāyavartmanā /<br />
            yadyatsamācaredvīraḥ kulayāgaḥ sa sa smṛtaḥ // 6
             <span class="ref">AbhT_29.6</span></p>
         
         <p id="AbhT_29.7">
            bahiḥ śaktau yāmale ca dehe prāṇapathe matau /<br />
            iti ṣoḍhā kulejyā syātpratibhedaṃ vibhedinī // 7
             <span class="ref">AbhT_29.7</span></p>
         
         <p id="AbhT_29.8">
            snānamaṇḍalakuṇḍādi ṣoḍhānyāsādi yanna tat /<br />
            kiñcidatropayujyeta kṛtaṃ vā khaṇḍanāya no // 8
             <span class="ref">AbhT_29.8</span></p>
         
         <p id="AbhT_29.9">
            ṣaṇmaṇḍalavinirmuktaṃ sarvāvaraṇavarjitam /<br />
            jñānajñeyamayaṃ kaulaṃ proktaṃ traiśirase mate // 9
             <span class="ref">AbhT_29.9</span></p>
         
         <p id="AbhT_29.10">
            atra yāge ca yaddravyaṃ niṣiddhaṃ śāstrasantatau /<br />
            tadeva yojayeddhīmānvāmāmṛtapariplutam // 10
             <span class="ref">AbhT_29.10</span></p>
         
         <p id="AbhT_29.11">
            śrībrahmayāmale@pyuktaṃ surā śivaraso bahiḥ /<br />
            tāṃ vinā bhuktimuktī no piṣṭakṣaudraguḍaistu sā // 11
             <span class="ref">AbhT_29.11</span></p>
         
         <p id="AbhT_29.12">
            strīnapuṃsakapuṃrūpā tu pūrvāparabhogadā /<br />
            drākṣotthaṃ tu paraṃ tejo bhairavaṃ kalpanojjhitam // 12
             <span class="ref">AbhT_29.12</span></p>
         
         <p id="AbhT_29.13">
            etatsvayaṃ rasaḥ śuddhaḥ prakāśānandacinmayaḥ /<br />
            devatānāṃ priyaṃ nityaṃ tasmādetatpivetsadā // 13
             <span class="ref">AbhT_29.13</span></p>
         
         <p id="AbhT_29.14">
            śrīmatkramarahasye ca nyarūpi parameśinā /<br />
            arghapātraṃ yāgadhāma dīpa ityucyate trayam // 14
             <span class="ref">AbhT_29.14</span></p>
         
         <p id="AbhT_29.15">
            rahasyaṃ kaulike yāge tatrārghaḥ śaktisaṃgamāt /<br />
            bhūvastrakāyapīṭhākhyaṃ dhāma cotkarṣabhāk kramāt // 15
             <span class="ref">AbhT_29.15</span></p>
         
         <p id="AbhT_29.16">
            dīpā ghṛtotthā gāvo hi bhūcaryo devatāḥ smṛtāḥ /<br />
            iti jñātvā traye@muṣminyatnavānkauliko bhavet // 16
             <span class="ref">AbhT_29.16</span></p>
         
         <p id="AbhT_29.17">
            tenārghapātraprādhānyaṃ jñātvā dravyāṇi śambhunā /<br />
            yānyuktānyaviśaṅko@tra bhavecchaṅkā hi dūṣikā // 17
             <span class="ref">AbhT_29.17</span></p>
         
         <p id="AbhT_29.18">
            yāgauko gandhadhūpāḍhyaṃ praviśya prāgudaṅmukhaḥ /<br />
            parayā vā@tha mālinyā vilomāccānulomataḥ // 18
             <span class="ref">AbhT_29.18</span></p>
         
         <p id="AbhT_29.19">
            dāhāpyāyamayīṃ śuddhiṃ dīptasaumyavibhedataḥ /<br />
            krameṇa kuryādathavā mātṛsadbhāvamantrataḥ // 19
             <span class="ref">AbhT_29.19</span></p>
         
         <p id="AbhT_29.20">
            dīkṣāṃ cetpracikīrṣustacchodhyādhvanyāsakalpanam /<br />
            tataḥ saṃśodhyavastūni śaktyaivāmṛtatāṃ nayet // 20
             <span class="ref">AbhT_29.20</span></p>
         
         <p id="AbhT_29.21">
            parāsampuṭagā yadvā mātṛsampuṭagāpyatho /<br />
            kevalā mālinī yadvā tāḥ samasteṣu karmasu // 21
             <span class="ref">AbhT_29.21</span></p>
         
         <p id="AbhT_29.22">
            nandahetuphalairdravyairarghapātraṃ prapūrayet /<br />
            tatroktamantratādātmyādbhairavātmatvamānayet // 22
             <span class="ref">AbhT_29.22</span></p>
         
         <p id="AbhT_29.23">
            tena nirbharamātmānaṃ bahiścakrānucakragam /<br />
            vipruḍbhirūrdhvādharayorantaḥ pītyā ca tarpayet // 23
             <span class="ref">AbhT_29.23</span></p>
         
         <p id="AbhT_29.24">
            tathā pūrṇasvaraśmyoghaḥ procchaladvṛttitāvaśāt /<br />
            bahistādṛśamātmānaṃ didṛkṣurbahirarcayet // 24
             <span class="ref">AbhT_29.24</span></p>
         
         <p id="AbhT_29.25">
            arkāṅgule@tha taddvitriguṇe raktapaṭe śubhe /<br />
            vyomni sindūrasubhage rājavarttabhṛte@thavā // 25
             <span class="ref">AbhT_29.25</span></p>
         
         <p id="AbhT_29.26">
            nārikelātmake kādye madyapūrṇe@tha bhājane /<br />
            yadvā samudite rūpe maṇḍalasthe ca tadṛśi // 26
             <span class="ref">AbhT_29.26</span></p>
         
         <p id="AbhT_29.27">
            yāgaṃ kurvīta matimāṃstatrāyaṃ krama ucyate /<br />
            diśyudīcyāṃ rudrakoṇādvāyavyantaṃ gaṇeśvaram // 27
             <span class="ref">AbhT_29.27</span></p>
         
         <p id="AbhT_29.28">
            vaṭukaṃ trīn gurūnsiddhānyoginīḥ pīṭhamarcayet /<br />
            prācyāṃ diśi gaṇeśādha ārabhyābhyarcayettataḥ // 28
             <span class="ref">AbhT_29.28</span></p>
         
         <p id="AbhT_29.29">
            siddhacakraṃ dikcatuṣke gaṇeśādhastanāntakam /<br />
            khagendraḥ sahavijjāmba illā+ī+ambayā saha // 29
             <span class="ref">AbhT_29.29</span></p>
         
         <p id="AbhT_29.30">
            vaktaṣṭirvimalo@nantamekhalāmbāyutaḥ purā /<br />
            śaktyā maṅgalayā kūrma illā+ī+ambayā saha // 30
             <span class="ref">AbhT_29.30</span></p>
         
         <p id="AbhT_29.31">
            jaitro yāmye hyavijitastathā sānandamekhalaḥ /<br />
            kāmamaṅgalayā meṣaḥ kullā+ī+ambayā saha // 31
             <span class="ref">AbhT_29.31</span></p>
         
         <p id="AbhT_29.32">
            vindhyo@jito@pyajarayā saha mekhalayā pare /<br />
            macchandaḥ kuṅkuṇāmbā ca ṣaḍyugmaṃ sādhikārakam // 32
             <span class="ref">AbhT_29.32</span></p>
         
         <p id="AbhT_29.33">
            saumye marutta īśāntaṃ dvitīyā paṅktirīdṛśī /<br />
            amaravaradevacitrālivindhyaguḍikā iti kramātṣaḍamī // 33
             <span class="ref">AbhT_29.33</span></p>
         
         <p id="AbhT_29.34">
            sillā+ī eruṇayā tathā kumārī ca bodhā+ī /<br />
            samahālacchī cāparamekhalayā śaktayaḥ ṣaḍimāḥ // 34
             <span class="ref">AbhT_29.34</span></p>
         
         <p id="AbhT_29.35">
            ete hi sādhikārāḥ pūjyā yeṣāmiyaṃ bahuvibhedā /<br />
            santatiranavacchinnā citrā śiṣyapraśiṣyamayī // 35
             <span class="ref">AbhT_29.35</span></p>
         
         <p id="AbhT_29.36">
            ānandāvalibodhiprabhupādāntātha yogiśabdāntā /<br />
            etā ovallyaḥ syurmudrāṣaṭkaṃ kramāttvetat // 36
             <span class="ref">AbhT_29.36</span></p>
         
         <p id="AbhT_29.37">
            dakṣāṅguṣṭhādikaniṣṭhikāntamatha sā kanīyasī vāmāt /<br />
            dvidaśāntordhvagakuṇḍalibaindavahṛnnābhikandamiti chu mmāḥ // 37
             <span class="ref">AbhT_29.37</span></p>
         
         <p id="AbhT_29.38">
            śavarāḍabillapaṭṭillāḥ karabillāmbiśarabillāḥ /<br />
            aḍabīḍombīdakṣiṇabillāḥ kumbhārikākṣarākhyāca // 38
             <span class="ref">AbhT_29.38</span></p>
         
         <p id="AbhT_29.39">
            devīkoṭṭakulādritripurīkāmākhyamaṭṭahāsaśca /<br />
            dakṣiṇapīṭhaṃ caitatṣaṭkaṃ gharapallipīṭhagaṃ kramaśaḥ // 39
             <span class="ref">AbhT_29.39</span></p>
         
         <p id="AbhT_29.40">
            iti saṅketābhijño bhramate pīṭheṣu yadi sa siddhīpsuḥ /<br />
            acirāllabhate tattatprāpyaṃ yadyoginīvadanāt // 40
             <span class="ref">AbhT_29.40</span></p>
         
         <p id="AbhT_29.41">
            bhaṭṭendravalkalāhīndragajendrāḥ samahīdharāḥ /<br />
            ūrdhvaretasa ete ṣaḍadhikārapadojjhitāḥ // 41
             <span class="ref">AbhT_29.41</span></p>
         
         <p id="AbhT_29.42">
            adhikāro hi vīryasya prasaraḥ kulavartmani /<br />
            tadaprasarayogena te proktā ūrdhvaretasaḥ // 42
             <span class="ref">AbhT_29.42</span></p>
         
         <p id="AbhT_29.43">
            anyāśca gurutatpatnyaḥ śrīmatkālīkuloditāḥ /<br />
            anāttadehāḥ krīḍanti taistairdehairaśaṅkitāḥ // 43
             <span class="ref">AbhT_29.43</span></p>
         
         <p id="AbhT_29.44">
            prabodhitatathecchākaistajje kaulaṃ prakāśate /<br />
            tathārūpatayā tatra gurutvaṃ paribhāṣitam // 44
             <span class="ref">AbhT_29.44</span></p>
         
         <p id="AbhT_29.45">
            te viśeṣānna saṃpūjyāḥ smartavyā eva kevalam /<br />
            tato@bhyantarato vāyuvahnyormātṛkayā saha // 45
             <span class="ref">AbhT_29.45</span></p>
         
         <p id="AbhT_29.46">
            mālinī kramaśaḥ pūjyā tato@ntarmantracakrakam /<br />
            mantrasiddhaprāṇasaṃvitkaraṇātmani yā kule // 46
             <span class="ref">AbhT_29.46</span></p>
         
         <p id="AbhT_29.47">
            cakrātmake citiḥ prabhvī proktā seha kuleśvarī /<br />
            sā madhye śrīparā devī mātṛsadbhāvarūpiṇī // 47
             <span class="ref">AbhT_29.47</span></p>
         
         <p id="AbhT_29.48">
            pūjyātha tatsamāropādaparātha parāparā /<br />
            ekavīrā ca sā pūjyā yadivā sakuleśvarā // 48
             <span class="ref">AbhT_29.48</span></p>
         
         <p id="AbhT_29.49">
            prasarecchaktirucchūnā sollāso bhairavaḥ punaḥ /<br />
            saṅghaṭṭānandaviśrāntyā yugmamitthaṃ prapūjayet // 49
             <span class="ref">AbhT_29.49</span></p>
         
         <p id="AbhT_29.50">
            mahāprakāśarūpāyāḥ saṃvido visphuliṅgavat /<br />
            yo raśmyoghastamevātra pūjayeddevatāgaṇam // 50
             <span class="ref">AbhT_29.50</span></p>
         
         <p id="AbhT_29.51">
            antardvādaśakaṃ pūjyaṃ tato@ṣṭāṣṭākameva ca /<br />
            catuṣkaṃ vā yathecchaṃ vā kā saṅkhyā kila raśmiṣu // 51
             <span class="ref">AbhT_29.51</span></p>
         
         <p id="AbhT_29.52">
            māheśī vairiñcī kaumārī vaiṣṇavī caturdikkam /<br />
            aindrī yāmyā muṇḍā yogeśīrīśatastu koṇeṣu // 52
             <span class="ref">AbhT_29.52</span></p>
         
         <p id="AbhT_29.53">
            pavanāntamaghorādikamaṣṭakamasminnathāṣṭake kramaśaḥ /<br />
            saṅghaṭṭānandadṛśā sampūjyaṃ yāmalībhūtam // 53
             <span class="ref">AbhT_29.53</span></p>
         
         <p id="AbhT_29.54">
            aṣṭāṣṭake@pi hi vidhau nānānāmaprapañcite bahudhā /<br />
            vidhireṣa eva vihitastatsaṃkhyā dīpamālā syāt // 54
             <span class="ref">AbhT_29.54</span></p>
         
         <p id="AbhT_29.55">
            śrīratnamālāśāstre tu varṇasaṃkhyāḥ pradīpakāḥ /<br />
            varṇāṃśca mukhyapūjyāyā vidyāyā gaṇayetsudhīḥ // 55
             <span class="ref">AbhT_29.55</span></p>
         
         <p id="AbhT_29.56">
            pīṭhakṣetrādibhiḥ sākaṃ kuryādvā kulapūjanam /<br />
            yathā śrīmādhavakule parameśena bhāṣitam // 56
             <span class="ref">AbhT_29.56</span></p>
         
         <p id="AbhT_29.57">
            sṛṣṭisaṃsthitisaṃhārānāmakramacatuṣṭayam /<br />
            pīṭhaśmaśānasahitaṃ pūjayedbhogamokṣayoḥ // 57
             <span class="ref">AbhT_29.57</span></p>
         
         <p id="AbhT_29.58">
            ātmano vāthavā śakteścakrasyātha smaredimam /<br />
            nyasyatvena vidhiṃ dehe pīṭhākhye pārameśvaram // 58
             <span class="ref">AbhT_29.58</span></p>
         
         <p id="AbhT_29.59">
            aṭṭahāsaṃ śikhāsthāne caritraṃ ca karandhrake /<br />
            śrutyoḥ kaulagiriṃ nāsārandhrayośca jayantikām // 59
             <span class="ref">AbhT_29.59</span></p>
         
         <p id="AbhT_29.60">
            bhruvorujjayinīṃ vaktre prayāgaṃ hṛdaye punaḥ /<br />
            vārāṇasīṃ skandhayuge śrīpīṭhaṃ virajaṃ gale // 60
             <span class="ref">AbhT_29.60</span></p>
         
         <p id="AbhT_29.61">
            eḍābhīmudare hālāṃ nābhau kande tu gośrutim /<br />
            upasthe marukośaṃ ca nagaraṃ pauṇḍravardhanam // 61
             <span class="ref">AbhT_29.61</span></p>
         
         <p id="AbhT_29.62">
            elāpuraṃ purastīraṃ sakthyūrvordakṣiṇāditaḥ /<br />
            kuḍyākeśīṃ ca sopānaṃ māyāpūkṣīrake tathā // 62
             <span class="ref">AbhT_29.62</span></p>
         
         <p id="AbhT_29.63">
            jānujaṅghe gulphayugme tvāmrātanṛpasadmanī /<br />
            pādādhāre tu vairiñcīṃ kālāgnyavadhidārikām // 63
             <span class="ref">AbhT_29.63</span></p>
         
         <p id="AbhT_29.64">
            nāhamasmi nacānyo@sti kevalāḥ śaktayastvaham /<br />
            ityevaṃvāsanāṃ kuryātsarvadā smṛtimātrataḥ // 64
             <span class="ref">AbhT_29.64</span></p>
         
         <p id="AbhT_29.65">
            na tithirna ca nakṣatraṃ nopavāso vidhīyate /<br />
            grāmyadharmarataḥ siddhyetsarvadā smaraṇena hi // 65
             <span class="ref">AbhT_29.65</span></p>
         
         <p id="AbhT_29.66">
            mātaṅgakṛṣṇasaunikakārmukacārmikavikoṣidhātuvibhedāḥ /<br />
            mātsyikacākrikadayitāsteṣāṃ patnyo navātra navayāge // 66
             <span class="ref">AbhT_29.66</span></p>
         
         <p id="AbhT_29.67">
            saṅgamavaruṇākulagiryaṭṭahāsajayantīcaritrakāmrakakoṭṭam /<br />
            haimapuraṃ navamaṃ syānmadhye tāsāṃ ca cakriṇī mukhyā // 67
             <span class="ref">AbhT_29.67</span></p>
         
         <p id="AbhT_29.68">
            bījaṃ sā pīḍayate rasaśalkavibhāgato@tra kuṇḍalinī /<br />
            adhyuṣṭapīṭhanetrī kandasthā viśvato bhramati // 68
             <span class="ref">AbhT_29.68</span></p>
         
         <p id="AbhT_29.69">
            iṣṭvā cakrodayaṃ tvitthaṃ madhye pūjyā kuleśvarī /<br />
            saṅkarṣiṇī tadantānte saṃhārāpyāyakāriṇī // 69
             <span class="ref">AbhT_29.69</span></p>
         
         <p id="AbhT_29.70">
            ekavīrā cakrayuktā cakrayāmalagāpi vā /<br />
            īśendrāgniyamakravyātkavāyūdakṣu hāsataḥ // 70
             <span class="ref">AbhT_29.70</span></p>
         
         <p id="AbhT_29.71">
            trikaṃ trikaṃ yajedetadbhāvisvatrikasaṃyutam /<br />
            hṛtkuṇḍalī bhruvormadhyametadeva kramāttrayam // 71
             <span class="ref">AbhT_29.71</span></p>
         
         <p id="AbhT_29.72">
            śmaśānāni kramātkṣetrabhavaṃ sadyoginīgaṇam /<br />
            vasvaṅgulonnatānūrdhvavartulān kṣāmamadhyakān // 72
             <span class="ref">AbhT_29.72</span></p>
         
         <p id="AbhT_29.73">
            raktavartīñśrutidṛśo dīpānkurvīta sarpiṣā /<br />
            yatkiñcidathavā madhye svānuṣṭhānaṃ prapūjayet // 73
             <span class="ref">AbhT_29.73</span></p>
         
         <p id="AbhT_29.74">
            advaitameva na dvaitamityājñā parameśituḥ /<br />
            siddhāntavaiṣṇavādyuktā mantrā malayutāstataḥ // 74
             <span class="ref">AbhT_29.74</span></p>
         
         <p id="AbhT_29.75">
            tāvattejo@sahiṣṇutvānnirjīvāḥ syurihādvaye /<br />
            kalaśaṃ netrabandhādi maṇḍalaṃ sruksruvānalam // 75
             <span class="ref">AbhT_29.75</span></p>
         
         <p id="AbhT_29.76">
            hitvātra siddhiḥ sanmadye pātre madhye kṛśāṃ yajet /<br />
            ahorātramimaṃ yāgaṃ kurvataścāpare@hani // 76
             <span class="ref">AbhT_29.76</span></p>
         
         <p id="AbhT_29.77">
            vīrabhojye kṛte@vaśyaṃ mantrāḥ siddhyantyayatnataḥ /<br />
            pīṭhastotraṃ paṭhedatra yāge bhāgyāvahāhvaye // 77
             <span class="ref">AbhT_29.77</span></p>
         
         <p id="AbhT_29.78">
            mūrtīrevāthavā yugmarūpā vīrasvarūpiṇīḥ /<br />
            avadhūtā nirācārāḥ pūjayetkramaśo budhaḥ // 78
             <span class="ref">AbhT_29.78</span></p>
         
         <p id="AbhT_29.79">
            eka evātha kauleśaḥ svayaṃ bhūtvāpi tāvatīḥ /<br />
            śaktīryāmalayogena tarpayedviśvarūpavat // 79
             <span class="ref">AbhT_29.79</span></p>
         
         <p id="AbhT_29.80">
            kramo nāma na kaścitsyātprakāśamayasaṃvidi /<br />
            cidabhāvo hi nāstyeva tenākālaṃ tu tarpaṇam // 80
             <span class="ref">AbhT_29.80</span></p>
         
         <p id="AbhT_29.81">
            atra krame bhedataroḥ samūlamunmūlanādāsanapakṣacarcā /<br />
            pṛthaṅna yuktā parameśvaro hi svaśaktidhāmnīva viśaṃśramīti // 81
             <span class="ref">AbhT_29.81</span></p>
         
         <p id="AbhT_29.82">
            tato japaḥ prakartavyastrilakṣādivibhedataḥ /<br />
            uktaṃ śrīyogasañcāre sa ca citrasvarūpakaḥ // 82
             <span class="ref">AbhT_29.82</span></p>
         
         <p id="AbhT_29.83">
            udaye saṅgame śāntau trilakṣo japa ucyate /<br />
            āsye gamāgame sūtre haṃsākhye śaivayugmake // 83
             <span class="ref">AbhT_29.83</span></p>
         
         <p id="AbhT_29.84">
            pañcalakṣā ime proktā daśāṃśaṃ homamācaret /<br />
            netre gamāgame vaktre haṃse caivākṣasūtrake // 84
             <span class="ref">AbhT_29.84</span></p>
         
         <p id="AbhT_29.85">
            śivaśaktisamāyoge ṣaḍlakṣo japa ucyate /<br />
            netre gamāgame karṇe haṃse vaktre ca bhāmini // 85
             <span class="ref">AbhT_29.85</span></p>
         
         <p id="AbhT_29.86">
            haste ca yugmake caiva japaḥ saptavidhaḥ smṛtaḥ /<br />
            netre gamāgame karṇāvāsyaṃ guhyaṃ ca guhyakam // 86
             <span class="ref">AbhT_29.86</span></p>
         
         <p id="AbhT_29.87">
            śatāreṣu ca madhyasthaṃ sahasrāreṣu bhāmini /<br />
            japa eṣa rudralakṣo homo@pyatra daśāṃśataḥ // 87
             <span class="ref">AbhT_29.87</span></p>
         
         <p id="AbhT_29.88">
            netre gamāgame karṇau mukhaṃ brahmabilāntaram /<br />
            stanau hastau ca pādau ca guhyacakre dvirabhyaset // 88
             <span class="ref">AbhT_29.88</span></p>
         
         <p id="AbhT_29.89">
            yatra yatra gataṃ cakṣuryatra yatra gataṃ manaḥ /<br />
            haṃsastatra dvirabhyasyo vikāsākuñcanātmakaḥ // 89
             <span class="ref">AbhT_29.89</span></p>
         
         <p id="AbhT_29.90">
            sa ātmā mātṛkā devī śivo dehavyavasthitaḥ /<br />
            anyaḥ so@nyo@hamityevaṃ vikalpaṃ nācaredyataḥ // 90
             <span class="ref">AbhT_29.90</span></p>
         
         <p id="AbhT_29.91">
            yo vilpayate tasya siddhimuktī sudūrataḥ /<br />
            atha ṣoḍaśalakṣādiprāṇacāre puroktavat // 91
             <span class="ref">AbhT_29.91</span></p>
         
         <p id="AbhT_29.92">
            śuddhāśuddhavikalpānāṃ tyāga ekānta ucyate /<br />
            tatrasthaḥ svayamevaiṣa juhoti ca japatyapi // 92
             <span class="ref">AbhT_29.92</span></p>
         
         <p id="AbhT_29.93">
            japaḥ sañjalpavṛttiśca nādāmarśasvarūpiṇī /<br />
            tadāmṛṣṭasya cidvahnau layo homaḥ prakīrtitaḥ // 93
             <span class="ref">AbhT_29.93</span></p>
         
         <p id="AbhT_29.94">
            āmarśaśca purā prokto devīdvādaśakātmakaḥ /<br />
            dve antye saṃvidau tatra layarūpāhutikriyā // 94
             <span class="ref">AbhT_29.94</span></p>
         
         <p id="AbhT_29.95">
            daśānyāstadupāyāyetyevaṃ home daśāṃśatām /<br />
            śrīśambhunātha ādikṣattrikārthāmbhodhicandramāḥ // 95
             <span class="ref">AbhT_29.95</span></p>
         
         <p id="AbhT_29.96">
            sākaṃ bāhyasthayā śaktyā yadā tveṣa samarcayet /<br />
            tadāyaṃ parameśokto rahasyo bhaṇyate vidhiḥ // 96
             <span class="ref">AbhT_29.96</span></p>
         
         <p id="AbhT_29.97">
            uktaṃ śrīyogasañcāre brahmacarye sthitiṃ bhajet /<br />
            ānando brahma paramaṃ tacca dehe tridhā sthitam // 97
             <span class="ref">AbhT_29.97</span></p>
         
         <p id="AbhT_29.98">
            upakāri dvayaṃ tatra phalamanyattadātmakam /<br />
            oṣṭhyāntyatritayāsevī brahmacārī sa ucyate // 98
             <span class="ref">AbhT_29.98</span></p>
         
         <p id="AbhT_29.99">
            tadvarjitā ye paśava ānandaparivarjitāḥ /<br />
            ānandakṛttrimāhārāstadvarjaṃ cakrayājakāḥ // 99
             <span class="ref">AbhT_29.99</span></p>
         
         <p id="AbhT_29.100">
            dvaye@pi niraye yānti raurave bhīṣaṇe tviti /<br />
            śakterlakṣaṇametāvattadvato hyavibheditā // 100
             <span class="ref">AbhT_29.100</span></p>
         
         <p id="AbhT_29.101">
            tādṛśīṃ tena tāṃ kuryānnatu varṇādyapekṣaṇam /<br />
            laukikālaukikadvyātmasaṅgāttādātmyato@dhikāt // 101
             <span class="ref">AbhT_29.101</span></p>
         
         <p id="AbhT_29.102">
            kāryahetusahotthā sā tridhoktā śāsane guroḥ /<br />
            sākṣātparamparāyogāttattulyeti tridhā punaḥ // 102
             <span class="ref">AbhT_29.102</span></p>
         
         <p id="AbhT_29.103">
            śrīsarvācārahṛdaye tadetadupasaṃhṛtam /<br />
            ṣaḍetāḥ śaktayaḥ proktā bhuktimuktiphalapradāḥ // 103
             <span class="ref">AbhT_29.103</span></p>
         
         <p id="AbhT_29.104">
            dvābhyāṃ tu sṛṣṭisaṃhārau tasmānmelakamuttamam /<br />
            tāmāhṛtya mitho@bhyarcya tarpayitvā parasparam // 104
             <span class="ref">AbhT_29.104</span></p>
         
         <p id="AbhT_29.105">
            antaraṅgakrameṇaiva mukhyacakrasya pūjanam /<br />
            yadevānandasandohi saṃvido hyantaraṅgakam // 105
             <span class="ref">AbhT_29.105</span></p>
         
         <p id="AbhT_29.106">
            tatpradhānaṃ bhaveccakramanucakramato@param /<br />
            vikāsāttṛptitaḥ pāśotkartanātkṛtiśaktitaḥ // 106
             <span class="ref">AbhT_29.106</span></p>
         
         <p id="AbhT_29.107">
            cakraṃ kaseścakeḥ kṛtyā karoteśca kiloditam /<br />
            yāgaśca tarpaṇaṃ bāhye vikāsastacca kīrtyate // 107
             <span class="ref">AbhT_29.107</span></p>
         
         <p id="AbhT_29.108">
            cakrānucakrāntaragācchaktimatparikalpitāt /<br />
            prāṇagādapyathānandasyandino@bhyavahārataḥ // 108
             <span class="ref">AbhT_29.108</span></p>
         
         <p id="AbhT_29.109">
            gandhadhūpasragādeśca bāhyāducchalanaṃ citaḥ /<br />
            itthaṃ svocitavastvaṃśairanucakreṣu tarpaṇam // 109
             <span class="ref">AbhT_29.109</span></p>
         
         <p id="AbhT_29.110">
            kurvīyātāmihānyonyaṃ mukhyacakraikatākṛte /<br />
            uktaṃ ca triśirastantre vimalāsanagocaraḥ // 110
             <span class="ref">AbhT_29.110</span></p>
         
         <p id="AbhT_29.111">
            akṣaṣaṭkasya madhye tu rudrasthānaṃ samāviśet /<br />
            nijanijabhogābhogapravikāsinijasvarūpaparimarśe // 111
             <span class="ref">AbhT_29.111</span></p>
         
         <p id="AbhT_29.112">
            kramaśo@nucakradevyaḥ saṃviccakraṃ hi madhyamaṃ yānti /<br />
            svasthatanoraparasya tu tā dehādhiṣṭhitaṃ vihāya yataḥ // 112
             <span class="ref">AbhT_29.112</span></p>
         
         <p id="AbhT_29.113">
            āsata iti tadahaṃyurno pūrṇo nāpi cocchalati /<br />
            anucakradevatātmakamarīciparipūraṇādhigatavīryam // 113
             <span class="ref">AbhT_29.113</span></p>
         
         <p id="AbhT_29.114">
            tacchaktiśaktimadyugamanyonyasamunmukhaṃ bhavati /<br />
            tadyugalamūrdhvadhāmapraveśasaṃsparśajātasaṅkṣobham // 114
             <span class="ref">AbhT_29.114</span></p>
         
         <p id="AbhT_29.115">
            kṣubhnātyanucakrāṇyapi tāni tadā tanmayāni na pṛthaktu /<br />
            itthaṃ yāmalametadgalitabhidāsaṃkathaṃ yadeva syāt // 115
             <span class="ref">AbhT_29.115</span></p>
         
         <p id="AbhT_29.116">
            kramatāratamyayogātsaiva hi saṃvidvisargasaṅghaṭṭaḥ /<br />
            taddhruvadhāmānuttaramubhayātmakajagadudārasānandam // 116
             <span class="ref">AbhT_29.116</span></p>
         
         <p id="AbhT_29.117">
            no śāntaṃ nāpyuditaṃ śāntoditasūtikāraṇaṃ paraṃ kaulam /<br />
            anavacchinnapadepsustāṃ saṃvidamātmasātsadā kuryāt // 117
             <span class="ref">AbhT_29.117</span></p>
         
         <p id="AbhT_29.118">
            anavacchinnaṃ paramārthato hi rūpaṃ cito devyāḥ /<br />
            īdṛktādṛkprāyapraśamodayabhāvavilayaparikathayā // 118
             <span class="ref">AbhT_29.118</span></p>
         
         <p id="AbhT_29.119">
            anavacchinnaṃ dhāma praviśedvaisargikaṃ subhagaḥ /<br />
            śāntoditātmakaṃ dvayamatha yugapadudeti śaktiśaktimatoḥ // 119
             <span class="ref">AbhT_29.119</span></p>
         
         <p id="AbhT_29.120">
            rūpamuditaṃ parasparadhāmagataṃ śāntamātmagatameva /<br />
            ubhayamapi vastutaḥ kila yāmalamiti tathoditaṃ śāntam // 120
             <span class="ref">AbhT_29.120</span></p>
         
         <p id="AbhT_29.121">
            śaktistadvaducitāṃ sṛṣṭiṃ puṣṇāti no tadvān /<br />
            śāntoditātmakobhayarūpaparāmarśasāmyayoge@pi // 121
             <span class="ref">AbhT_29.121</span></p>
         
         <p id="AbhT_29.122">
            pravikasvaramadhyapadā śaktiḥ śāstre tataḥ kathitā /<br />
            tasyāmeva kulārthaṃ samyak saṃcārayedgurustena // 122
             <span class="ref">AbhT_29.122</span></p>
         
         <p id="AbhT_29.123">
            taddvāreṇa ca kathitakrameṇa saṃcārayeta nṛṣu /<br />
            svaśarīrādhikasadbhāvabhāvitāmiti tataḥ prāha // 123
             <span class="ref">AbhT_29.123</span></p>
         
         <p id="AbhT_29.124">
            śrīmatkallaṭanāthaḥ proktasamastārthalabdhaye vākyam /<br />
            tanmukhyacakramuktaṃ maheśinā yoginīvaktram // 124
             <span class="ref">AbhT_29.124</span></p>
         
         <p id="AbhT_29.125">
            tatraiṣa sampradāyastasmātsaṃprāpyate jñānam /<br />
            tadidamalekhyaṃ bhaṇitaṃ vaktrādvaktrasthamuktayuktyā ca // 125
             <span class="ref">AbhT_29.125</span></p>
         
         <p id="AbhT_29.126">
            vaktraṃ pradhānacakraṃ svā saṃvillikhyatāṃ ca katham /<br />
            atha sṛṣṭe dvitaye@smin śāntoditadhāmni ye@nusaṃdadhate // 126
             <span class="ref">AbhT_29.126</span></p>
         
         <p id="AbhT_29.127">
            prācyāṃ visargasattāmanavacchidi te pade rūḍhāḥ /<br />
            ye siddhimāptukāmāste@bhyuditaṃ rūpamāhareyuratho // 127
             <span class="ref">AbhT_29.127</span></p>
         
         <p id="AbhT_29.128">
            tenaiva pūjayeyuḥ saṃvinnaikaṭyaśuddhatamavapuṣā /<br />
            tadapica mitho hi vaktrātpradhānato vaktragaṃ yato bhaṇitam // 128
             <span class="ref">AbhT_29.128</span></p>
         
         <p id="AbhT_29.129">
            ajarāmarapadadānapravaṇaṃ kulasaṃjñitaṃ paramam /<br />
            ye@pyaprāptavibodhāste@bhyuditotphullayāgasaṃrūḍhāḥ // 129
             <span class="ref">AbhT_29.129</span></p>
         
         <p id="AbhT_29.130">
            tatparikalpitacakrasthadevatāḥ prāpnuvanti vijñānam /<br />
            te tatra śakticakre tenaivānandarasamayena bahiḥ // 130
             <span class="ref">AbhT_29.130</span></p>
         
         <p id="AbhT_29.131">
            dikṣu catasṛṣu proktakrameṇa gaṇanāthataḥ prabhṛti sarvam /<br />
            saṃpūjya madhyamapade kuleśayugmaṃ tvarātraye devīḥ // 131
             <span class="ref">AbhT_29.131</span></p>
         
         <p id="AbhT_29.132">
            bāhye pratyaramatha kila catuṣkamiti raśmicakramarkāram /<br />
            aṣṭakamaṣṭāṣṭakamatha vividhaṃ saṃpūjayetkrameṇa muniḥ // 132
             <span class="ref">AbhT_29.132</span></p>
         
         <p id="AbhT_29.133">
            nijadehagate dhāmani tathaiva pūjyaṃ samabhyasyet /<br />
            yattacchāntaṃ rūpaṃ tenābhyastena hṛdayasaṃvittyā // 133
             <span class="ref">AbhT_29.133</span></p>
         
         <p id="AbhT_29.134">
            śāntaṃ śivapadameti hi galitataraṅgārṇavaprakhyam /<br />
            tacchāntapadādhyāsāccakrastho devatāgaṇaḥ sarvaḥ // 134
             <span class="ref">AbhT_29.134</span></p>
         
         <p id="AbhT_29.135">
            tiṣṭhatyuparatavṛttiḥ śūnyālambī nirānandaḥ /<br />
            yo@pyanucakradṛgādisvarūpabhāk so@pi yattadāyattaḥ // 135
             <span class="ref">AbhT_29.135</span></p>
         
         <p id="AbhT_29.136">
            tenānande magnastiṣṭhatyānandasākāṅkṣaḥ /<br />
            paratatsvarūpasaṅghaṭṭamantareṇaiṣa karaṇaraśmigaṇaḥ // 136
             <span class="ref">AbhT_29.136</span></p>
         
         <p id="AbhT_29.137">
            āste hi niḥsvarūpaḥ svarūpalābhāya conmukhitaḥ /<br />
            raṇaraṇakarasānnijarasabharitabahirbhāvacarvaṇavaśena // 137
             <span class="ref">AbhT_29.137</span></p>
         
         <p id="AbhT_29.138">
            viśrāntidhāma kiñcillabdhvā svātmanyathārpayate /<br />
            tannijaviṣayārpaṇataḥ pūrṇasamucchalitasaṃvidāsāraḥ // 138
             <span class="ref">AbhT_29.138</span></p>
         
         <p id="AbhT_29.139">
            anucakradevatāgaṇaparipūraṇajātavīryavikṣobhaḥ /<br />
            cakreśvaro@pi pūrvoktayuktitaḥ procchaledrabhasāt // 139
             <span class="ref">AbhT_29.139</span></p>
         
         <p id="AbhT_29.140">
            trividho visarga itthaṃ saṅghaṭṭaḥ proditastathā śāntaḥ /<br />
            visṛjati yato vicitraḥ sargo vigataśca yatra sarga iti // 140
             <span class="ref">AbhT_29.140</span></p>
         
         <p id="AbhT_29.141">
            śrītattvarakṣaṇe śrīnigame triśiromate ca tatproktam /<br />
            kuṇḍaṃ śaktiḥ śivo liṅgaṃ melakaṃ paramaṃ padam // 141
             <span class="ref">AbhT_29.141</span></p>
         
         <p id="AbhT_29.142">
            dvābhyāṃ sṛṣṭiḥ saṃhṛtistadvisargastrividho game /<br />
            srotodvayasya niṣṭhāntamūrdhvādhaścakrabodhanam // 142
             <span class="ref">AbhT_29.142</span></p>
         
         <p id="AbhT_29.143">
            viśrāmaṃ ca samāveśaṃ suṣīṇāṃ marutāṃ tathā /<br />
            gatabhedaṃ ca yantrāṇāṃ sandhīnāṃ marmaṇāmapi // 143
             <span class="ref">AbhT_29.143</span></p>
         
         <p id="AbhT_29.144">
            dvāsaptatipade dehe sahasrāre ca nityaśaḥ /<br />
            gatyāgatyantarā vittī saṅghaṭṭayati yacchivaḥ // 144
             <span class="ref">AbhT_29.144</span></p>
         
         <p id="AbhT_29.145">
            tatprayatnātsadā tiṣṭhetsaṅghaṭṭe bhairave pade /<br />
            ubhayostannirākārabhāvasaṃprāptilakṣaṇam // 145
             <span class="ref">AbhT_29.145</span></p>
         
         <p id="AbhT_29.146">
            mātrāvibhāgarahitaṃ susphuṭārthaprakāśakam /<br />
            abhyasyedbhāvasaṃvittiṃ sarvabhāvanivartanāt // 146
             <span class="ref">AbhT_29.146</span></p>
         
         <p id="AbhT_29.147">
            sūryasomau tu saṃrudhya layavikṣepamārgataḥ /<br />
            evaṃ trividhavimarśāveśasamāpattidhāmni ya udeti // 147
             <span class="ref">AbhT_29.147</span></p>
         
         <p id="AbhT_29.148">
            saṃvitparimarśātmā dhvanistadeveha mantravīryaṃ syāt /<br />
            tatraivoditatādṛśaphalalābhasamutsukaḥ svakaṃ mantram // 148
             <span class="ref">AbhT_29.148</span></p>
         
         <p id="AbhT_29.149">
            anusandhāya sadā cedāste mantrodayaṃ sa vai vetti /<br />
            atraiva japaṃ kuryādanucakraikatvasaṃvidāgamane // 149
             <span class="ref">AbhT_29.149</span></p>
         
         <p id="AbhT_29.150">
            yugapallakṣavibhedaprapañcitaṃ nādavṛttyaiva /<br />
            śrīyogasañcare@pica mudreyaṃ yoginīpriyā paramā // 150
             <span class="ref">AbhT_29.150</span></p>
         
         <p id="AbhT_29.151">
            koṇatrayāntarāśritanityonmukhamaṇḍalacchade kamale /<br />
            satatāviyutaṃ nālaṃ ṣoḍaśadalakamalakalitasanmūlam // 151
             <span class="ref">AbhT_29.151</span></p>
         
         <p id="AbhT_29.152">
            madhyasthanālagumphitasarojayugaghaṭṭanakramādagnau /<br />
            madhyasthapūrṇasundaraśaśadharadinakarakalaughasaṅghaṭṭāt // 152
             <span class="ref">AbhT_29.152</span></p>
         
         <p id="AbhT_29.153">
            tridalāruṇavīryakalāsaṅgānmadhye@ṅkuraḥ sṛṣṭiḥ /<br />
            iti śaśadharavāsarapaticitragusaṃghaṭṭamudrayā jhaṭiti // 153
             <span class="ref">AbhT_29.153</span></p>
         
         <p id="AbhT_29.154">
            sṛṣṭyādikramamantaḥ kurvaṃsturye sthitiṃ labhate /<br />
            etatkhecaramudrāveśe@nyonyasya śaktiśaktimatoḥ // 154
             <span class="ref">AbhT_29.154</span></p>
         
         <p id="AbhT_29.155">
            pānopabhogalīlāhāsādiṣu yo bhavedvimarśamayaḥ /<br />
            avyaktadhvanirāvasphoṭaśrutinādanādāntaiḥ // 155
             <span class="ref">AbhT_29.155</span></p>
         
         <p id="AbhT_29.156">
            avyucchinnānāhatarūpaistanmantravīryaṃ syāt /<br />
            iti cakrāṣṭakarūḍhaḥ sahajaṃ japamācaran pare dhāmni // 156
             <span class="ref">AbhT_29.156</span></p>
         
         <p id="AbhT_29.157">
            yadbhairavāṣṭakapadaṃ tallabhate@ṣṭakakalābhinnam /<br />
            gamanāgamane@vasitau karṇe nayane dviliṅgasaṃparke // 157
             <span class="ref">AbhT_29.157</span></p>
         
         <p id="AbhT_29.158">
            tatsaṃmelanayoge dehāntākhye ca yāmale cakre /<br />
            kucamadhyahṛdayadeśādoṣṭhāntaṃ kaṇṭhagaṃ yadavyaktam // 158
             <span class="ref">AbhT_29.158</span></p>
         
         <p id="AbhT_29.159">
            taccakradvayamadhyagamākarṇya kṣobhavigamasamaye yat /<br />
            nirvānti tatra caivaṃ yo@ṣṭavidho nādabhairavaḥ paramaḥ // 159
             <span class="ref">AbhT_29.159</span></p>
         
         <p id="AbhT_29.160">
            jyotirdhvanisamirakṛtaḥ sā māntrī vyāptirucyate paramā /<br />
            sakalākaleśaśūnyaṃ kalāḍhyakhamale tathā kṣapaṇakaṃ ca // 160
             <span class="ref">AbhT_29.160</span></p>
         
         <p id="AbhT_29.161">
            antaḥsthaṃ kaṇṭhyoṣṭhyaṃ candrādvyāptistathonmanānteyam /<br />
            evaṃ karmaṇi karmaṇi yatra kvāpi smaran vyāptim // 161
             <span class="ref">AbhT_29.161</span></p>
         
         <p id="AbhT_29.162">
            satatamalepo jīvanmuktaḥ parabhairavībhavati /<br />
            tādṛṅmelakakalikākalitatanuḥ ko@pi yo bhavedgarbhe // 162
             <span class="ref">AbhT_29.162</span></p>
         
         <p id="AbhT_29.163">
            uktaḥ sa yoginībhūḥ svayameva jñānabhājanaṃ rudraḥ /<br />
            śrīvīrāvaliśāstre bālo@pi ca garbhago hi śivarūpaḥ // 163
             <span class="ref">AbhT_29.163</span></p>
         
         <p id="AbhT_29.164">
            ādīyate yataḥ sāraṃ tasya mukhyasya caiṣa yat /<br />
            mukhyaśca yāgastenāyamādiyāga iti smṛtaḥ // 164
             <span class="ref">AbhT_29.164</span></p>
         
         <p id="AbhT_29.165">
            tatra tatra ca śāstre@sya svarūpaṃ stutavān vibhuḥ /<br />
            śrīvīrāvalihārdeśakhamatārṇavavartiṣu // 165
             <span class="ref">AbhT_29.165</span></p>
         
         <p id="AbhT_29.166">
            śrīsiddhotphullamaryādāhīnacaryākulādiṣu /<br />
            yugmasyāsya prasādena vratayogavivarjitaḥ // 166
             <span class="ref">AbhT_29.166</span></p>
         
         <p id="AbhT_29.167">
            sarvadā smaraṇaṃ kṛtvā ādiyāgaikatatparaḥ /<br />
            śaktidehe nije nyasyedvidyāṃ kūṭamanukramāt // 167
             <span class="ref">AbhT_29.167</span></p>
         
         <p id="AbhT_29.168">
            dhyātvā candranibhaṃ padmamātmānaṃ bhāskaradyutim /<br />
            vidyāmantrātmakaṃ pīṭhadvayamatraiva melayet // 168
             <span class="ref">AbhT_29.168</span></p>
         
         <p id="AbhT_29.169">
            na paṭhyate rahasyatvātspaṣṭaiḥ śabdairmayā punaḥ /<br />
            kutūhalī tūktaśāstrasaṃpāṭhādeva lakṣayet // 169
             <span class="ref">AbhT_29.169</span></p>
         
         <p id="AbhT_29.170">
            yadbhajante sadā sarve yadvān devaśca devatā /<br />
            taccakraṃ paramaṃ devīyāgādau saṃnidhāpakam // 170
             <span class="ref">AbhT_29.170</span></p>
         
         <p id="AbhT_29.171">
            deha eva paraṃ liṅgaṃ sarvatattvātmakaṃ śivam /<br />
            devatācakrasaṃjuṣṭaṃ pūjādhāma taduttamam // 171
             <span class="ref">AbhT_29.171</span></p>
         
         <p id="AbhT_29.172">
            tadeva maṇḍalaṃ mukhyaṃ tritriśūlābjacakrakham /<br />
            tatraiva devatācakraṃ bahirantaḥ sadā yajet // 172
             <span class="ref">AbhT_29.172</span></p>
         
         <p id="AbhT_29.173">
            svasvamantraparāmarśapūrvaṃ tajjanmabhī rasaiḥ /<br />
            ānandabahulaiḥ sṛṣṭisaṃhāravidhinā spṛśet // 173
             <span class="ref">AbhT_29.173</span></p>
         
         <p id="AbhT_29.174">
            tatsparśarabhasodbuddhasaṃviccakraṃ tadīśvaraḥ /<br />
            labhate paramaṃ dhāma tarpitāśeṣadaivataḥ // 174
             <span class="ref">AbhT_29.174</span></p>
         
         <p id="AbhT_29.175">
            anuyāgoktavidhinā dravyairhṛdayahāribhiḥ /<br />
            tathaiva svasvakāmarśayogādantaḥ pratarpayet // 175
             <span class="ref">AbhT_29.175</span></p>
         
         <p id="AbhT_29.176">
            kṛtvādhāradharāṃ camatkṛtirasaprokṣākṣaṇakṣālitāmāttairmānasataḥ svabhāvakusumaiḥ
            svāmodasandohibhiḥ /<br />
            ānandāmṛtanirbharasvahṛdayānarghārghapātrakramāt tvāṃ devyā saha dehadevasadane devārcaye@harniśam
            // 176
             <span class="ref">AbhT_29.176</span></p>
         
         <p id="AbhT_29.177">
            śrīvīrāvalyamaryādaprabhṛtau śāstrasañcaye /<br />
            sa eṣa paramo yāgaḥ stutaḥ śītāṃśumaulinā // 177
             <span class="ref">AbhT_29.177</span></p>
         
         <p id="AbhT_29.178">
            athavā prāṇavṛttisthaṃ samastaṃ devatāgaṇam /<br />
            paśyetpūrvoktayuktyaiva tatraivābhyarcayedguruḥ // 178
             <span class="ref">AbhT_29.178</span></p>
         
         <p id="AbhT_29.179">
            prāṇāśritānāṃ devīnāṃ brahmanāsādibhedibhiḥ /<br />
            karandhrairviśatāpānacāndracakreṇa tarpaṇam // 179
             <span class="ref">AbhT_29.179</span></p>
         
         <p id="AbhT_29.180">
            evaṃ prāṇakrameṇaiva tarpayeddevatāgaṇam /<br />
            acirāttatprasādena jñānasiddhīrathāśnute // 180
             <span class="ref">AbhT_29.180</span></p>
         
         <p id="AbhT_29.181">
            saṃvinmātrasthitaṃ devīcakraṃ vā saṃvidarpaṇāt /<br />
            viśvābhogaprayogeṇa tarpaṇīyaṃ vipaścitā // 181
             <span class="ref">AbhT_29.181</span></p>
         
         <p id="AbhT_29.182">
            yatra sarve layaṃ yānti dahyante tattvasañcayāḥ /<br />
            tāṃ citiṃ paśya kāyasthāṃ kālānalasamaprabhām // 182
             <span class="ref">AbhT_29.182</span></p>
         
         <p id="AbhT_29.183">
            śūnyarūpe śmaśāne@smin yoginīsiddhasevite /<br />
            krīḍāsthāne mahāraudre sarvāstamitavigrahe // 183
             <span class="ref">AbhT_29.183</span></p>
         
         <p id="AbhT_29.184">
            svaraśmimaṇḍalākīrṇe dhvaṃsitadhvāntasantatau /<br />
            sarvairvikalpairnirmukte ānandapadakevale // 184
             <span class="ref">AbhT_29.184</span></p>
         
         <p id="AbhT_29.185">
            asaṃkhyacitisaṃpūrṇe śmaśāne citibhīṣaṇe /<br />
            samastadevatādhāre praviṣṭaḥ ko na siddhyati // 185
             <span class="ref">AbhT_29.185</span></p>
         
         <p id="AbhT_29.186">
            śrīmadvīrāvalīśāstre itthaṃ provāca bhairavī /<br />
            itthaṃ yāgaṃ vidhāyādau tādṛśaucityabhāginam // 186
             <span class="ref">AbhT_29.186</span></p>
         
         <p id="AbhT_29.187">
            lakṣaikīyaṃ svaśiṣyaṃ taṃ dīkṣayettādṛśi krame /<br />
            rudraśaktyā tu taṃ prokṣya devābhyāśe niveśayet // 187
             <span class="ref">AbhT_29.187</span></p>
         
         <p id="AbhT_29.188">
            bhujau tasya samālokya rudraśaktyā pradīpayet /<br />
            tayaivāsyārpayetpuṣpaṃ karayorgandhadigdhayoḥ // 188
             <span class="ref">AbhT_29.188</span></p>
         
         <p id="AbhT_29.189">
            nirālambau tu tau tasya sthāpayitvā vicintayet /<br />
            rudraśaktyākṛṣyamāṇau dīptayāṅkuśarūpayā // 189
             <span class="ref">AbhT_29.189</span></p>
         
         <p id="AbhT_29.190">
            tataḥ sa svayamādāya vastraṃ baddhadṛśirbhavet /<br />
            svayaṃ ca pātayetpuṣpaṃ tatpātāllakṣayetkulam // 190
             <span class="ref">AbhT_29.190</span></p>
         
         <p id="AbhT_29.191">
            tato@sya mukhamuddhāṭya pādayoḥ praṇipātayet /<br />
            hastayormūrdhni cāpyasya devīcakraṃ samarcayet // 191
             <span class="ref">AbhT_29.191</span></p>
         
         <p id="AbhT_29.192">
            ākarṣyākarṣakatvena preryaprerakabhāvataḥ /<br />
            uktaṃ śrīratnamālāyāṃ nābhiṃ daṇḍena saṃpuṭam // 192
             <span class="ref">AbhT_29.192</span></p>
         
         <p id="AbhT_29.193">
            vāmabhūṣaṇajaṅghābhyāṃ nitambenāpyalaṅkṛtam /<br />
            śiṣyahaste puṣpabhṛte codanāstraṃ tu yojayet // 193
             <span class="ref">AbhT_29.193</span></p>
         
         <p id="AbhT_29.194">
            yāvatsa stobhamāyātaḥ svayaṃ patati mūrdhani /<br />
            śivahastaḥ svayaṃ so@yaṃ sadyaḥpratyayakārakaḥ // 194
             <span class="ref">AbhT_29.194</span></p>
         
         <p id="AbhT_29.195">
            anenaiva prayogeṇa carukaṃ grāhayedguruḥ /<br />
            śiṣyeṇa dantakāṣṭhaṃ ca tatpātaḥ prāgvadeva tu // 195
             <span class="ref">AbhT_29.195</span></p>
         
         <p id="AbhT_29.196">
            karastobho netrapaṭagrahāt prabhṛti yaḥ kila /<br />
            dantakāṣṭhasamādānaparyantastatra lakṣayet // 196
             <span class="ref">AbhT_29.196</span></p>
         
         <p id="AbhT_29.197">
            tīvramandādibhedena śaktipātaṃ tathāvidham /<br />
            ityeṣa samayī proktaḥ śrīpūrve karakampataḥ // 197
             <span class="ref">AbhT_29.197</span></p>
         
         <p id="AbhT_29.198">
            samayī tu karastobhāditi śrībhogahastake /<br />
            carveva vā gururdadyādvāmāmṛtapariplutam // 198
             <span class="ref">AbhT_29.198</span></p>
         
         <p id="AbhT_29.199">
            niḥśaṅkaṃ grahaṇācchaktigotro māyojjhito bhavet /<br />
            sakampastvādadānaḥ syāt samayī vācanādiṣu // 199
             <span class="ref">AbhT_29.199</span></p>
         
         <p id="AbhT_29.200">
            kālāntare@dhvasaṃśuddhyā pālanātsamayasthiteḥ /<br />
            siddhipātramiti śrīmadānandeśvara ucyate // 200
             <span class="ref">AbhT_29.200</span></p>
         
         <p id="AbhT_29.201">
            yadā tu putrakaṃ kuryāttadā dīkṣāṃ samācaret /<br />
            uktaṃ śrīratnamālāyāṃ nādiphāntāṃ jvalatprabhām // 201
             <span class="ref">AbhT_29.201</span></p>
         
         <p id="AbhT_29.202">
            nyasyecchikhāntaṃ patati tenātredṛk kramo bhavet /<br />
            prokṣitasya śiśornyastaproktaśodhyādhvapaddhateḥ // 202
             <span class="ref">AbhT_29.202</span></p>
         
         <p id="AbhT_29.203">
            ṛjudehajuṣaḥ śaktiṃ pādānmūrdhāntamāgatām /<br />
            pāśāndahantīṃ saṃdīptāṃ cintayettanmayo guruḥ // 203
             <span class="ref">AbhT_29.203</span></p>
         
         <p id="AbhT_29.204">
            upaviśya tatastasya mūlaśodhyāt prabhṛtyalam /<br />
            antaśodhyāvasānāntāṃ dahantīṃ cintayetkramāt // 204
             <span class="ref">AbhT_29.204</span></p>
         
         <p id="AbhT_29.205">
            evaṃ sarvāṇi śodhyāni tattvādīni puroktavat /<br />
            dagdhvā līnāṃ śive dhyāyenniṣkale sakale@thavā // 205
             <span class="ref">AbhT_29.205</span></p>
         
         <p id="AbhT_29.206">
            yoginā yojitā mārge sajātīyasya poṣaṇam /<br />
            kurute nirdahatyantadbhinnajātikadambakam // 206
             <span class="ref">AbhT_29.206</span></p>
         
         <p id="AbhT_29.207">
            anayā śodhyamānasya śiśostīvrādibhedataḥ /<br />
            śaktipātāccitivyomaprāṇanāntarbahistanūḥ // 207
             <span class="ref">AbhT_29.207</span></p>
         
         <p id="AbhT_29.208">
            āviśantī rudraśaktiḥ kramātsūte phalaṃ tvidam /<br />
            ānandamudbhavaṃ kampaṃ nidrāṃ ghūrṇiṃ ca dehagām // 208
             <span class="ref">AbhT_29.208</span></p>
         
         <p id="AbhT_29.209">
            evaṃ stobhitapāśasya yojitasyātmanaḥ śive /<br />
            śeṣabhogāya kurvīta sṛṣṭiṃ saṃśuddhatattvagām // 209
             <span class="ref">AbhT_29.209</span></p>
         
         <p id="AbhT_29.210">
            athavā kasyacinnaivamāveśastaddahedimam /<br />
            bahirantaścoktaśaktyā pateditthaṃ sa bhūtale // 210
             <span class="ref">AbhT_29.210</span></p>
         
         <p id="AbhT_29.211">
            yasya tvevamapi syānna tamatropalavattyajet /<br />
            atha sapratyayāṃ dīkṣāṃ vakṣye tuṣṭena dhīmatā // 211
             <span class="ref">AbhT_29.211</span></p>
         
         <p id="AbhT_29.212">
            śaṃbhunāthenopadiṣṭāṃ dṛṣṭāṃ sadbhāvaśāsane /<br />
            sudhāgnimaruto mandaparakālāgnivāyavaḥ // 212
             <span class="ref">AbhT_29.212</span></p>
         
         <p id="AbhT_29.213">
            vahnisaudhāsukūṭāgnivāyuḥ sarve saṣaṣṭhakāḥ /<br />
            etatpiṇḍatrayaṃ stobhakāri pratyekamucyate // 213
             <span class="ref">AbhT_29.213</span></p>
         
         <p id="AbhT_29.214">
            śaktibījaṃ smṛtaṃ yacca nyasyetsārvāṅgikaṃ tu tat /<br />
            hṛccakre nyasyate mantro dvādaśasvarabhūṣitaḥ // 214
             <span class="ref">AbhT_29.214</span></p>
         
         <p id="AbhT_29.215">
            japākusumasaṃkāśaṃ caitanyaṃ tasya madhyataḥ /<br />
            vāyunā preritaṃ cakraṃ vahninā paridīpitam // 215
             <span class="ref">AbhT_29.215</span></p>
         
         <p id="AbhT_29.216">
            taddhyāyecca japenmantraṃ nāmāntaritayogataḥ /<br />
            nimeṣārdhāttu śiṣyasya bhavetstobho na saṃśayaḥ // 216
             <span class="ref">AbhT_29.216</span></p>
         
         <p id="AbhT_29.217">
            ātmānaṃ prekṣate devi tattve tattve niyojitaḥ /<br />
            yāvatprāptaḥ paraṃ tattvaṃ tadā tveṣa na paśyati // 217
             <span class="ref">AbhT_29.217</span></p>
         
         <p id="AbhT_29.218">
            anena kramayogena sarvādhvānaṃ sa paśyati /<br />
            athavā sarvaśāstrāṇyapyudgrāhayati tatkṣaṇāt // 218
             <span class="ref">AbhT_29.218</span></p>
         
         <p id="AbhT_29.219">
            pṛthaktattvavidhau dīkṣāṃ yogyatāvaśavartinaḥ /<br />
            tattvābhyāsavidhānena siddhayogī samācaret // 219
             <span class="ref">AbhT_29.219</span></p>
         
         <p id="AbhT_29.220">
            iti saṃdīkṣitasyāsya mumukṣoḥ śeṣavartane /<br />
            kulakrameṣṭirādeśyā pañcāvasthāsamanvitā // 220
             <span class="ref">AbhT_29.220</span></p>
         
         <p id="AbhT_29.221">
            jāgradādiṣu saṃvittiryathā syādanapāyinī /<br />
            kulayāgastathādeśyo yoginīmukhasaṃsthitaḥ // 221
             <span class="ref">AbhT_29.221</span></p>
         
         <p id="AbhT_29.222">
            sarvaṃ jāgrati kartavyaṃ svapne pratyekamantragam /<br />
            nivārya supte mūlākhyaḥ svaśaktiparibṛṃhitaḥ // 222
             <span class="ref">AbhT_29.222</span></p>
         
         <p id="AbhT_29.223">
            turye tvekaiva dūtyākhyā tadatīte kuleśitā /<br />
            svaśaktiparipūrṇānāmitthaṃ pūjā pravartate // 223
             <span class="ref">AbhT_29.223</span></p>
         
         <p id="AbhT_29.224">
            piṇḍasthādi ca pūrvoktaṃ sarvātītāvasānakam /<br />
            avasthāpañcakaṃ proktabhedaṃ tasmai nirūpayet // 224
             <span class="ref">AbhT_29.224</span></p>
         
         <p id="AbhT_29.225">
            sādhakasya bubhukṣostu samyagyogābhiṣecanam /<br />
            tatreṣṭvā vibhavairdevaṃ hemādimayamavraṇam // 225
             <span class="ref">AbhT_29.225</span></p>
         
         <p id="AbhT_29.226">
            dīpāṣṭakaṃ raktavartisarpiṣāpūrya bodhayet /<br />
            kulāṣṭakena tatpūjyaṃ śaṅkhe cāpi kuleśvarau // 226
             <span class="ref">AbhT_29.226</span></p>
         
         <p id="AbhT_29.227">
            ānandāmṛtasaṃpūrṇe śivahastoktavartmanā /<br />
            tenābhiṣiñcettaṃ paścāt sa kuryānmantrasādhanam // 227
             <span class="ref">AbhT_29.227</span></p>
         
         <p id="AbhT_29.228">
            ācāryasyābhiṣeko@yamadhikārānvitaḥ sa tu /<br />
            kuryātpiṣṭādibhiścāsya catuṣṣaṣṭiṃ pradīpakān // 228
             <span class="ref">AbhT_29.228</span></p>
         
         <p id="AbhT_29.229">
            aṣṭāṣṭakena pūjyāste madhye prāgvat kuleśvarau /<br />
            śivahastoktayuktyaiva gurumapyabhiṣecayet // 229
             <span class="ref">AbhT_29.229</span></p>
         
         <p id="AbhT_29.230">
            abhiṣiktāvimāvevaṃ sarvayogigaṇena tu /<br />
            viditau bhavatastatra gururmokṣaprado bhavet // 230
             <span class="ref">AbhT_29.230</span></p>
         
         <p id="AbhT_29.231">
            tātparyamasya pādasya sa siddhīḥ saṃprayacchati /<br />
            gururyaḥ sādhakaḥ prāksyādanyo mokṣaṃ dadātyalam // 231
             <span class="ref">AbhT_29.231</span></p>
         
         <p id="AbhT_29.232">
            anayoḥ kathayejjñānaṃ trividhaṃ sarvamapyalam /<br />
            svakīyājñāṃ ca vitaret svakriyākaraṇaṃ prati // 232
             <span class="ref">AbhT_29.232</span></p>
         
         <p id="AbhT_29.233">
            ṣaṭkaṃ kāraṇasaṃjñaṃ yattathā yaḥ paramaḥ śivaḥ /<br />
            sākaṃ bhairavanāthena tadaṣṭakamudāhṛtam // 233
             <span class="ref">AbhT_29.233</span></p>
         
         <p id="AbhT_29.234">
            pratyekaṃ tasya sārvātmyaṃ paśyaṃstāṃ vṛttimātmagām /<br />
            cakṣurādau saṃkramayedyatra yatrendriye guruḥ // 234
             <span class="ref">AbhT_29.234</span></p>
         
         <p id="AbhT_29.235">
            sa eva pūrṇaiḥ kalaśairabhiṣekaḥ paraḥ smṛtaḥ /<br />
            vinā bāhyairapītyuktaṃ śrīvīrāvalibhairave // 235
             <span class="ref">AbhT_29.235</span></p>
         
         <p id="AbhT_29.236">
            sadya eva tu bhogepsoryogātsiddhatamo guruḥ /<br />
            kuryātsadyastathābhīṣṭaphaladaṃ vedhadīkṣaṇam // 236
             <span class="ref">AbhT_29.236</span></p>
         
         <p id="AbhT_29.237">
            vedhadīkṣā ca bahudhā tatra tatra nirūpitā /<br />
            sā cābhyāsavatā kāryā yenordhvordhvapraveśataḥ // 237
             <span class="ref">AbhT_29.237</span></p>
         
         <p id="AbhT_29.238">
            śiṣyasya cakrasaṃbhedapratyayo jāyate dhruvaḥ /<br />
            yenāṇimādikā siddhiḥ śrīmālāyāṃ ca coditā // 238
             <span class="ref">AbhT_29.238</span></p>
         
         <p id="AbhT_29.239">
            ūrdhvacakradaśālābhe piśācāveśa eva sā /<br />
            mantranādabinduśaktibhujaṅgamaparātmikā // 239
             <span class="ref">AbhT_29.239</span></p>
         
         <p id="AbhT_29.240">
            ṣoḍhā śrīgahvare vedhadīkṣoktā parameśinā /<br />
            jvālākulaṃ svaśāstroktaṃ cakramaṣṭārakādikam // 240
             <span class="ref">AbhT_29.240</span></p>
         
         <p id="AbhT_29.241">
            dhyātvā tenāsya hṛccakravedhanānmantravedhanam /<br />
            ākāraṃ navadhā dehe nyasya saṃkramayettataḥ // 241
             <span class="ref">AbhT_29.241</span></p>
         
         <p id="AbhT_29.242">
            nyāsayogena śiṣyāya dīpyamānaṃ mahārciṣam /<br />
            pāśastobhāttatastasya paratattve tu yojanam // 242
             <span class="ref">AbhT_29.242</span></p>
         
         <p id="AbhT_29.243">
            iti dīkṣottare dṛṣṭo vidhirme śaṃbhunoditaḥ /<br />
            nādoccāreṇa nādākhyaḥ sṛṣṭikramaniyogataḥ // 243
             <span class="ref">AbhT_29.243</span></p>
         
         <p id="AbhT_29.244">
            nādena vedhayeccittaṃ nādavedha udīritaḥ /<br />
            bindusthānagataṃ cittaṃ bhrūmadhyapathasaṃsthitam // 244
             <span class="ref">AbhT_29.244</span></p>
         
         <p id="AbhT_29.245">
            hṛllakṣye vā maheśāni binduṃ jvālākulaprabham /<br />
            tena saṃbodhayetsādhyaṃ bindvākhyo@yaṃ prakīrtitaḥ // 245
             <span class="ref">AbhT_29.245</span></p>
         
         <p id="AbhT_29.246">
            śāktaṃ śaktimaduccārādgandhoccāreṇa sundari /<br />
            śṛṅgāṭakāsanasthaṃ tu kuṭilaṃ kuṇḍalākṛtim // 246
             <span class="ref">AbhT_29.246</span></p>
         
         <p id="AbhT_29.247">
            anuccāreṇa coccārya vedhayennikhilaṃ jagat /<br />
            evaṃ bhramaravedhena śāktavedha udāhṛtaḥ // 247
             <span class="ref">AbhT_29.247</span></p>
         
         <p id="AbhT_29.248">
            sā caiva paramā śaktirānandapravikāsinī /<br />
            janmasthānātparaṃ yāti phaṇapañcakabhūṣitā // 248
             <span class="ref">AbhT_29.248</span></p>
         
         <p id="AbhT_29.249">
            kalāstattvāni nandādyā vyomāni ca kulāni ca /<br />
            brahmādikāraṇānyakṣāṇyeva sā pañcakātmikā // 249
             <span class="ref">AbhT_29.249</span></p>
         
         <p id="AbhT_29.250">
            evaṃ pañcaprakārā sā brahmasthānavinirgatā /<br />
            brahmasthāne viśantī tu taḍillīnā virājate // 250
             <span class="ref">AbhT_29.250</span></p>
         
         <p id="AbhT_29.251">
            praviṣṭā vedhayetkāyamātmānaṃ pratibhedayet /<br />
            evaṃ bhujaṅgavedhastu kathito bhairavāgame // 251
             <span class="ref">AbhT_29.251</span></p>
         
         <p id="AbhT_29.252">
            tāvadbhāvayate cittaṃ yāvaccittaṃ kṣayaṃ gatam /<br />
            kṣīṇe citte sureśāni parānanda udāhṛtaḥ // 252
             <span class="ref">AbhT_29.252</span></p>
         
         <p id="AbhT_29.253">
            nendriyāṇi na vai prāṇā nāntaḥkaraṇagocaraḥ /<br />
            na mano nāpi mantavyaṃ na mantā na manikriyā // 253
             <span class="ref">AbhT_29.253</span></p>
         
         <p id="AbhT_29.254">
            sarvabhāvaparikṣīṇaḥ paravedha udāhṛtaḥ /<br />
            manuśaktibhuvanarūpajñāpiṇḍasthānanāḍiparabhedāt // 254
             <span class="ref">AbhT_29.254</span></p>
         
         <p id="AbhT_29.255">
            navadhā kalayantyanye vedaṃ guravo rahasyavidaḥ /<br />
            māyāgarbhāgnivarṇaughayukte tryaśriṇi maṇḍale // 255
             <span class="ref">AbhT_29.255</span></p>
         
         <p id="AbhT_29.256">
            dhyātvā jvālākarālena tena granthīn vibhedayet /<br />
            puṣpairhanyādyojayecca pare mantrābhidho vidhiḥ // 256
             <span class="ref">AbhT_29.256</span></p>
         
         <p id="AbhT_29.257">
            nāḍyāviśyānyatarayā caitanyaṃ kandadhāmani /<br />
            piṇḍīkṛtya paribhramya pañcāṣṭaśikhayā haṭhāt // 257
             <span class="ref">AbhT_29.257</span></p>
         
         <p id="AbhT_29.258">
            śaktiśūlāgragamitaṃ kvāpi cakre niyojayet /<br />
            śaktyeti śākto vedho@yaṃ sadyaḥpratyayakārakaḥ // 258
             <span class="ref">AbhT_29.258</span></p>
         
         <p id="AbhT_29.259">
            ādhārānnirgatayā śikhayā jyotsnāvadātayā rabhasāt /<br />
            aṅguṣṭhamūlapīṭhakrameṇa śiṣyasya līnayā vyomni // 259
             <span class="ref">AbhT_29.259</span></p>
         
         <p id="AbhT_29.260">
            dehaṃ svacchīkṛtya kṣādīnāntān smaranpuroktapuryoghān /<br />
            nijamaṇḍalanirdhyānātpratibimbayate bhuvanavedhaḥ // 260
             <span class="ref">AbhT_29.260</span></p>
         
         <p id="AbhT_29.261">
            bhrūmadhyoditabaindavadhāmāntaḥ kāṃcidākṛtiṃ rucirām /<br />
            tādātmyena dhyāyecchiṣyaṃ paścācca tanmayīkuryāt // 261
             <span class="ref">AbhT_29.261</span></p>
         
         <p id="AbhT_29.262">
            iti rūpavedha uktaḥ sā cehākṛtirupaiti dṛśyatvam /<br />
            ante tatsāyujyaṃ śiṣyaścāyāti tanmayībhūtaḥ // 262
             <span class="ref">AbhT_29.262</span></p>
         
         <p id="AbhT_29.263">
            vijñānamaṣṭadhā yaddhrāṇādikabuddhisaṃjñakaraṇāntaḥ /<br />
            tat svasvanāḍisūtrakrameṇa saṃcārayecchiṣye // 263
             <span class="ref">AbhT_29.263</span></p>
         
         <p id="AbhT_29.264">
            abhimānadārḍhyabandhakrameṇa vijñānasaṃjñako vedhaḥ /<br />
            hṛdayavyomani sadyo divyajñānārkasamudayaṃ dhatte // 264
             <span class="ref">AbhT_29.264</span></p>
         
         <p id="AbhT_29.265">
            piṇḍaḥ paraḥ kalātmā sūkṣmaḥ puryaṣṭako bahiḥ sthūlaḥ /<br />
            chāyātmā sa parāṅmukha ādarśādau ca saṃmukho jñeyaḥ // 265
             <span class="ref">AbhT_29.265</span></p>
         
         <p id="AbhT_29.266">
            iti yaḥ piṇḍavibhedastaṃ rabhasāduttarottare śamayet /<br />
            tattadnalane kramaśaḥ paramapadaṃ piṇḍavedhena // 266
             <span class="ref">AbhT_29.266</span></p>
         
         <p id="AbhT_29.267">
            yadyaddehe cakraṃ tatra śiśoretya viśramaṃ kramaśaḥ /<br />
            ujjvalayettaccakraṃ sthānākhyastatphalaprado vedhaḥ // 267
             <span class="ref">AbhT_29.267</span></p>
         
         <p id="AbhT_29.268">
            nāḍyaḥ pradhānabhūtāstisro@nyāstadgatāstvasaṃkhyeyāḥ /<br />
            ekīkārastābhirnāḍīvedho@tra tatphalakṛt // 268
             <span class="ref">AbhT_29.268</span></p>
         
         <p id="AbhT_29.269">
            abhilaṣitanāḍivāho mukhyābhiścakṣurādiniṣṭhābhiḥ /<br />
            adbodhaprāptiḥ syānnāḍīvedhe vicitrabahurūpā // 269
             <span class="ref">AbhT_29.269</span></p>
         
         <p id="AbhT_29.270">
            lāṅgūlākṛtibalavat svanāḍisaṃvoṣṭitāmaparanāḍīm /<br />
            āsphoṭya siddhamapi bhuvi pātayati haṭhānmahāyogī // 270
             <span class="ref">AbhT_29.270</span></p>
         
         <p id="AbhT_29.271">
            paravedhaṃ samasteṣu cakreṣvadvaitamāmṛśan /<br />
            paraṃ śivaṃ prakurvīta śivatāpattido guruḥ // 271
             <span class="ref">AbhT_29.271</span></p>
         
         <p id="AbhT_29.272">
            śrīmadvīrāvalikule tathā cetthaṃ nirūpitam /<br />
            abhedyaṃ sarvathā jñeyaṃ madhyaṃ jñātvā na lipyate // 272
             <span class="ref">AbhT_29.272</span></p>
         
         <p id="AbhT_29.273">
            tadvibhāgakrame siddhaḥ sa gururmocayet paśūn /<br />
            guroragre viśecchiṣyo vaktraṃ vaktre tu vedhayet // 273
             <span class="ref">AbhT_29.273</span></p>
         
         <p id="AbhT_29.274">
            rūpaṃ rūpe tu viṣayairyāvatsamarasībhavet /<br />
            citte samarasībhūte dvayoraunmanasī sthitiḥ // 274
             <span class="ref">AbhT_29.274</span></p>
         
         <p id="AbhT_29.275">
            ubhayośconmanogatyā tatkāle dīkṣito bhavet /<br />
            śaśibhāskarasaṃyoge jīvastanmayatāṃ vrajet // 275
             <span class="ref">AbhT_29.275</span></p>
         
         <p id="AbhT_29.276">
            atra brahmādayo devā muktaye mokṣakāṅkṣiṇaḥ /<br />
            nirudhya raśmicakraṃ svaṃ bhogamokṣāvubhāvapi // 276
             <span class="ref">AbhT_29.276</span></p>
         
         <p id="AbhT_29.277">
            grasate yadi taddīkṣā śārvīyaṃ parikīrtitā /<br />
            sa eṣa mokṣaḥ kathito niḥspandaḥ sarvajantuṣu // 277
             <span class="ref">AbhT_29.277</span></p>
         
         <p id="AbhT_29.278">
            agnīṣomakalāghātasaṅghātāt spandanaṃ haret /<br />
            bāhyaṃ prāṇaṃ bāhyagataṃ timirākārayogataḥ // 278
             <span class="ref">AbhT_29.278</span></p>
         
         <p id="AbhT_29.279">
            niryātaṃ romakūpaistu bhramantaṃ sarvakāraṇaiḥ /<br />
            madhyaṃ nirlakṣyamāsthāya bhramayedvisṛjettataḥ // 279
             <span class="ref">AbhT_29.279</span></p>
         
         <p id="AbhT_29.280">
            saṃghaṭṭotpāṭayogena vedhayedgranthipañcakam /<br />
            saṃghaṭṭavṛttiyugalaṃ madhyadhāma vicintayet // 280
             <span class="ref">AbhT_29.280</span></p>
         
         <p id="AbhT_29.281">
            nātmavyomabahirmantradehasaṃdhānamācaret /<br />
            dīkṣeyaṃ sarvajantūnāṃ śivatāpattidāyikā // 281
             <span class="ref">AbhT_29.281</span></p>
         
         <p id="AbhT_29.282">
            dīkṣānte dīpakān paktvā samastaiḥ sādhakaiḥ saha /<br />
            caruḥ prāśyaḥ kulācāryairmahāpātakanāśanaḥ // 282
             <span class="ref">AbhT_29.282</span></p>
         
         <p id="AbhT_29.283">
            iti śrīratnamālāyāmūnādhikavidhistu yaḥ /<br />
            sa eva pātakaṃ tasya praśamo@yaṃ prakīrtitaḥ // 283
             <span class="ref">AbhT_29.283</span></p>
         
         <p id="AbhT_29.284">
            pare@hani guroḥ kāryo yāgastena vinā yataḥ /<br />
            na vidhiḥ pūrṇatāṃ yāti kuryādyatnena taṃ tataḥ // 284
             <span class="ref">AbhT_29.284</span></p>
         
         <p id="AbhT_29.285">
            yena yena gurustuṣyettattadasmai nivedayet /<br />
            cakracaryāntarāle@syā vidhiḥ saṃcāra ucyāte // 285
             <span class="ref">AbhT_29.285</span></p>
         
         <p id="AbhT_29.286">
            alipātraṃ susaṃpūrṇaṃ vīrendrakarasaṃsthitam /<br />
            avalokya paraṃ brahma tatpivedājñayā guroḥ // 286
             <span class="ref">AbhT_29.286</span></p>
         
         <p id="AbhT_29.287">
            tarpayitvā tu bhūtāni gurave vinivedayet /<br />
            kṛtvā bhuvi guruṃ natvādāya saṃtarpya khecarīḥ // 287
             <span class="ref">AbhT_29.287</span></p>
         
         <p id="AbhT_29.288">
            svaṃ mantraṃ tacca vanditvā dūtīṃ gaṇaptiṃ gurūn /<br />
            kṣetrapaṃ vīrasaṅghātaṃ gurvādikramaśastataḥ // 288
             <span class="ref">AbhT_29.288</span></p>
         
         <p id="AbhT_29.289">
            vīraspṛṣṭaṃ svayaṃ dravyaṃ pivennaivānyathā kvacit /<br />
            parabrahmaṇyavettāro@gamāgamavivarjitāḥ // 289
             <span class="ref">AbhT_29.289</span></p>
         
         <p id="AbhT_29.290">
            lobhamohamadakrodharāgamāyājuṣaśca ye /<br />
            taiḥ sākaṃ na ca kartavyametacchreyorthinātmani // 290
             <span class="ref">AbhT_29.290</span></p>
         
         <p id="AbhT_29.291">
            yāgādau yāgamadhye ca yāgānte gurupūjane /<br />
            naimittikeṣu prokteṣu śiṣyaḥ kuryādimaṃ vidhim // 291
             <span class="ref">AbhT_29.291</span></p>
         
         <p id="AbhT_29.292">
            iti rahasyavidhiḥ paricarcito gurumukhānubhavaiḥ suparisphuṭaḥ /
             <span class="ref">AbhT_29.292</span></p>
         
         
         <p>:C30 atha śrītantrāloke triṃśamāhnikam</p>
         
         
         <p id="AbhT_30.1">
            atha yathocitamantrakadambakaṃ trikakulakramayogi nirūpyate /<br />
            tāvadvimarśānārūḍhadhiyāṃ tātsiddhaye kramāt // 1
             <span class="ref">AbhT_30.1</span></p>
         
         <p id="AbhT_30.2">
            pratibuddhā hi te mantrā vimarśaikasvabhāvakāḥ /<br />
            svatantrasyaiva ciddhāmnaḥ svātantryāt kartṛtāmayāḥ // 2
             <span class="ref">AbhT_30.2</span></p>
         
         <p id="AbhT_30.3">
            yamāviśanti cācāryaṃ taṃ tādātmyanirūḍhitaḥ /<br />
            svatantrīkurvate yānti karaṇānyapi kartṛtām // 3
             <span class="ref">AbhT_30.3</span></p>
         
         <p id="AbhT_30.4">
            ādhāraśaktau hrīṃ pṛthvīprabhṛtau tu catuṣṭaye /<br />
            kṣlāṃ kṣvīṃ vaṃ kṣamiti prāhuḥ kramādvarṇacatuṣṭayam // 4
             <span class="ref">AbhT_30.4</span></p>
         
         <p id="AbhT_30.5">
            haṃ nāle yaṃ tathā raṃ laṃ vaṃ dharmādicatuṣṭaye /<br />
            ṛṃ ṝṃ ḷṃ ḷḷṃ catuṣke ca viparītakramādbhavet // 5
             <span class="ref">AbhT_30.5</span></p>
         
         <p id="AbhT_30.6">
            oṃ auṃ hastrayamityetadvidyāmāyākalātraye /<br />
            anusvāravisargau ca vidyeśeśvaratattvayoḥ // 6
             <span class="ref">AbhT_30.6</span></p>
         
         <p id="AbhT_30.7">
            kādibhāntāḥ kesareṣu prāṇo@ṣṭasvarasaṃyutaḥ /<br />
            sabinduko daleṣvaṣṭasvatha svaṃ nāma dīpitam // 7
             <span class="ref">AbhT_30.7</span></p>
         
         <p id="AbhT_30.8">
            śaktīnāṃ navakasya syācchaṣasā maṇḍalatraye /<br />
            sabindukāḥ kṣmaṃ prete jraṃ śūlaśṛṅgeṣu kalpayet // 8
             <span class="ref">AbhT_30.8</span></p>
         
         <p id="AbhT_30.9">
            pṛthagāsanapūjāyāṃ kramānmantrā ime smṛtāḥ /<br />
            saṃkṣepapūjane tu prāgādyamantyaṃ ca bījakam // 9
             <span class="ref">AbhT_30.9</span></p>
         
         <p id="AbhT_30.10">
            ādāyādhāraśaktyādiśūlaśṛṅgāntamarcayet /<br />
            agnimārutapṛthvyambusaṣaṣṭhasvarabindukam // 10
             <span class="ref">AbhT_30.10</span></p>
         
         <p id="AbhT_30.11">
            ratiśekharamantro@sya vaktrāṅgaṃ hrasvadīrghakaiḥ /<br />
            agniprāṇāgnisaṃhārakālendrāmbusamīraṇāḥ // 11
             <span class="ref">AbhT_30.11</span></p>
         
         <p id="AbhT_30.12">
            saṣaṣṭhasvarabirndvadhacandrādyāḥ syurnavātmanaḥ /<br />
            bindunādādikā vyāptiḥ śrīmattraiśirase mate // 12
             <span class="ref">AbhT_30.12</span></p>
         
         <p id="AbhT_30.13">
            kṣepākrānticidudbodhadīpanasthāpanānyatha /<br />
            tatsaṃvittistadāpattiriti saṃjñābhiśabditā // 13
             <span class="ref">AbhT_30.13</span></p>
         
         <p id="AbhT_30.14">
            etāvatī mahāvyāptirmūrtitvenātra kīrtitā /<br />
            pariṇāmastallayaśca namaskāraḥ sa ucyate // 14
             <span class="ref">AbhT_30.14</span></p>
         
         <p id="AbhT_30.15">
            eṣa tryarṇojjhito@dhastāddīrghaiḥ ṣaḍbhiḥ svarairyutaḥ /<br />
            ṣaḍaṅgāni hṛdādīni vaktrāṇyasya ca kalpayet // 15
             <span class="ref">AbhT_30.15</span></p>
         
         <p id="AbhT_30.16">
            kṣayaravalabījaistu dīptairbinduvibhūṣitaiḥ /<br />
            jhakārasaṃhṛtiprāṇāḥ saṣaṣṭhasvarabindukāḥ // 16
             <span class="ref">AbhT_30.16</span></p>
         
         <p id="AbhT_30.17">
            eṣa bhairavasadmāvaścandrārdhādivibhūṣitaḥ /<br />
            mātṛkāmālinīmantrau prāgeva samudāhṛtau // 17
             <span class="ref">AbhT_30.17</span></p>
         
         <p id="AbhT_30.18">
            oṃkāro@tha caturthyantā saṃjñā natiriti kramāt /<br />
            gaṇeśādiṣu mantraḥ syādbījaṃ yeṣu na coditam // 18
             <span class="ref">AbhT_30.18</span></p>
         
         <p id="AbhT_30.19">
            nāmādyakṣaramākārabinducandrādidīpitam /<br />
            sarveṣāmeva bījānāṃ taccaturdaśaṣaṣṭhayuk // 19
             <span class="ref">AbhT_30.19</span></p>
         
         <p id="AbhT_30.20">
            āmantritānyaghoryāditritayasya kramoditaiḥ /<br />
            bījairvisargiṇī māyā huṃ hakāro visargavān // 20
             <span class="ref">AbhT_30.20</span></p>
         
         <p id="AbhT_30.21">
            punardevītrayasyāpi kramādāmantraṇatrayam /<br />
            dvitīyasminpade@kāra ekārasyeha ca smṛtaḥ // 21
             <span class="ref">AbhT_30.21</span></p>
         
         <p id="AbhT_30.22">
            tataḥ śaktidvayāmantro luptaṃ tatrāntyamakṣaram /<br />
            he@gnivarṇāvubhau pañcasvarayuktau parau pṛthak // 22
             <span class="ref">AbhT_30.22</span></p>
         
         <p id="AbhT_30.23">
            akārayuktāvastraṃ huṃ ha visargī punaḥ śaraḥ /<br />
            tāreṇa saha vasvagnivarṇārdhārṇadvayādhikā // 23
             <span class="ref">AbhT_30.23</span></p>
         
         <p id="AbhT_30.24">
            eṣā parāparādevyā vidyā śrītrikaśāsane /<br />
            pañcaṣaṭpañcavedākṣivahninetrākṣaraṃ padam // 24
             <span class="ref">AbhT_30.24</span></p>
         
         <p id="AbhT_30.25">
            aghoryādau saptake syāt pivanyāḥ pariśiṣṭakam /<br />
            pratyekavarṇago@pyuktaḥ siddhayogīśvarīmate // 25
             <span class="ref">AbhT_30.25</span></p>
         
         <p id="AbhT_30.26">
            devatācakravinyāsaḥ sa bahutvānna lipyate /<br />
            māyā visargiṇī huṃ phaṭ ceti mantro@parātmakaḥ // 26
             <span class="ref">AbhT_30.26</span></p>
         
         <p id="AbhT_30.27">
            parāyāstūktasadvyāptirjīvaḥ sahacaturdaśaḥ /<br />
            sānekabhedā triśiraḥśāstre proktā maheśinā // 27
             <span class="ref">AbhT_30.27</span></p>
         
         <p id="AbhT_30.28">
            svarūpato vibhinnāpi racanānekasaṅkulā /<br />
            jīvaḥ prāṇastha evātra prāṇo vā jīvasaṃsthitaḥ // 28
             <span class="ref">AbhT_30.28</span></p>
         
         <p id="AbhT_30.29">
            ādhārādheyabhāvena avinābhāvayogataḥ /<br />
            haṃsaṃ cāmṛtamadhyasthaṃ kālarudravibheditam // 29
             <span class="ref">AbhT_30.29</span></p>
         
         <p id="AbhT_30.30">
            bhuvaneśaśiroyuktamanaṅgadvayayojitam /<br />
            dīptāddīptataraṃ jñeyaṃ ṣaṭcakrakramayojitam // 30
             <span class="ref">AbhT_30.30</span></p>
         
         <p id="AbhT_30.31">
            prāṇaṃ daṇḍāsanasthaṃ tu guhyaśaktīcchayā yutam /<br />
            pareyaṃ vācikoddiṣṭā mahājñānasvarūpataḥ // 31
             <span class="ref">AbhT_30.31</span></p>
         
         <p id="AbhT_30.32">
            sphuṭaṃ bhairavahṛjjñānamidaṃ tvekākṣaraṃ param /<br />
            amṛtaṃ kevalaṃ khasthaṃ yadvā sāvitrikāyutam // 32
             <span class="ref">AbhT_30.32</span></p>
         
         <p id="AbhT_30.33">
            śūnyadvayasamopetaṃ parāyā hṛdayaṃ param /<br />
            yugmayāge prasiddhaṃ tu kartavyaṃ tattvavedibhiḥ // 33
             <span class="ref">AbhT_30.33</span></p>
         
         <p id="AbhT_30.34">
            anye@pyekākṣarā ye tu ekavīravidhānataḥ /<br />
            guptā guptatarāste tu aṃgābhijanavarjitāḥ // 34
             <span class="ref">AbhT_30.34</span></p>
         
         <p id="AbhT_30.35">
            yaṣṭavyāḥ sādhakendraistu kulasthāḥ siddhidāyakāḥ /<br />
            kulakramavidhānena sūkṣmavijñānayogataḥ // 35
             <span class="ref">AbhT_30.35</span></p>
         
         <p id="AbhT_30.36">
            anuṣṭheyāḥ sadā devi striyā vā puruṣeṇa vā /<br />
            sakāro dīrghaṣaṭkena yukto@ṅgānyānanāni tu // 36
             <span class="ref">AbhT_30.36</span></p>
         
         <p id="AbhT_30.37">
            syāt sa eva paraṃ hrasvapañcasvarakhasaṃyutaḥ /<br />
            oṃkāraiḥ pañcabhirmantro vidyāṅgahṛdayaṃ bhavet // 37
             <span class="ref">AbhT_30.37</span></p>
         
         <p id="AbhT_30.38">
            praṇavaścāmṛte tejomālini svāhayā saha /<br />
            ekādaśākṣaraṃ brahmaśirastanmālinīmate // 38
             <span class="ref">AbhT_30.38</span></p>
         
         <p id="AbhT_30.39">
            vedavedani hūṃ phaṭca praṇavādiyutā śikhā /<br />
            vajriṇe vajradharāya svāhetyoṃkārapūrvakam // 39
             <span class="ref">AbhT_30.39</span></p>
         
         <p id="AbhT_30.40">
            ekādaśākṣaraṃ varma puruṣṭutamiti smṛtam /<br />
            tāro dvijihvaḥ khaśarasvarayugjīva eva ca // 40
             <span class="ref">AbhT_30.40</span></p>
         
         <p id="AbhT_30.41">
            netrametatprakāśātma sarvasādhāraṇaṃ smṛtam /<br />
            tāraḥ ślīṃ paśu huṃ phat ca tadastraṃ rasavarṇakam // 41
             <span class="ref">AbhT_30.41</span></p>
         
         <p id="AbhT_30.42">
            laraṭakṣavayairdīrghaiḥ samayuktaiḥ sabindukaiḥ /<br />
            indrādayastadastrāṇi hrasvairviṣṇuprajāpatī // 42
             <span class="ref">AbhT_30.42</span></p>
         
         <p id="AbhT_30.43">
            smṛtau turyadvitīyābhyāṃ hrasvābhyāṃ padmacakrake /<br />
            namaḥ svāhā tathā vauṣaṭ huṃ vaṣaṭ phaṭ ca jātayaḥ // 43
             <span class="ref">AbhT_30.43</span></p>
         
         <p id="AbhT_30.44">
            aṅgeṣu kramaśaḥ ṣaṭsu karmasvatha tadātmikāḥ /<br />
            jape home tathāpyāye samuccāṭe@tha śāntike // 44
             <span class="ref">AbhT_30.44</span></p>
         
         <p id="AbhT_30.45">
            abhicāre ca mantrāṇāṃ namaskārādijātayaḥ /<br />
            akṣiṣaṇmunivargebhyo dvitīyāḥ saha bindunā // 45
             <span class="ref">AbhT_30.45</span></p>
         
         <p id="AbhT_30.46">
            yonyarṇena ca mātṝṇāṃ sadmāvaḥ kālakarṣiṇī /<br />
            ādyojjhito vāpyantena varjito vātha saṃmataḥ // 46
             <span class="ref">AbhT_30.46</span></p>
         
         <p id="AbhT_30.47">
            jīvaḥ prāṇapuṭāntaḥsthaḥ kālānalasamadyutiḥ /<br />
            atidīptastu vāmāṃghrirbhūṣito mūrdhni bindunā // 47
             <span class="ref">AbhT_30.47</span></p>
         
         <p id="AbhT_30.48">
            dakṣajānugataścāyaṃ sarvamātṛgaṇārcitaḥ /<br />
            anena prāṇitāḥ sarve dadate vāñchitaṃ phalam // 48
             <span class="ref">AbhT_30.48</span></p>
         
         <p id="AbhT_30.49">
            sadbhāvaḥ paramo hyeṣa mātṝṇāṃ bhairavasya ca /<br />
            tasmādenaṃ japenmantrī ya icchetsiddhimuttamām // 49
             <span class="ref">AbhT_30.49</span></p>
         
         <p id="AbhT_30.50">
            rudraśaktisamāveśo nityamatra pratiṣṭhitaḥ /<br />
            yasmādeṣā parā śaktirbhedenānyena kīrtitā // 50
             <span class="ref">AbhT_30.50</span></p>
         
         <p id="AbhT_30.51">
            yāvatyaḥ siddhayastantre tāḥ sarvāḥ kurute tviyam /<br />
            aṅgavaktrāṇi cāpyasyāḥ prāgvatsvaraniyogataḥ // 51
             <span class="ref">AbhT_30.51</span></p>
         
         <p id="AbhT_30.52">
            daṇḍo jīvastriśūlaṃ ca dakṣāṅgulyaparastanau /<br />
            nābhikaṇṭhau marudrudrau visargaḥ satriśūlakaḥ // 52
             <span class="ref">AbhT_30.52</span></p>
         
         <p id="AbhT_30.53">
            sarvayoginicakrāṇāmadhipo@yamudāhṛtaḥ /<br />
            asyāpyuccāraṇādeva saṃvittiḥ syātpuroditā // 53
             <span class="ref">AbhT_30.53</span></p>
         
         <p id="AbhT_30.54">
            mahācaṇḍeti tu yogeśvaṛ ityaṣṭavarṇakam /<br />
            navārṇeyaṃ guptatarā sadbhāvaḥ kālakarṣiṇī // 54
             <span class="ref">AbhT_30.54</span></p>
         
         <p id="AbhT_30.55">
            śrīḍāmare mahāyāge parātparataroditā /<br />
            sudhācchedakaṣaṇṭhādyairbījaṃ chedakamasvaram // 55
             <span class="ref">AbhT_30.55</span></p>
         
         <p id="AbhT_30.56">
            adhyardhārṇā kālarātriḥ kṣurikā mālinīmate /<br />
            śatāvartanayā hyasyā jāyate mūrdhni vedanā // 56
             <span class="ref">AbhT_30.56</span></p>
         
         <p id="AbhT_30.57">
            evaṃ pratyayamālocya mṛtyujiddhyānamāśrayet /<br />
            naināṃ samuccareddevi ya iccheddīrghajīvitam // 57
             <span class="ref">AbhT_30.57</span></p>
         
         <p id="AbhT_30.58">
            dvirdaṇḍāgnī śūlanabhaḥprāṇāśchettranalau tathā /<br />
            kūṭāgnī savisargāśca pañcāpyete@tha pañcasu // 58
             <span class="ref">AbhT_30.58</span></p>
         
         <p id="AbhT_30.59">
            vyomasviti śivenoktaṃ tantrasadbhāvaśāsane /<br />
            chedinī kṣurikeyaṃ syādyayā yojayate pare // 59
             <span class="ref">AbhT_30.59</span></p>
         
         <p id="AbhT_30.60">
            bindvindvanalakūṭāgnimarutṣaṣṭhasvarairyutam /<br />
            āpādatalamūrdhāntaṃ smaredastramidaṃ jvalat // 60
             <span class="ref">AbhT_30.60</span></p>
         
         <p id="AbhT_30.61">
            kuñcanaṃ cāṅgulīnāṃ tu kartavyaṃ codanaṃ tataḥ /<br />
            jānvādiparacakrāntaṃ cakrāccakraṃ tu kuñcayet // 61
             <span class="ref">AbhT_30.61</span></p>
         
         <p id="AbhT_30.62">
            kathitaṃ sarahasyaṃ tu sadyonirvāṇakaṃ param /<br />
            athocyate brahmavidyā sadyaḥpratyayadāyinī // 62
             <span class="ref">AbhT_30.62</span></p>
         
         <p id="AbhT_30.63">
            śivaḥ śrībhūtirājo yāmasmabhyaṃ pratyapādayat /<br />
            sarveṣāmeva bhūtānāṃ maraṇe samupasthite // 63
             <span class="ref">AbhT_30.63</span></p>
         
         <p id="AbhT_30.64">
            yayā paṭhitayotkramya jīvo yāti nirañjanam /<br />
            yā jñānino@pi saṃpūrṇakṛtyasyāpi śrutā satī // 64
             <span class="ref">AbhT_30.64</span></p>
         
         <p id="AbhT_30.65">
            prāṇādicchedajāṃ mṛtyuvyathāṃ sadyo vyapohati /<br />
            yāmākarṇya mahāmohavivaśo@pi kramādgataḥ // 65
             <span class="ref">AbhT_30.65</span></p>
         
         <p id="AbhT_30.66">
            prabodhaṃ vaktṛsāṃmukhyamabhyeti rabhasātsvayam /<br />
            paramapadāttvamihāgāḥ sanātanastvaṃ jahīhi dehāntam // 66
             <span class="ref">AbhT_30.66</span></p>
         
         <p id="AbhT_30.67">
            pādāṅguṣṭhādi vibho nibandhanaṃ bandhanaṃ hyugram /<br />
            āryāvākyamidaṃ pūrvaṃ bhuvanākhyaiḥ padairbhavet // 67
             <span class="ref">AbhT_30.67</span></p>
         
         <p id="AbhT_30.68">
            gulphānte jānugataṃ jatrusthaṃ bandhanaṃ tathā meḍhre /<br />
            jahihi puramagryamadhyaṃ hṛtpadmāttvaṃ samuttiṣṭha // 68
             <span class="ref">AbhT_30.68</span></p>
         
         <p id="AbhT_30.69">
            etāvadbhiḥ padairetadāryāvākyaṃ dvitīyakam /<br />
            haṃsa hayagrīva vibho sadāśivastvaṃ paro@si jīvākhyaḥ // 69
             <span class="ref">AbhT_30.69</span></p>
         
         <p id="AbhT_30.70">
            ravisomavahnisaṅghadṛbindudeho hahaha samutkrāma /<br />
            tṛtīyamāryāvākyaṃ prāksaṃkhyairekādhikaiḥ padaiḥ // 70
             <span class="ref">AbhT_30.70</span></p>
         
         <p id="AbhT_30.71">
            haṃsamahāmantramayaḥ sanātanastvaṃ śubhāśubhāpekṣī /<br />
            maṇḍalamadhyaniviṣṭaḥ śaktimahāsetukāraṇamahārthaḥ // 71
             <span class="ref">AbhT_30.71</span></p>
         
         <p id="AbhT_30.72">
            kamalobhayaviniviṣṭaḥ prabodhamāyāhi devatādeha /<br />
            āryāvākyamidaṃ sārdhaṃ rudrasaṃkhyapaderitam // 72
             <span class="ref">AbhT_30.72</span></p>
         
         <p id="AbhT_30.73">
            niḥśvāse tvapaśabdasya sthāne@styupa iti dhvaniḥ /<br />
            ajñānāttvaṃ baddhaḥ prabodhitottiṣṭha devāde // 73
             <span class="ref">AbhT_30.73</span></p>
         
         <p id="AbhT_30.74">
            etatpañcamamāryārdhavākyaṃ syātsaptabhiḥ padaiḥ /<br />
            vraja tālusāhvayāntaṃ hyauḍambaraghaṭṭitaṃ mahādvāram // 74
             <span class="ref">AbhT_30.74</span></p>
         
         <p id="AbhT_30.75">
            prāpya prayāhi haṃho haṃho vā vāmadevapadam /<br />
            āryyāvākyamidaṃ ṣaṣṭhaṃ syāccaturdaśabhiḥ padaiḥ // 75
             <span class="ref">AbhT_30.75</span></p>
         
         <p id="AbhT_30.76">
            granthīśvara paramātman śānta mahātālurandhramāsādya /<br />
            utkrama he deheśvara nirañjanaṃ śivapadaṃ prayāhyāśu // 76
             <span class="ref">AbhT_30.76</span></p>
         
         <p id="AbhT_30.77">
            āryāvākyaṃ saptamaṃ syāttaccaturdaśabhiḥ padaiḥ /<br />
            prabhañjanastvamityevaṃ pāṭho niḥśvāsaśāsane // 77
             <span class="ref">AbhT_30.77</span></p>
         
         <p id="AbhT_30.78">
            ākramya madhyamārgaṃ prāṇāpānau samāhṛtya /<br />
            dharmādharmau tyaktvā nārāyaṇa yāhi śāntāntam // 78
             <span class="ref">AbhT_30.78</span></p>
         
         <p id="AbhT_30.79">
            āryāvākyamidaṃ proktamaṣṭamaṃ navabhiḥ padaiḥ /<br />
            he brahman he viṣṇo he rudra śivo@si vāsudevastvam // 79
             <span class="ref">AbhT_30.79</span></p>
         
         <p id="AbhT_30.80">
            agnīṣomasanātanamṛtpiṇḍaṃ jahihi he mahākāśa /<br />
            etadbhuvanasaṃkhyātairāryyāvākyaṃ prakīrtitam // 80
             <span class="ref">AbhT_30.80</span></p>
         
         <p id="AbhT_30.81">
            sanātma tripiṇḍamiti mahākośamiti sthitam /<br />
            padatrayaṃ tu niḥśvāsamukuṭottarakādiṣu // 81
             <span class="ref">AbhT_30.81</span></p>
         
         <p id="AbhT_30.82">
            aṅguṣṭhamātramamalamāvaraṇaṃ jahihi he mahāsūkṣma /<br />
            āryyāvākyamidaṃ ṣaḍbhiḥ padairdaśamamucyate // 82
             <span class="ref">AbhT_30.82</span></p>
         
         <p id="AbhT_30.83">
            alaṃ dviriti sūkṣmaṃ cetyevaṃ śrīmukuṭottare /<br />
            puruṣastvaṃ prakṛtimayairbaddho@haṅkāratantunā bandhaiḥ // 83
             <span class="ref">AbhT_30.83</span></p>
         
         <p id="AbhT_30.84">
            abhavābhava nityodita paramātmaṃstyaja sarāgamadhvānam /<br />
            etattrayodaśapadaṃ syādāryāvākyamuttamam // 84
             <span class="ref">AbhT_30.84</span></p>
         
         <p id="AbhT_30.85">
            hrīṃhūṃmantraśarīramavilambamāśu tvamehi dehāntam /<br />
            āryārdhavākyametatsyād dvādaśaṃ ṣaṭpadaṃ param // 85
             <span class="ref">AbhT_30.85</span></p>
         
         <p id="AbhT_30.86">
            tadidaṃ guṇabhūtamayaṃ tyaja sva ṣoṭkośikaṃ piṇḍam /<br />
            syāt trayodaśamāryārdhaṃ padaiḥ saptabhirīdṛśam // 86
             <span class="ref">AbhT_30.86</span></p>
         
         <p id="AbhT_30.87">
            mā dehaṃ bhūtamayaṃ pragṛhyatāṃ śāśvataṃ mahādeham /<br />
            āryārdhavākyaṃ tāvadbhiḥ padairetaccaturdaśam // 87
             <span class="ref">AbhT_30.87</span></p>
         
         <p id="AbhT_30.88">
            maṇḍalamamalamanantaṃ tridhā sthitaṃ gaccha bhittvaitat /<br />
            āryārdhavākyamaṣṭābhiḥ padaiḥ pañcadaśaṃ tvidam // 88
             <span class="ref">AbhT_30.88</span></p>
         
         <p id="AbhT_30.89">
            sakaleyaṃ brahmavidyā syātpañcadaśabhiḥ sphuṭaiḥ /<br />
            vākyaiḥ pañcākṣaraistvasyā niṣkalā parikīrtyate // 89
             <span class="ref">AbhT_30.89</span></p>
         
         <p id="AbhT_30.90">
            prativākyaṃ yayādyantayojitā paripaṭhyate /<br />
            tāro māyā vedakalo mātṛtāro navātmakaḥ // 90
             <span class="ref">AbhT_30.90</span></p>
         
         <p id="AbhT_30.91">
            iti pañcākṣarāṇi syuḥ proktavyāptyanusārataḥ /<br />
            binduprāṇāmṛtajalaṃ marutṣaṣṭhasvarānvitam // 91
             <span class="ref">AbhT_30.91</span></p>
         
         <p id="AbhT_30.92">
            etena śaktyuccārasthabījenālabhyate paśuḥ /<br />
            kṛtadīkṣāvidhiḥ pūrvaṃ brahmaghno@pi viśuddhyati // 92
             <span class="ref">AbhT_30.92</span></p>
         
         <p id="AbhT_30.93">
            laghutvena tulāśuddhiḥ sadyaḥpratyayakāriṇī /<br />
            tāraḥ śamarayaiḥ piṇḍo natiśca caturarṇakam // 93
             <span class="ref">AbhT_30.93</span></p>
         
         <p id="AbhT_30.94">
            śākinīstobhanaṃ marma hṛdayaṃ jīvitaṃ tvidam /<br />
            ṣaṣṭhaprāṇatrikūṭordhvabāhuśūlākhyabindubhiḥ // 94
             <span class="ref">AbhT_30.94</span></p>
         
         <p id="AbhT_30.95">
            anackanāsādhovaktracandrakhaṇḍaiśca maṇḍitam /<br />
            hṛdayaṃ bhairavākhyaṃ tu sarvasaṃhārakārakam // 95
             <span class="ref">AbhT_30.95</span></p>
         
         <p id="AbhT_30.96">
            agnimaṇḍalamadhyasthabhairavānalatāpitāḥ /<br />
            vaśamāyānti śākinyaḥ sthānametena ceddahet // 96
             <span class="ref">AbhT_30.96</span></p>
         
         <p id="AbhT_30.97">
            visarjayettāḥ prathamamanyathā cchidrayanti tāḥ /<br />
            hrīṃ klīṃ vleṃ kleṃ ebhirvarṇairdvādaśasvarabhūṣitaiḥ // 97
             <span class="ref">AbhT_30.97</span></p>
         
         <p id="AbhT_30.98">
            priyamelāpanaṃ nāma hṛdayaṃ sampuṭaṃ japet /<br />
            pratyekamathavā dvābhyāṃ sarvairvā vidhiruttamaḥ // 98
             <span class="ref">AbhT_30.98</span></p>
         
         <p id="AbhT_30.99">
            tulāmelakayogaḥ śrītantrasadbhāvaśāsane /<br />
            ya uktaḥ śambhunāthena sa mayā darśitaḥ kramāt // 99
             <span class="ref">AbhT_30.99</span></p>
         
         <p id="AbhT_30.100">
            atha vittavihīnānāṃ prapannānāṃ ca tattvataḥ /<br />
            deśakālādidoṣeṇa na tathādhyavasāyinām // 100
             <span class="ref">AbhT_30.100</span></p>
         
         <p id="AbhT_30.101">
            prakartavyā yathā dīKṣā śrīsantatyāgamoditā /<br />
            kathyate hāṭakeśānapātālādhipacoditā // 101
             <span class="ref">AbhT_30.101</span></p>
         
         <p id="AbhT_30.102">
            śrīnātha ārya bhagavannetattritayaṃ hi kanda ādhāre /<br />
            varuṇo macchando bhagavatta iti trayamidaṃ hṛdaye // 102
             <span class="ref">AbhT_30.102</span></p>
         
         <p id="AbhT_30.103">
            dharmādivargasaṃjñāścatvāraḥ kaṇṭhadeśagāḥ pūjyāḥ /<br />
            hrīṃśrīṃpūrvāḥ sarve sambodhajuṣaśca pādaśabdāntāḥ // 103
             <span class="ref">AbhT_30.103</span></p>
         
         <p id="AbhT_30.104">
            mūrdhatale vidyātrayamuktaṃ bhāvyatha mano@bhiyogena /<br />
            kusumairānandairvā bhāvanayā vāpi kevalayā // 104
             <span class="ref">AbhT_30.104</span></p>
         
         <p id="AbhT_30.105">
            guruṇā tattvavidā kila śiṣyo yadi mokṣamātrakṛtahṛdayaḥ /<br />
            mokṣaikadānacaturā dīkṣā seyaṃ paropaniṣaduktā // 105
             <span class="ref">AbhT_30.105</span></p>
         
         <p id="AbhT_30.106">
            etaddīkṣādīkṣita etadvidyātrayaṃ smaran hṛdaye /<br />
            bāhyārcādi vinaiva hi vrajati paraṃ dhāma dehānte // 106
             <span class="ref">AbhT_30.106</span></p>
         
         <p id="AbhT_30.107">
            praṇavo māyā bindurvarṇatrayamāditaḥ kuryāt /<br />
            padapañcakasya saṃbodhanayuktasyāgnidayitānte // 107
             <span class="ref">AbhT_30.107</span></p>
         
         <p id="AbhT_30.108">
            siddhasādhani tatpūrvaṃ śabdabrahmasvarūpiṇi /<br />
            samastabandhaśabdena sahitaṃ ca nikṛntani // 108
             <span class="ref">AbhT_30.108</span></p>
         
         <p id="AbhT_30.109">
            bodhani śivasadbhāvajananyāmantritaṃ ca tat /<br />
            pañcāṣṭarandhratryaṣṭārṇakrameṇa padapañcakam // 109
             <span class="ref">AbhT_30.109</span></p>
         
         <p id="AbhT_30.110">
            khapañcārṇā parabrahmavidyeyaṃ mokṣadā śivā /<br />
            anuttarecche ghāntaśca satrayodaśasusvaraḥ // 110
             <span class="ref">AbhT_30.110</span></p>
         
         <p id="AbhT_30.111">
            asya varṇatrayasyānte tvantaḥsthānāṃ catuṣṭayam /<br />
            vargādyaśvau tryasrabinduyuk pānto@rṇatrayādataḥ // 111
             <span class="ref">AbhT_30.111</span></p>
         
         <p id="AbhT_30.112">
            mahāhāṭakaśabdādyamīśvarītyarṇasaptakam /<br />
            āmantritaṃ kṣamasveti tryarṇaṃ pāpāntakāriṇi // 112
             <span class="ref">AbhT_30.112</span></p>
         
         <p id="AbhT_30.113">
            ṣaḍarṇaṃ pāpaśabdādivimohanipadaṃ tataḥ /<br />
            pāpaṃ hana dhuna dvirdvirdaśārṇaṃ padamīdṛśam // 113
             <span class="ref">AbhT_30.113</span></p>
         
         <p id="AbhT_30.114">
            pañcamyantaṃ ṣaḍarṇaṃ syādrudraśaktivaśāditi /<br />
            tata ekākṣaraṃ yattadvisargabrahma kīrtitam // 114
             <span class="ref">AbhT_30.114</span></p>
         
         <p id="AbhT_30.115">
            tadanackatakāreṇa sahaikībhāvataḥ paṭhet /<br />
            randhrābdhivarṇā vidyeyaṃ dīkṣāvidyeti kīrtitā // 115
             <span class="ref">AbhT_30.115</span></p>
         
         <p id="AbhT_30.116">
            māyārṇañca pare brahme caturvidye padatrayam /<br />
            aṣṭārṇamatha pañcārṇaṃ yogadhāriṇisaṃjñitam // 116
             <span class="ref">AbhT_30.116</span></p>
         
         <p id="AbhT_30.117">
            ātmāntarātmaparamātmarūpaṃ ca padatrayam /<br />
            ekārāntaṃ bodhanasthaṃ daśārṇaṃ parikīrtitam // 117
             <span class="ref">AbhT_30.117</span></p>
         
         <p id="AbhT_30.118">
            rudraśaktīti vedārṇaṃ syādrudradayite@tha me /<br />
            pāpaṃ dahadahetyeṣā dvādaśārṇā catuṣpadī // 118
             <span class="ref">AbhT_30.118</span></p>
         
         <p id="AbhT_30.119">
            saumye sadāśive yugmaṃ ṣaṭkaṃ bindviṣusāvahā /<br />
            sārdhavarṇacatuṣkaṃ tadityeṣā samayāpahā // 119
             <span class="ref">AbhT_30.119</span></p>
         
         <p id="AbhT_30.120">
            vidyā sārdhārṇakhaśarasaṃkhyā sā pārameśvarī /<br />
            etadvidyātrayaṃ śrīmadbhūtirājo nyarūpayat // 120
             <span class="ref">AbhT_30.120</span></p>
         
         <p id="AbhT_30.121">
            yaḥ sākṣādabhajacchrīmāñśrīkaṇṭho mānuṣīṃ tanum /<br />
            atra vīryaṃ puraivoktaṃ sarvatrānusaredguruḥ // 121
             <span class="ref">AbhT_30.121</span></p>
         
         <p id="AbhT_30.122">
            arthabījapraveśāntaruccārādyanusārataḥ /<br />
            nahi tatkiṃcanāpyasti yatpurā na nirūpitam // 122
             <span class="ref">AbhT_30.122</span></p>
         
         <p id="AbhT_30.123">
            niṣphalā punaruktistu nāsmabhyaṃ jātu rocate /<br />
            ityevaṃ mantravidyādisvarūpamupavarṇitam // 123
             <span class="ref">AbhT_30.123</span></p>
         
         
         <p>:C31 atha śrītantrāloke ekatriṃśamāhnikam</p>
         
         
         <p id="AbhT_31.1">
            atha maṇḍalasadbhāvaḥ saṃkṣepeṇābhidhīyate /<br />
            sādhayitvā diśaṃ pūrvāṃ sūtramāsphālayetsamam // 1
             <span class="ref">AbhT_31.1</span></p>
         
         <p id="AbhT_31.2">
            tadardhayitvā madhyaprākpratīcīṣvaṅkayetpunaḥ /<br />
            tato@pyardhatadardhārdhamānataḥ pūrvapaścimau // 2
             <span class="ref">AbhT_31.2</span></p>
         
         <p id="AbhT_31.3">
            aṅkayettāvatā dadyāt sūtreṇa bhramayugmakam /<br />
            matsyasandhidvayaṃ tvevaṃ dakṣiṇottarayorbhavet // 3
             <span class="ref">AbhT_31.3</span></p>
         
         <p id="AbhT_31.4">
            tanmadhye pātayetsūtraṃ dakṣiṇottarasiddhaye /<br />
            yadi vā prākparāktulyasūtreṇottaradakṣiṇe // 4
             <span class="ref">AbhT_31.4</span></p>
         
         <p id="AbhT_31.5">
            aṅkayedaparādaṅkāt pūrvādapi tathaiva te /<br />
            matsyamadhye kṣipetsūtramāyataṃ dakṣiṇottare // 5
             <span class="ref">AbhT_31.5</span></p>
         
         <p id="AbhT_31.6">
            matakṣetrārdhamānena madhyāddikṣvaṅkayettataḥ /<br />
            sūtrābhyāṃ digdvayotthābhyāṃ matsyaḥ syātpratikoṇagaḥ // 6
             <span class="ref">AbhT_31.6</span></p>
         
         <p id="AbhT_31.7">
            matsyeṣu vedāḥ sūtrāṇītyevaṃ syāccaturasrakam /<br />
            ekasmātprabhṛti proktaṃ śatāntaṃ maṇḍalaṃ yataḥ // 7
             <span class="ref">AbhT_31.7</span></p>
         
         <p id="AbhT_31.8">
            siddhātantre maṇḍalānāṃ śataṃ tatpīṭha ucyate /<br />
            yattanmadhyagataṃ mukhyaṃ maṇḍalānāṃ trayaṃ smṛtam // 8
             <span class="ref">AbhT_31.8</span></p>
         
         <p id="AbhT_31.9">
            madhyaśūlaṃ tritriśūlaṃ navaśūlamiti sphuṭam /<br />
            tatra śūlavidhānaṃ yaduktaṃ bhedairanantakaiḥ // 9
             <span class="ref">AbhT_31.9</span></p>
         
         <p id="AbhT_31.10">
            tadyoni maṇḍalaṃ brūmaḥ sadbhāvakramadarśitam /<br />
            vedāśrite caturhaste tribhāgaṃ sarvatastyajet // 10
             <span class="ref">AbhT_31.10</span></p>
         
         <p id="AbhT_31.11">
            bhāgaiḥ ṣoḍaśabhiḥ sarvaṃ tattatkṣetraṃ vibhājayet /<br />
            brahmasūtradvayasyātha madhyaṃ brahmapadaṃ sphuṭam // 11
             <span class="ref">AbhT_31.11</span></p>
         
         <p id="AbhT_31.12">
            kṛtvāvadhiṃ tato lakṣyaṃ caturthaṃ sūtramāditaḥ /<br />
            tatastiryagvrajet sūtraṃ caturthaṃ tadanantare // 12
             <span class="ref">AbhT_31.12</span></p>
         
         <p id="AbhT_31.13">
            koṣṭhe cendudvayaṃ kuryādbahirbhāgārdhabhāgataḥ /<br />
            tayorlagnaṃ brahmasūtrāttṛtīye marmaṇi sthitam // 13
             <span class="ref">AbhT_31.13</span></p>
         
         <p id="AbhT_31.14">
            koṣṭhakārdhe@paraṃ ceti yugmamantarmukhaṃ bhavet /<br />
            brahmasūtrāddvitīyasmin haste marmaṇi niścalam // 14
             <span class="ref">AbhT_31.14</span></p>
         
         <p id="AbhT_31.15">
            kṛtvā pūrṇenduyugalaṃ vartayeta vicakṣaṇaḥ /<br />
            brahmasūtragatāt ṣaṣṭhāt tiryagbhāgāttṛtīyake // 15
             <span class="ref">AbhT_31.15</span></p>
         
         <p id="AbhT_31.16">
            kṛtvārdhakoṣṭhake sūtraṃ pūrṇacandrāgralambitam /<br />
            bhramayedunmukhaṃ khaṇḍacandrayugvahnibhāgagam // 16
             <span class="ref">AbhT_31.16</span></p>
         
         <p id="AbhT_31.17">
            tiryagbhāgadvayaṃ tyaktvā khaṇḍendoḥ paścimāttataḥ /<br />
            koṇaṃ yāvattathā syācca kuryāt khaṇḍaṃ bhramadvayam // 17
             <span class="ref">AbhT_31.17</span></p>
         
         <p id="AbhT_31.18">
            sutīkṣṇakuṭilāgraṃ tadekaṃ śṛṅgaṃ prajāyate /<br />
            dvitīyasminnapi proktaḥ śṛṅga eṣa vidhiḥ sphuṭaḥ // 18
             <span class="ref">AbhT_31.18</span></p>
         
         <p id="AbhT_31.19">
            madhyaśṛṅge@tha kartavye tṛtīye ūrdhvakoṣṭhake /<br />
            caturthārdhe ca candrārdhadvayamantarmukhaṃ bhavet // 19
             <span class="ref">AbhT_31.19</span></p>
         
         <p id="AbhT_31.20">
            tacca pūrṇendumekaṃ prāgvartitaṃ prāpnuyādyathā /<br />
            anyonyagranthiyogena baddhāratvaṃ prajāyate // 20
             <span class="ref">AbhT_31.20</span></p>
         
         <p id="AbhT_31.21">
            evaṃ dvitīyapārśve@sya khaṇḍendudvayavartanāt /<br />
            madhyābhyāṃ gaṇḍikā śliṣṭā parābhyāmagrato nayet // 21
             <span class="ref">AbhT_31.21</span></p>
         
         <p id="AbhT_31.22">
            sūtraṃ pārśvadvaye yena tīkṣṇaṃ syānmadhyaśṛṅgagam /<br />
            pārśvadvayādhare paścādbrahmasūtraṃ dvitīyakam // 22
             <span class="ref">AbhT_31.22</span></p>
         
         <p id="AbhT_31.23">
            avadhānena saṃgrāhyamācāryeṇohavedinā /<br />
            bhavetpaścānmukho mantrī tasmiṃśca brahmasūtrake // 23
             <span class="ref">AbhT_31.23</span></p>
         
         <p id="AbhT_31.24">
            madhyaśṛṅgaṃ varjayitvā sarvaḥ pūrvodito vidhiḥ /<br />
            tato yadunmukhaṃ khaṇḍacandrayugmaṃ puroditam // 24
             <span class="ref">AbhT_31.24</span></p>
         
         <p id="AbhT_31.25">
            tato dvayena kartavyā gaṇḍikāntaḥsusaṃgatā /<br />
            dvayenāgragasūtrābhyāṃ madhyaśṛṅgadvayaṃ bhavet // 25
             <span class="ref">AbhT_31.25</span></p>
         
         <p id="AbhT_31.26">
            adho bhāgavivṛddhyāsya padmaṃ vṛttacatuṣṭayam /<br />
            tataścakraṃ ṣoḍaśāraṃ dvādaśāraṃ dvidhātha tat // 26
             <span class="ref">AbhT_31.26</span></p>
         
         <p id="AbhT_31.27">
            madhye kuleśvarīsthānaṃ vyoma vā tilakaṃ ca vā /<br />
            padmaṃ vātha ṣaḍaraṃ vā viyaddvādaśakaṃ ca vā // 27
             <span class="ref">AbhT_31.27</span></p>
         
         <p id="AbhT_31.28">
            tritriśūle@tra saptāre śliṣṭamātreṇa madhyataḥ /<br />
            padmānāmatha cakrāṇāṃ vyomnāṃ vā saptakaṃ bhavet // 28
             <span class="ref">AbhT_31.28</span></p>
         
         <p id="AbhT_31.29">
            miśritaṃ vātha saṃkīrṇaṃ samāsavyāsabhedataḥ /<br />
            tataḥ kṣetrārdhamānena kṣetraṃ tatrādhikaṃ kṣipet // 29
             <span class="ref">AbhT_31.29</span></p>
         
         <p id="AbhT_31.30">
            tatra daṇḍaḥ smṛto bhāgaḥ ṣaḍarāmalasārakaḥ /<br />
            sutīkṣṇāgraḥ suraktābhaḥ kṣaṇādāveśakārakaḥ // 30
             <span class="ref">AbhT_31.30</span></p>
         
         <p id="AbhT_31.31">
            yā sā kuṇḍalinī devī taraṅgākhyā mahormiṇī /<br />
            sā ṣaḍaśreṇa kandākhye sthitā ṣaḍdevatātmikā // 31
             <span class="ref">AbhT_31.31</span></p>
         
         <p id="AbhT_31.32">
            aṣṭabhāgaiśca vistīrṇo dīrghaścāpi tadardhataḥ /<br />
            tato dvārāṇi kāryāṇi citravartanayā kramāt // 32
             <span class="ref">AbhT_31.32</span></p>
         
         <p id="AbhT_31.33">
            vedāśrāyatarūpāṇi yadivā vṛttamātrataḥ /<br />
            spaṣṭaśṛṅgamatho kuryādyadivā vaiparītyataḥ // 33
             <span class="ref">AbhT_31.33</span></p>
         
         <p id="AbhT_31.34">
            unmukhaṃ candrayugmaṃ vā bhaṅktvā kuryāccatuṣṭayam /<br />
            kuṭilo madhyataḥ spaṣṭo@dhomukhaḥ pārśvagaḥ sthitaḥ // 34
             <span class="ref">AbhT_31.34</span></p>
         
         <p id="AbhT_31.35">
            uttāno@rdho@samaḥ pūrṇaḥ śliṣṭo granthigatastathā /<br />
            candrasyetthaṃ dvādaśadhā vartanā bhramabhedinī // 35
             <span class="ref">AbhT_31.35</span></p>
         
         <p id="AbhT_31.36">
            antarbahirmukhatvena sā punardvividhā matā /<br />
            tadbhedānmaṇḍalānāṃ syādasaṅkhyo bhedavistaraḥ // 36
             <span class="ref">AbhT_31.36</span></p>
         
         <p id="AbhT_31.37">
            pīṭhavīthībahiarbhūmikaṇṭhakarṇakapolataḥ /<br />
            śobhopaśobhāsaṃbhedādguṇarekhāvikalpataḥ // 37
             <span class="ref">AbhT_31.37</span></p>
         
         <p id="AbhT_31.38">
            svastikadvitayādyaṣṭatayāparyantabhedataḥ /<br />
            bhāvābhāvavikalpena maṇḍalānāmanantatā // 38
             <span class="ref">AbhT_31.38</span></p>
         
         <p id="AbhT_31.39">
            tato rajāṃsi deyāni yathāśobhānusārataḥ /<br />
            sindūraṃ rājavartaṃ ca khaṭikā ca sitottamā // 39
             <span class="ref">AbhT_31.39</span></p>
         
         <p id="AbhT_31.40">
            uttamāni rajāṃsīha devatātrayayogataḥ /<br />
            parā candrasamaprakhyā raktā devī parāparā // 40
             <span class="ref">AbhT_31.40</span></p>
         
         <p id="AbhT_31.41">
            aparā sā parā kālī bhīṣaṇā caṇḍayoginī /<br />
            dṛṣṭvaitanmaṇḍalaṃ devyaḥ sarvā nṛtyanti sarvadā // 41
             <span class="ref">AbhT_31.41</span></p>
         
         <p id="AbhT_31.42">
            anarcite@pyadīkṣeṇa dṛṣṭe dīkṣyeta mātṛbhiḥ /<br />
            kiṃvātibahunoktena tritriśūlārasaptakāḥ // 42
             <span class="ref">AbhT_31.42</span></p>
         
         <p id="AbhT_31.43">
            śūlayāgāḥ ṣaṭ sahasrāṇyevaṃ sārdhaśatadvayam /<br />
            yā sā devī parā śaktiḥ prāṇavāhā vyavasthitā // 43
             <span class="ref">AbhT_31.43</span></p>
         
         <p id="AbhT_31.44">
            viśvāntaḥ kuṇḍalākārā sā sākṣādatra vartitā /<br />
            tattvāni tattvadevyaśca viśvamasminpratiṣṭhitam // 44
             <span class="ref">AbhT_31.44</span></p>
         
         <p id="AbhT_31.45">
            atrordhve tantumātreṇa tisraḥ śūlāragāḥ sthitāḥ /<br />
            āsanatvena cecchādyā bhogamokṣaprasādhikāḥ // 45
             <span class="ref">AbhT_31.45</span></p>
         
         <p id="AbhT_31.46">
            tāstu mokṣaikakāmasya śūlārāviddhamadhyakāḥ /<br />
            tasmādenaṃ mahāyāgaṃ mahāvibhavavistaraiḥ // 46
             <span class="ref">AbhT_31.46</span></p>
         
         <p id="AbhT_31.47">
            pūjayedbhūtikāmo vā mokṣakāmo@pivā budhaḥ /<br />
            asya darśanamātreṇa bhūtavetālaguhyakāḥ // 47
             <span class="ref">AbhT_31.47</span></p>
         
         <p id="AbhT_31.48">
            palāyante daśa diśaḥ śivaḥ sākṣātprasīdati /<br />
            mandaśaktibalāviddho@pyetanmaṇḍalapūjanāt // 48
             <span class="ref">AbhT_31.48</span></p>
         
         <p id="AbhT_31.49">
            satataṃ māsaṣaṭkena trikajñānaṃ samaśnute /<br />
            yatprāpya heyopādeyaṃ svayameva vicārya saḥ // 49
             <span class="ref">AbhT_31.49</span></p>
         
         <p id="AbhT_31.50">
            dehānte syādbhairavātmā siddhikāmo@tha siddhyati /<br />
            maṇḍalasyāsya yo vyāptiṃ devatānyāsameva ca // 50
             <span class="ref">AbhT_31.50</span></p>
         
         <p id="AbhT_31.51">
            vartanāṃ ca vijānāti sa gurustrikaśāsane /<br />
            tasya pādarajo mūrdhni dhāryaṃ śivasamīhinā // 51
             <span class="ref">AbhT_31.51</span></p>
         
         <p id="AbhT_31.52">
            atra sṛṣṭisthitidhvaṃsān kramāt trīnapi pūjayet /<br />
            turyaṃ tu madhyato yadvā sarveṣu paripūrakam // 52
             <span class="ref">AbhT_31.52</span></p>
         
         <p id="AbhT_31.53">
            catustriśūlaṃ vā guptadaṇḍaṃ yāgaṃ samācaret /<br />
            tatra tat pūjayetsamyak sphuṭaṃ kramacatuṣṭayam // 53
             <span class="ref">AbhT_31.53</span></p>
         
         <p id="AbhT_31.54">
            ityetatkathitaṃ gupte ṣaḍardhahṛdaye pare /<br />
            ṣaṭke proktaṃ sūcitaṃ śrīsiddhayogīśvarīmate // 54
             <span class="ref">AbhT_31.54</span></p>
         
         <p id="AbhT_31.55">
            agrataḥ sūtrayitvā tu maṇḍalaṃ sarvakāmadam /<br />
            mahāśūlasamopetaṃ padmacakrādibhūṣitam // 55
             <span class="ref">AbhT_31.55</span></p>
         
         <p id="AbhT_31.56">
            dvāre dvāre likhecchūlaṃ varjayitvā tu paścimam /<br />
            koṇeṣvapica vā kāryaṃ mahāśūlaṃ drumānvitam // 56
             <span class="ref">AbhT_31.56</span></p>
         
         <p id="AbhT_31.57">
            amṛtāmbhobhavārīṇāṃ śūlāgre tu trikaṃ trikam /<br />
            śūla itthaṃ prakartavyamaṣṭadhā tat tridhāpivā // 57
             <span class="ref">AbhT_31.57</span></p>
         
         <p id="AbhT_31.58">
            evaṃ saṃsūcitaṃ divyaṃ khecarīṇāṃ puraṃ tviti /<br />
            sthānāntare@pi kathitaṃ śrīsiddhātantraśāsane // 58
             <span class="ref">AbhT_31.58</span></p>
         
         <p id="AbhT_31.59">
            kajaṃ madhye tadardhena śūlaśṛṅgāṇi tāni tu /<br />
            śūlāṅkaṃ maṇḍalaṃ kalpyaṃ kamalāṅkaṃ ca pūraṇe // 59
             <span class="ref">AbhT_31.59</span></p>
         
         <p id="AbhT_31.60">
            atha śūlābjavinyāsaḥ śrīpūrve triśiromate /<br />
            siddhātantre trikakule devyāyāmalamālayoḥ // 60
             <span class="ref">AbhT_31.60</span></p>
         
         <p id="AbhT_31.61">
            yathoktaḥ sāraśāstre ca tantrasadbhāvaguhyayoḥ /<br />
            tathā pradarśyate spaṣṭaṃ yadyapyuktakramādgataḥ // 61
             <span class="ref">AbhT_31.61</span></p>
         
         <p id="AbhT_31.62">
            vedāśrite trihaste prāk pūrvamardha vibhājayet /<br />
            hastārdhaṃ sarvatastyaktvā pūrvodagyāmyadiggatam // 62
             <span class="ref">AbhT_31.62</span></p>
         
         <p id="AbhT_31.63">
            tryaṅgulaiḥ koṣṭhakairūrdhvaistiryak cāṣṭadvidhātmakaiḥ /<br />
            dvau dvau bhāgau parityajya punardakṣiṇasaumyagau // 63
             <span class="ref">AbhT_31.63</span></p>
         
         <p id="AbhT_31.64">
            brahmaṇaḥ pārśvayorjīvāccaturthāt pūrvatastathā /<br />
            bhāgārdhabhāgamānaṃ tu khaṇḍacandradvayaṃ dvayam // 64
             <span class="ref">AbhT_31.64</span></p>
         
         <p id="AbhT_31.65">
            tayorantastṛtīye tu dakṣiṇottarapārśvayoḥ /<br />
            jīve khaṇḍenduyugalaṃ kuryādantarbhramādbudhaḥ // 65
             <span class="ref">AbhT_31.65</span></p>
         
         <p id="AbhT_31.66">
            tayoraparamarmasthaṃ khaṇḍendudvayakoṭigam /<br />
            bahirmukhaṃ bhramaṃ kuryāt khaṇḍacandradvayaṃ dvayam // 66
             <span class="ref">AbhT_31.66</span></p>
         
         <p id="AbhT_31.67">
            tadvadbrahmaṇi kurvīta bhāgabhāgārdhasaṃmitam /<br />
            tato dvitīyabhāgānte brahmaṇaḥ pārśvayordvayoḥ // 67
             <span class="ref">AbhT_31.67</span></p>
         
         <p id="AbhT_31.68">
            dve rekhe pūrvage neye bhāgatryaṃśaśame budhaiḥ /<br />
            ekārdhendūrdhvakoṭisthaṃ brahmasūtrāgrasaṅgatam // 68
             <span class="ref">AbhT_31.68</span></p>
         
         <p id="AbhT_31.69">
            sūtradvayaṃ prakurvīta madhyaśṛṅgaprasiddhaye /<br />
            tadagrapārśvayorjīvāt sūtramekāntare dhṛtam // 69
             <span class="ref">AbhT_31.69</span></p>
         
         <p id="AbhT_31.70">
            ādidvitīyakhaṇḍendukoṇāt koṇāntamānayet /<br />
            tayorevāparājjīvāt prathamārdhendukoṇataḥ // 70
             <span class="ref">AbhT_31.70</span></p>
         
         <p id="AbhT_31.71">
            tadvadeva nayetsūtraṃ śṛṅgadvitayasiddhaye /<br />
            kṣetrārdhe cāpare daṇḍo dvikaraśchannapañcakaḥ // 71
             <span class="ref">AbhT_31.71</span></p>
         
         <p id="AbhT_31.72">
            ṣaḍvistṛtaṃ caturdīrghaṃ tadadho@malasārakam /<br />
            vedāṅgulaṃ ca tadadho mūlaṃ tīkṣṇāgramiṣyate // 72
             <span class="ref">AbhT_31.72</span></p>
         
         <p id="AbhT_31.73">
            ādikṣetrasya kurvīta dikṣu dvāracatuṣṭayam /<br />
            hastāyāmaṃ tadardhaṃ vā vistārādapi tatsamam // 73
             <span class="ref">AbhT_31.73</span></p>
         
         <p id="AbhT_31.74">
            dviguṇaṃ bāhyataḥ kuryāttataḥ padmaṃ yathā śṛṇu /<br />
            ekaikabhāgamānāni kuryādvṛttāni vedavat // 74
             <span class="ref">AbhT_31.74</span></p>
         
         <p id="AbhT_31.75">
            dikṣvaṣṭau punarapyaṣṭau jīvasūtrāṇi ṣoḍaśa /<br />
            dvayordvayoḥ punarmadhye tatsaṃkhyātāni pātayet // 75
             <span class="ref">AbhT_31.75</span></p>
         
         <p id="AbhT_31.76">
            eṣāṃ tṛtīyavṛttasthaṃ pārśvajīvasamaṃ bhramam /<br />
            etadantaṃ prakurvīta tato jīvāgramānayet // 76
             <span class="ref">AbhT_31.76</span></p>
         
         <p id="AbhT_31.77">
            yatraiva kutracitsaṅgastatsaṃbandhe sthirīkṛte /<br />
            tatra kṛtvā nayenmantrī patrāgrāṇāṃ prasiddhaye // 77
             <span class="ref">AbhT_31.77</span></p>
         
         <p id="AbhT_31.78">
            ekaikasmindale kuryātkesarāṇāṃ trayaṃ trayam /<br />
            dviguṇāṣṭāṅgulaṃ kāryaṃ tadvacchṛṅgakajatrayam // 78
             <span class="ref">AbhT_31.78</span></p>
         
         <p id="AbhT_31.79">
            karṇikā pītavarṇena mūlamadhyāgrabhedataḥ /<br />
            sitaṃ raktaṃ tathā pītaṃ kāryaṃ kesarajālakam // 79
             <span class="ref">AbhT_31.79</span></p>
         
         <p id="AbhT_31.80">
            dalāni śuklavarṇāni prativāraṇayā saha /<br />
            pīṭhaṃ tadvaccatuṣkoṇaṃ karṇikārdhasamaṃ bahiḥ // 80
             <span class="ref">AbhT_31.80</span></p>
         
         <p id="AbhT_31.81">
            sitaraktapītakṛṣṇaistatpādān vahnitaḥ kramāt /<br />
            caturbhirapi śṛṅgāṇi tribhirmaṇḍalamiṣyate // 81
             <span class="ref">AbhT_31.81</span></p>
         
         <p id="AbhT_31.82">
            daṇḍaḥ syānnīlaraktena pītamāmalasārakam /<br />
            raktaṃ śūlaṃ prakurvīta yattatpūrvaṃ prakalpitam // 82
             <span class="ref">AbhT_31.82</span></p>
         
         <p id="AbhT_31.83">
            paścāddvārasya pūrveṇa tyaktvāṅgulacatuṣṭayam /<br />
            dvāraṃ vedāśri vṛttaṃ vā saṃkīrṇaṃ vā vicitritam // 83
             <span class="ref">AbhT_31.83</span></p>
         
         <p id="AbhT_31.84">
            ekadvitripuraṃ tulyaṃ sāmudgamathavobhayam /<br />
            kapolakaṇṭhaśobhopaśobhādibahucitritam // 84
             <span class="ref">AbhT_31.84</span></p>
         
         <p id="AbhT_31.85">
            vicitrākārasaṃsthānaṃ vallīsūkṣmagṛhānvitam /<br />
            śrīdevyāyāmale tūktaṃ kṣetre vedāśrite sati // 85
             <span class="ref">AbhT_31.85</span></p>
         
         <p id="AbhT_31.86">
            ardhaṃ dvādaśadhā kṛtvā tiryagūrdhvaṃ ca tiryajam /<br />
            bhāgamekaṃ svapārśvordhvaṃ guruḥ samavatārayet // 86
             <span class="ref">AbhT_31.86</span></p>
         
         <p id="AbhT_31.87">
            madhyasthaṃ taṃ tribhāgaṃ ca tadante bhramayedubhau /<br />
            bhāgamekaṃ parityajya tanmadhye bhramayetpunaḥ // 87
             <span class="ref">AbhT_31.87</span></p>
         
         <p id="AbhT_31.88">
            tṛtīyāṃśordhvato bhrāmyamūrdhvāṃśaṃ yāvadantataḥ /<br />
            caturthāṃśāttadūrdhvaṃ tu ūrdhvādho yojayetpunaḥ // 88
             <span class="ref">AbhT_31.88</span></p>
         
         <p id="AbhT_31.89">
            tanmānādūrdhvamābhrāmya caturthena niyojayet /<br />
            ūrdhvādyojayate sūtraṃ brahmasūtrāvadhi kramāt // 89
             <span class="ref">AbhT_31.89</span></p>
         
         <p id="AbhT_31.90">
            kramādvaipulyataḥ kṛtvā aṃśaṃ vai hrāsayet punaḥ /<br />
            ardhabhāgapramāṇastu daṇḍo dviguṇa iṣyate // 90
             <span class="ref">AbhT_31.90</span></p>
         
         <p id="AbhT_31.91">
            bhāgaṃ bhāgaṃ gṛhītvā tu ubhayoratha gocarāt /<br />
            bhrāmyaṃ pippalavat patraṃ vartanaiṣā tvadho bhavet // 91
             <span class="ref">AbhT_31.91</span></p>
         
         <p id="AbhT_31.92">
            ṣoḍaśāṃśe likhetpadmaṃ dvādaśāṅgulalopanāt /<br />
            tadūrdhvaṃ madhyabhāge tu vārijanma samālikhet // 92
             <span class="ref">AbhT_31.92</span></p>
         
         <p id="AbhT_31.93">
            madhyaśṛṅgāvasāne tu tṛtīyaṃ vilikhettataḥ /<br />
            savyāsavye tathaiveha kaṭisthābje samālikhet // 93
             <span class="ref">AbhT_31.93</span></p>
         
         <p id="AbhT_31.94">
            karṇikā pītalā raktapītaśuklaṃ ca kesaram /<br />
            dalāni padmabāhyasthā śuklā ca prativāraṇī // 94
             <span class="ref">AbhT_31.94</span></p>
         
         <p id="AbhT_31.95">
            śūlaṃ kṛṣṇena rajasā brahmarekhā sitā punaḥ /<br />
            śūlāgraṃ jvālayā yuktaṃ śūladaṇḍastu pītalaḥ // 95
             <span class="ref">AbhT_31.95</span></p>
         
         <p id="AbhT_31.96">
            śūlamadhye ca yatpadmaṃ tatreśaṃ pūjayetsadā /<br />
            asyordhve tu parāṃ dakṣe@nyāṃ vāme cāparāṃ budhaḥ // 96
             <span class="ref">AbhT_31.96</span></p>
         
         <p id="AbhT_31.97">
            yā sā kālāntakā devī parātītā vyavasthitā /<br />
            grasate śūlacakraṃ sā tvicchāmātreṇa sarvadā // 97
             <span class="ref">AbhT_31.97</span></p>
         
         <p id="AbhT_31.98">
            śāntirūpā kalā hyeṣā vidyārūpā parā bhavet /<br />
            aparā tu pratiṣṭhā syānnivṛttistu parāparā // 98
             <span class="ref">AbhT_31.98</span></p>
         
         <p id="AbhT_31.99">
            bhairavaṃ daṇḍa ūrdhvasthaṃ rūpaṃ sādāśivātmakam /<br />
            catasraḥ śaktayastvasya sthūlāḥ sūkṣmāstvanekadhā // 99
             <span class="ref">AbhT_31.99</span></p>
         
         <p id="AbhT_31.100">
            eṣa yāgaḥ samākhyāto ḍāmarākhyastriśaktikaḥ /<br />
            atha traiśirase śūlābjavidhirdṛṣṭo@bhilikhyate // 100
             <span class="ref">AbhT_31.100</span></p>
         
         <p id="AbhT_31.101">
            vāmāmṛtādibhirmukhyaiḥ pavitraiḥ sumanoramaiḥ /<br />
            bhūmiṃ rajāṃsi karaṇīṃ khaṭikāṃ mūlato@rcayet // 101
             <span class="ref">AbhT_31.101</span></p>
         
         <p id="AbhT_31.102">
            caturaśre caturhaste madhye śūlaṃ karatrayam /<br />
            caṇḍo dvihasta ūrdhvādhaḥpīṭhayugvipulastvasau // 102
             <span class="ref">AbhT_31.102</span></p>
         
         <p id="AbhT_31.103">
            vasvaṅgulaḥ prakartavyaḥ sūtratrayasamanvitaḥ /<br />
            dvādaśāṅgulamānena daṇḍamūle tu pīṭhikā // 103
             <span class="ref">AbhT_31.103</span></p>
         
         <p id="AbhT_31.104">
            dairghyāttūcchrāyāccordhve ca caturaṅgulamānataḥ /<br />
            ūrdhve@pyucchrāyato vedāṅgulā dairghyāddaśāṅgulā // 104
             <span class="ref">AbhT_31.104</span></p>
         
         <p id="AbhT_31.105">
            śūlamūlagataṃ pīṭhīmadhyaṃ khābdhisamāṅgulam /<br />
            kṛtvā daṇḍaṃ triśūlaṃ tu tribhirbhāgaiḥ samantataḥ // 105
             <span class="ref">AbhT_31.105</span></p>
         
         <p id="AbhT_31.106">
            aṣṭāṅgulapramāṇaiḥ syāddhastamātraṃ samantataḥ /<br />
            śūlāgraṃ śūlamadhyaṃ tacchūlamūlaṃ tu tadbhavet // 106
             <span class="ref">AbhT_31.106</span></p>
         
         <p id="AbhT_31.107">
            vedī madhye prakartavyā ubhayośca ṣaḍaṅgulam /<br />
            dvādaśāṅguladīrghā tu ubhayoḥ pārśvayostathā // 107
             <span class="ref">AbhT_31.107</span></p>
         
         <p id="AbhT_31.108">
            caturaṅgulamucchrāyānmūle vedīṃ prakalpayet /<br />
            ubhayoḥ pārśvayoścaivamardhacandrākṛtiṃ tathā // 108
             <span class="ref">AbhT_31.108</span></p>
         
         <p id="AbhT_31.109">
            bhrāmayet khaṭikāsūtraṃ kaṭiṃ kuryāddviraṅgulām /<br />
            vaipulyāddairghyato devi caturaṅgulamānataḥ // 109
             <span class="ref">AbhT_31.109</span></p>
         
         <p id="AbhT_31.110">
            yādṛśaṃ dakṣiṇe bhāge vāme tadvatprakalpayet /<br />
            madhye śūlāgravaipulyādaṅgulaśca adhordhvataḥ // 110
             <span class="ref">AbhT_31.110</span></p>
         
         <p id="AbhT_31.111">
            caturaṅgulamānena vaipulyāttu ṣaḍaṅgulā /<br />
            ucchrāyāttu tataḥ kāryā gaṇḍikā tu svarūpataḥ // 111
             <span class="ref">AbhT_31.111</span></p>
         
         <p id="AbhT_31.112">
            pīṭhordhve tu prakartavyaṃ śūlamūlaṃ tu suvrate /<br />
            śūlāgramaṅgulaṃ kāryaṃ sutīkṣṇaṃ tu ṣaḍaṅgulam // 112
             <span class="ref">AbhT_31.112</span></p>
         
         <p id="AbhT_31.113">
            arāmadhyaṃ prakartavyamarādhastu ṣaḍaṅgulam /<br />
            caturaṅgulanimnaṃ tu madhyaṃ tu parikalpayet // 113
             <span class="ref">AbhT_31.113</span></p>
         
         <p id="AbhT_31.114">
            pūrvāparaṃ tadeveha madhye śūlaṃ tu tadbahiḥ /<br />
            kārayeta tribhiḥ sūtrairekaikaṃ vartayeta ca // 114
             <span class="ref">AbhT_31.114</span></p>
         
         <p id="AbhT_31.115">
            kajatrayaṃ tu śūlāgraṃ vedāṃśairdvādaśāṅgulam /<br />
            kramāddakṣānyamadhyeṣu tryaṣṭadvādaśapatrakam // 115
             <span class="ref">AbhT_31.115</span></p>
         
         <p id="AbhT_31.116">
            cakratrayaṃ vātapuraṃ padmamaṣṭāṅgulārakam /<br />
            vidyābhikhyaṃ śūlamūle rajaḥ paścātprapātayet // 116
             <span class="ref">AbhT_31.116</span></p>
         
         <p id="AbhT_31.117">
            triśūlaṃ daṇḍaparyantaṃ rājavartena pūrayet /<br />
            sūtratrayasya pṛṣṭhe tu śuklaṃ cārātrayaṃ bhavet // 117
             <span class="ref">AbhT_31.117</span></p>
         
         <p id="AbhT_31.118">
            śuklena rajasā śūlamūle vidyāmbujaṃ bhavet /<br />
            raktaṃ raktāsitaṃ śuklaṃ kramādūrdhvāmbujatrayam // 118
             <span class="ref">AbhT_31.118</span></p>
         
         <p id="AbhT_31.119">
            śuklena vyomarekhā syāt sā sthaulyādaṅgulaṃ bahiḥ /<br />
            tāṃ tyaktvā vedikā kāryā hastamātraṃ pramāṇātaḥ // 119
             <span class="ref">AbhT_31.119</span></p>
         
         <p id="AbhT_31.120">
            vaipulyatriguṇaṃ dairghyāt prākāraṃ caturaśrakam /<br />
            samantato@tha dikṣu syurdvārāṇi karamātrataḥ // 120
             <span class="ref">AbhT_31.120</span></p>
         
         <p id="AbhT_31.121">
            tridhā vibhajya kramaśo dvādaśāṅgulamānataḥ /<br />
            kaṇṭhaṃ kapolaṃ śobhāṃ tu upaśobhāṃ tadantataḥ // 121
             <span class="ref">AbhT_31.121</span></p>
         
         <p id="AbhT_31.122">
            prākāraṃ caturaśraṃ tu sabhūrekhāsamanvitam /<br />
            sitaraktapītakṛṣṇai rajobhiḥ kārayettataḥ // 122
             <span class="ref">AbhT_31.122</span></p>
         
         <p id="AbhT_31.123">
            raktai rajobhirmadhyaṃ tu yathāśobhaṃ tu pūrayet /<br />
            asyā vyāptau purā coktaṃ tatraivānusarecca tat // 123
             <span class="ref">AbhT_31.123</span></p>
         
         <p id="AbhT_31.124">
            arātrayavibhāgastu praveśo nirgamo bhramaḥ /<br />
            anāhatapadavyāptiḥ kuṇḍalyā udayaḥ paraḥ // 124
             <span class="ref">AbhT_31.124</span></p>
         
         <p id="AbhT_31.125">
            hṛdi sthāne gatā devyastriśūlasya sumadhyame /<br />
            nābhisthaḥ śūladaṇḍastu śūlamūlaṃ hṛdi sthitam // 125
             <span class="ref">AbhT_31.125</span></p>
         
         <p id="AbhT_31.126">
            śaktisthānagataṃ prāntaṃ prānte cakratrayaṃ smaret /<br />
            utkṣipyotkṣipya kalayā dehamadhyasvarūpataḥ // 126
             <span class="ref">AbhT_31.126</span></p>
         
         <p id="AbhT_31.127">
            śūladaṇḍāntamadhyasthaśūlamadhyāntagocaram /<br />
            praviśenmūlamadhyāntaṃ prāntānte śaktiveśmani // 127
             <span class="ref">AbhT_31.127</span></p>
         
         <p id="AbhT_31.128">
            aspandakaraṇaṃ kṛtvā ekadā spandavartanam /<br />
            mūlamānandamāpīḍya śaktitrayapadaṃ viśet // 128
             <span class="ref">AbhT_31.128</span></p>
         
         <p id="AbhT_31.129">
            tatra pūjyaṃ prayatnena jāyante sarvasiddhayaḥ /<br />
            samastādhvasamāyogāt ṣoḍhādhvavyāptibhāvataḥ // 129
             <span class="ref">AbhT_31.129</span></p>
         
         <p id="AbhT_31.130">
            samastamantracakrādyairevamādiprayatnataḥ /<br />
            ṣaṭtriṃśattattvaracitaṃ triśūlaṃ paribhāvayet // 130
             <span class="ref">AbhT_31.130</span></p>
         
         <p id="AbhT_31.131">
            viṣuvatsthena vinyāso mantrāṇāṃ maṇḍalottame /<br />
            kāryo@smin pūjite yatra sarveśvarapadaṃ bhajet // 131
             <span class="ref">AbhT_31.131</span></p>
         
         <p id="AbhT_31.132">
            svastikenātha kartavyaṃ yuktaṃ tasyocyate vidhiḥ /<br />
            nāḍikāḥ sthāpayetpūrvaṃ muhūrtaṃ parimāṇataḥ // 132
             <span class="ref">AbhT_31.132</span></p>
         
         <p id="AbhT_31.133">
            śakravāruṇadiksthāśca yāmyasaumyagatāstathā /<br />
            ekonatriṃśadvaṃśāḥ syurṛjutiryaggatāstathā // 133
             <span class="ref">AbhT_31.133</span></p>
         
         <p id="AbhT_31.134">
            aṣṭau marmaśatānyekacatvāriṃśacca jāyate /<br />
            vaṃśairviṣayasaṃkhyaiśca padmaṃ yugmendumaṇḍalam // 134
             <span class="ref">AbhT_31.134</span></p>
         
         <p id="AbhT_31.135">
            rasasaṃkhyairbhavetpīṭhaṃ svastikaṃ sarvakāmadam /<br />
            vasusaṃkhyairdvāravīthāvevaṃ bhāgaparikramaḥ // 135
             <span class="ref">AbhT_31.135</span></p>
         
         <p id="AbhT_31.136">
            randhravipraśarāgnīṃśca lupyedbāhyāntaraṃ kramāt /<br />
            marmāṇi ca caturdikṣu madhyāddvāreṣu sundari // 136
             <span class="ref">AbhT_31.136</span></p>
         
         <p id="AbhT_31.137">
            vahnibhūtamunivyomabāhyagarbhe purīṣu ca /<br />
            lopayeccaiva marmāṇi antarnāḍivivarjitān // 137
             <span class="ref">AbhT_31.137</span></p>
         
         <p id="AbhT_31.138">
            dvāraprākārakoṇeṣu netrānalaśarānṛtūn /<br />
            nāḍayo brahmavaṃśasya lopyā netrādrasasthitāḥ // 138
             <span class="ref">AbhT_31.138</span></p>
         
         <p id="AbhT_31.139">
            vahnernetrānalau lopyau vedānnetrayugaṃ rasāt /<br />
            netraṃ saumyagataṃ lopyaṃ pūrvādvedānalau rasāt // 139
             <span class="ref">AbhT_31.139</span></p>
         
         <p id="AbhT_31.140">
            lokasthā nāḍikā hitvā netrādvedāgnayaḥ kramāt /<br />
            śarairvahnigataṃ caiva yugaṃ netrāgnayo rasāt // 140
             <span class="ref">AbhT_31.140</span></p>
         
         <p id="AbhT_31.141">
            netrāt pūrvagatāccaiva sumerurdvārasaṃjñitaḥ /<br />
            svastikā ca purī ramyā caturdikṣu sthitāvubhau // 141
             <span class="ref">AbhT_31.141</span></p>
         
         <p id="AbhT_31.142">
            marmaṇāṃ ca śate dve ca ṛṣibhirguṇitā diśaḥ /<br />
            netrādikāṃśca saṃmārjya mārgamadhyāt suśobhane // 142
             <span class="ref">AbhT_31.142</span></p>
         
         <p id="AbhT_31.143">
            ṛṣitrayakṛte madhye viṣayaiḥ karṇikā bhavet /<br />
            netrīkṛtānvasūn patraṃ netraṃ sakṛdvibhājitam // 143
             <span class="ref">AbhT_31.143</span></p>
         
         <p id="AbhT_31.144">
            vahniṃ vasugataṃ kṛtvā śaśāṅkasthāṃśca lopayet /<br />
            vahnīṣuṛṣimadhyācca lopyaṃ pīṭhendukāvadhi // 144
             <span class="ref">AbhT_31.144</span></p>
         
         <p id="AbhT_31.145">
            brahmaṇo netraviṣayānnetrādvedānalau haret /<br />
            sāgare netrakaṃ lopyaṃ nāḍayaḥ pūrvadiggatāḥ // 145
             <span class="ref">AbhT_31.145</span></p>
         
         <p id="AbhT_31.146">
            bhūtanetragatānmūrdhnā netrāddvivahnidṛktrikāt /<br />
            saumyagāt pīṭhakoṇeṣu lopayeta caturṣvapi // 146
             <span class="ref">AbhT_31.146</span></p>
         
         <p id="AbhT_31.147">
            dalāni kāryāṇi sitaiḥ kesaraṃ raktapītalaiḥ /<br />
            karṇikā kanakaprakhyā pallavāntāśca lohitāḥ // 147
             <span class="ref">AbhT_31.147</span></p>
         
         <p id="AbhT_31.148">
            vyomarekhā tu susitā vartulābjāntanīlabhāḥ /<br />
            pīṭhaṃ rekhātrayopetaṃ sitalohitapītalam // 148
             <span class="ref">AbhT_31.148</span></p>
         
         <p id="AbhT_31.149">
            svastikāśca caturvarṇā agnerīśānagocarāḥ /<br />
            vīthī vidrumasaṃkāśā svadikṣvastrāṇi bāhyataḥ // 149
             <span class="ref">AbhT_31.149</span></p>
         
         <p id="AbhT_31.150">
            indranīlanibhaṃ vajraṃ śaktiṃ padmamaṇiprabhām /<br />
            daṇḍaṃ hāṭakasaṃkāśaṃ vaktraṃ tasyātilohitam // 150
             <span class="ref">AbhT_31.150</span></p>
         
         <p id="AbhT_31.151">
            nīladyutisamaṃ khaḍgaṃ pāśaṃ vatsakasaprabham /<br />
            dhvajaṃ puṣpaphalopetaṃ pañcaraṅgaiśca śobhitam // 151
             <span class="ref">AbhT_31.151</span></p>
         
         <p id="AbhT_31.152">
            gadā hemanibhātyugrā nānāratnavibhūṣitā /<br />
            śūlaṃ nīlāmbujasamaṃ jvaladvahnyugraśekharam // 152
             <span class="ref">AbhT_31.152</span></p>
         
         <p id="AbhT_31.153">
            tasyopari sitaṃ padmamīṣatpītāruṇaprabham /<br />
            cakraṃ hemanibhaṃ dīptamarā vaiḍūryasaṃnibhāḥ // 153
             <span class="ref">AbhT_31.153</span></p>
         
         <p id="AbhT_31.154">
            arāmadhyaṃ supītaṃ ca bāhyaṃ jvālāruṇaṃ bhavet /<br />
            mandiraṃ devadevasya sarvakāmaphalapradam // 154
             <span class="ref">AbhT_31.154</span></p>
         
         <p id="AbhT_31.155">
            śrīsiddhāyāṃ śūlavidhiḥ prāk kṣetre caturaśrite /<br />
            hastamātraṃ tridhā sūryānnavakhaṇḍaṃ yathā bhavet // 155
             <span class="ref">AbhT_31.155</span></p>
         
         <p id="AbhT_31.156">
            madhye śūlaṃ ca tatretthaṃ madhyabhāgaṃ tridhā bhajet /<br />
            navabhiḥ koṣṭhakairyuktaṃ tato@yaṃ vidhirucyate // 156
             <span class="ref">AbhT_31.156</span></p>
         
         <p id="AbhT_31.157">
            madhyabhāgatrayaṃ tyaktvā madhye bhāgadvayasya tu /<br />
            adhastādbhrāmayetsūtraṃ śaśāṅkaśakalākṛti // 157
             <span class="ref">AbhT_31.157</span></p>
         
         <p id="AbhT_31.158">
            ubhayato bhrāmayettatra yathāgre hākṛtirbhavet /<br />
            koṭyāṃ tatra kṛtaṃ sūtraṃ nayedrekhāṃ tu pūrvikām // 158
             <span class="ref">AbhT_31.158</span></p>
         
         <p id="AbhT_31.159">
            aparadvārapūrveṇa tyaktvāṅgulacatuṣṭayam /<br />
            rekhāṃ vināśayetprājño yathā śūlākṛtirbhavet // 159
             <span class="ref">AbhT_31.159</span></p>
         
         <p id="AbhT_31.160">
            śūlāgre tvardhahastena tyaktvā padmāni kārayet /<br />
            adhaḥ śṛṅgatrayaṃ hastamadhye padmaṃ sakarṇikam // 160
             <span class="ref">AbhT_31.160</span></p>
         
         <p id="AbhT_31.161">
            mukhāgre dhārayetsūtraṃ tribhirhastaistu pātayet /<br />
            madhye cordhvaṃ tataḥ kuryādadhastādaṅguladvayam // 161
             <span class="ref">AbhT_31.161</span></p>
         
         <p id="AbhT_31.162">
            rekhādvayaṃ pātayeta yathā śūlaṃ bhavatyapi /<br />
            adhobhāgādibhiścordhvaṃ tatra rekhā prapadyate // 162
             <span class="ref">AbhT_31.162</span></p>
         
         <p id="AbhT_31.163">
            samīkṛtya tataḥ sūtre ūrdhve dve evameva tu /<br />
            madhyaṃ padmaṃ pratiṣṭhāpyaṃ śūlādhastādyaśasvini // 163
             <span class="ref">AbhT_31.163</span></p>
         
         <p id="AbhT_31.164">
            ityeṣa maṇḍalavidhiḥ kathitaḥ saṃkṣepayogato mahāgurubhiḥ /
             <span class="ref">AbhT_31.164</span></p>
         
         
         <p>:C32 atha śrītantrāloke dvātriṃśamāhnikam</p>
         
         
         <p id="AbhT_32.1">
            atha kathaye mudrāṇāṃ gurvāgamagītamatra vidhim / 0b<br />
            mudrā ca pratibimbātmā śrīmaddevyākhyayāmale /<br />
            uktā bimbodayaśrutyā vācyadvayavivecanāt // 1
             <span class="ref">AbhT_32.1</span></p>
         
         <p id="AbhT_32.2">
            bimbātsamudayo yasyā ityuktā pratibimbatā /<br />
            vimbasya yasyā udaya ityuktā tadupāyatā // 2
             <span class="ref">AbhT_32.2</span></p>
         
         <p id="AbhT_32.3">
            mudaṃ svarūpalābhākhyaṃ dehadvāreṇa cātmanām /<br />
            rātyarpayati yattena mudrā śāstreṣu varṇitā // 3
             <span class="ref">AbhT_32.3</span></p>
         
         <p id="AbhT_32.4">
            tatra pradhānabhūtā śrīkhecarī devatātmikā /<br />
            niṣkalatvena vikhyātā sākalyena triśūlinī // 4
             <span class="ref">AbhT_32.4</span></p>
         
         <p id="AbhT_32.5">
            karaṅkiṇī krodhanā ca bhairavī lelihānikā /<br />
            mahāpretā yogamudrā jvālinī kṣobhiṇī dhruvā // 5
             <span class="ref">AbhT_32.5</span></p>
         
         <p id="AbhT_32.6">
            ityevaṃbahubhedeyaṃ śrīkhecaryeva gīyate /<br />
            anyāstadaṅgabhūtāstu padmādyā mālinīmate // 6
             <span class="ref">AbhT_32.6</span></p>
         
         <p id="AbhT_32.7">
            tāsāṃ bahutvāmukhyatvayogābhyāṃ neha varṇanam /<br />
            śrīkhecarīsamāviṣṭo yadyatsthānaṃ samāśrayet // 7
             <span class="ref">AbhT_32.7</span></p>
         
         <p id="AbhT_32.8">
            devīsaṃnidhaye tatsyādalaṃ kiṃ ḍambarairvṛthā /<br />
            kāmye karmaṇi tāśca syurmukhyāḥ kasyāpi jātucit // 8
             <span class="ref">AbhT_32.8</span></p>
         
         <p id="AbhT_32.9">
            mudrā caturvidhā kāyakaravākcittabhedataḥ // 9
             <span class="ref">AbhT_32.9</span></p>
         
         <p id="AbhT_32.10">
            tatra pūrṇena rūpeṇa khecarīmeva varṇaye /<br />
            baddhvā padmāsanaṃ yogī nābhāvakṣeśvaraṃ kṣipet // 10
             <span class="ref">AbhT_32.10</span></p>
         
         <p id="AbhT_32.11">
            daṇḍākāraṃ tu taṃ tāvannayedyāvatkakhatrayam /<br />
            nigṛhya tatra tattūrṇaṃ prerayet khatrayeṇa tu // 11
             <span class="ref">AbhT_32.11</span></p>
         
         <p id="AbhT_32.12">
            etāṃ baddhvā khe gatiḥ syāditi śrīpūrvaśāsane /<br />
            dhvanijyotirmarudyuktaṃ cittaṃ viśramya copari // 12
             <span class="ref">AbhT_32.12</span></p>
         
         <p id="AbhT_32.13">
            anenābhyāsayogena śivaṃ bhittvā paraṃ vrajet /<br />
            jatrvadhastātkarau kṛtvā vāmapādaṃ ca dakṣiṇe // 13
             <span class="ref">AbhT_32.13</span></p>
         
         <p id="AbhT_32.14">
            vidāryāsyaṃ kaniṣṭhābhyāṃ madhyamābhyāṃ tu nāsikām /<br />
            anāme kuñcayetprājño bhrūbhaṅgaṃ tarjanīdvayam // 14
             <span class="ref">AbhT_32.14</span></p>
         
         <p id="AbhT_32.15">
            jihvāṃ ca cālayenmantrī hāhākāraṃ ca kārayet /<br />
            triśūlena prayogeṇa brahmarandhramupasthitaḥ // 15
             <span class="ref">AbhT_32.15</span></p>
         
         <p id="AbhT_32.16">
            padaṃ santyajya tanmātraṃ sadyastyajati medinīm /<br />
            śūnyāśūnyalaye kṛtvā ekadaṇḍe@nilānalau // 16
             <span class="ref">AbhT_32.16</span></p>
         
         <p id="AbhT_32.17">
            śaktitritayasambaddhe adhiṣṭhātṛtridaivate /<br />
            triśūlaṃ tadvijānīyādyena vyomotpatedbudhaḥ // 17
             <span class="ref">AbhT_32.17</span></p>
         
         <p id="AbhT_32.18">
            ākāśabhāvaṃ santyajya sattāmātramupasthitaḥ /<br />
            śūlaṃ samarasaṃ kṛtvā rase rasa iva sthitaḥ // 18
             <span class="ref">AbhT_32.18</span></p>
         
         <p id="AbhT_32.19">
            ekadaṇḍaṃ sa vijñāya triśūlaṃ khacaraṃ priye /<br />
            baddhvā tu khecarīṃ mudrāṃ dhyātvātmānaṃ ca bhairavam // 19
             <span class="ref">AbhT_32.19</span></p>
         
         <p id="AbhT_32.20">
            khecarīcakrasaṃjuṣṭaṃ sadyastyajati medinīm /<br />
            tyaktāṃśako nirācāro niḥśaṅko lokavarjitaḥ // 20
             <span class="ref">AbhT_32.20</span></p>
         
         <p id="AbhT_32.21">
            avadhūto nirācāro nāhamasmīti bhāvayam /<br />
            mantraikaniṣṭhaḥ saṃpaśyan dehasthāḥ sarvadevatāḥ // 21
             <span class="ref">AbhT_32.21</span></p>
         
         <p id="AbhT_32.22">
            hlādodvegāsmitākruṣṭanidrāmaithunamatsare /<br />
            rūpādau vā kartṛkarmakaraṇeṣu ca sarvaśaḥ // 22
             <span class="ref">AbhT_32.22</span></p>
         
         <p id="AbhT_32.23">
            nāhamasmīti manvāna ekībhūtaṃ vicintayan /<br />
            karṇākṣimukhanāsādicakrasthaṃ devatāgaṇam // 23
             <span class="ref">AbhT_32.23</span></p>
         
         <p id="AbhT_32.24">
            grahītāraṃ sadā paśyan khecaryā siddhyati sphuṭam /<br />
            vidyāśaṅkī malāśaṅkī śāstraśaṅkī na siddhyati // 24
             <span class="ref">AbhT_32.24</span></p>
         
         <p id="AbhT_32.25">
            śivo raviḥ śivo vahniḥ paktṛtvātsa purohitaḥ /<br />
            tatrasthā devatāḥ sarvā dyotayantyo@khilaṃ jagat // 25
             <span class="ref">AbhT_32.25</span></p>
         
         <p id="AbhT_32.26">
            kaniṣṭhayā vidāryāsyaṃ tarjanībhyāṃ bhruvau tathā /<br />
            anāme madhyame vaktre jihvayā tālukaṃ spṛśet // 26
             <span class="ref">AbhT_32.26</span></p>
         
         <p id="AbhT_32.27">
            eṣā karaṅkiṇī devī jvālinīṃ śṛṇu sāṃpratam /<br />
            hanurlalāṭagau hastau prasāryāṅgulitaḥ sphuṭau // 27
             <span class="ref">AbhT_32.27</span></p>
         
         <p id="AbhT_32.28">
            cālayedvāyuvegena kṛtvāntarbhrukuṭīṃ budhaḥ /<br />
            vidāryāsyaṃ sajihvaṃ ca hāhākāraṃ tu kārayet // 28
             <span class="ref">AbhT_32.28</span></p>
         
         <p id="AbhT_32.29">
            eṣā jvālinyagnicakre tayā cāṣṭottaraṃ śatam /<br />
            japedyadi tataḥ siddhyettrailokyaṃ sacarācaram // 29
             <span class="ref">AbhT_32.29</span></p>
         
         <p id="AbhT_32.30">
            paradeheṣu cātmānaṃ paraṃ cātmaśarīrataḥ /<br />
            paśyeccarantaṃ hānādādgamāgamapadasthitam // 30
             <span class="ref">AbhT_32.30</span></p>
         
         <p id="AbhT_32.31">
            navacchidragataṃ caikaṃ nadantaṃ vyāpakaṃ dhruvam /<br />
            anayā hi khacārī śrīyogasañcāra ucyate // 31
             <span class="ref">AbhT_32.31</span></p>
         
         <p id="AbhT_32.32">
            kulakuṇḍalikāṃ baddhvā aṇorantaravedinīm /<br />
            vāmo yo@yaṃ jagatyasmiṃstasya saṃharaṇodyatām // 32
             <span class="ref">AbhT_32.32</span></p>
         
         <p id="AbhT_32.33">
            svasthāne nirvṛtiṃ labdhvā jñānāmṛtarasātmakam /<br />
            vrajetkandapadaṃ madhye rāvaṃ kṛtvā hyarāvakam // 33
             <span class="ref">AbhT_32.33</span></p>
         
         <p id="AbhT_32.34">
            yāvajjīvaṃ catuṣkoṇaṃ piṇḍādhāraṃ ca kāmikam /<br />
            tatra tāṃ bodhayitvā tu gatiṃ buddhvā kramāgatām // 34
             <span class="ref">AbhT_32.34</span></p>
         
         <p id="AbhT_32.35">
            cakrobhayanibaddhāṃ tu śākhāprāntāvalambinīm /<br />
            mūlasthānādyathā devi tamogranthiṃ vidārayet // 35
             <span class="ref">AbhT_32.35</span></p>
         
         <p id="AbhT_32.36">
            vajrākhyāṃ jñānajenaiva tathā śākhobhayāntataḥ /<br />
            koṇamadhyaviniṣkrāntaṃ liṅgamūlaṃ vibhedayet // 36
             <span class="ref">AbhT_32.36</span></p>
         
         <p id="AbhT_32.37">
            tatra saṅghaṭṭitaṃ cakrayugmamaikyena bhāsate /<br />
            vaiparītyāttu nikṣipya dvidhābhāvaṃ vrajatyataḥ // 37
             <span class="ref">AbhT_32.37</span></p>
         
         <p id="AbhT_32.38">
            ūrvādyaṅguṣṭhakālāgniparyante sā vinikṣipet /<br />
            gamāgamanasañcāre caretsā liṅgaliṅginī // 38
             <span class="ref">AbhT_32.38</span></p>
         
         <p id="AbhT_32.39">
            tatra tatpadasaṃyogādunmīlanavidhāyinī /<br />
            yo jānāti sa siddhyettu rasādānavisargayoḥ // 39
             <span class="ref">AbhT_32.39</span></p>
         
         <p id="AbhT_32.40">
            sasaṅgamamidaṃ sthānamūrmiṇyunmīlanaṃ param /<br />
            eṣa kramastato@nyo@pi vyutkramaḥ khecarī parā // 40
             <span class="ref">AbhT_32.40</span></p>
         
         <p id="AbhT_32.41">
            yonyādhāreti vikhyātā śūlamūleti śabdyate /<br />
            varṇāstatra layaṃ yānti hyavarṇe varṇarūpiṇi // 41
             <span class="ref">AbhT_32.41</span></p>
         
         <p id="AbhT_32.42">
            nādiphāntaṃ samuccārya kauleśaṃ dehasaṃnibham /<br />
            ākramya prathamaṃ cakraṃ khe yantre pādapīḍitam // 42
             <span class="ref">AbhT_32.42</span></p>
         
         <p id="AbhT_32.43">
            nādaṃ vai śaktisadgarbhaṃ sadgarbhātkaulinīpadam /<br />
            bījapañcakacāreṇa śūlabhedakrameṇa tu // 43
             <span class="ref">AbhT_32.43</span></p>
         
         <p id="AbhT_32.44">
            hṛcchūlagranthibhedaiścidrudraśaktiṃ prabodhayet /<br />
            vāyucakrāntanilayaṃ bindvākhyaṃ nābhimaṇḍalam // 44
             <span class="ref">AbhT_32.44</span></p>
         
         <p id="AbhT_32.45">
            āgacchellambikāsthānaṃ sūtradvādaśanirgatam /<br />
            candracakravilomena praviśedbhūtapañjare // 45
             <span class="ref">AbhT_32.45</span></p>
         
         <p id="AbhT_32.46">
            bhūyastu kurute līlāṃ māyāpañjaravartinīm /<br />
            punaḥ sṛṣṭiḥ saṃhṛtiśca khecaryā kriyate budhaiḥ // 46
             <span class="ref">AbhT_32.46</span></p>
         
         <p id="AbhT_32.47">
            śrīmadvīrāvalīyoga eṣa syātkhecarīvidhiḥ /<br />
            cumbākāreṇa vaktreṇa yattattvaṃ śrūyate param // 47
             <span class="ref">AbhT_32.47</span></p>
         
         <p id="AbhT_32.48">
            grasamānamidaṃ viśvaṃ candrārkapuṭasaṃpuṭe /<br />
            tenaiva syātkhagāmīti śrīmatkāmika ucyate // 48
             <span class="ref">AbhT_32.48</span></p>
         
         <p id="AbhT_32.49">
            bhavānmuktvā drāvayanti pāśānmudrā hi śaktayaḥ /<br />
            mukhyāsāṃ khecarī sā ca tridhoccāreṇa vācikī // 49
             <span class="ref">AbhT_32.49</span></p>
         
         <p id="AbhT_32.50">
            triśiromudgaro devi kāyikī paripaṭhyate /<br />
            nāsāṃ netradvayaṃ cāpi hṛtstanadvayameva ca // 50
             <span class="ref">AbhT_32.50</span></p>
         
         <p id="AbhT_32.51">
            vṛṣaṇadvayaliṅgaṃ ca prāpya kāyaṃ gatā tviyam /<br />
            bhavasthānābhavasthānamuccāreṇāvadhārayet // 51
             <span class="ref">AbhT_32.51</span></p>
         
         <p id="AbhT_32.52">
            mānasīyamitastvanyāḥ padmādyā aṣṭa mudrikāḥ /<br />
            mātṛvyūhakule tāḥ syurasyāstu parivāragāḥ // 52
             <span class="ref">AbhT_32.52</span></p>
         
         <p id="AbhT_32.53">
            śarīraṃ tu samastaṃ yatkūṭākṣarasamākṛti /<br />
            eṣā mudrā mahāmudrā bhairavasyeti gahvare // 53
             <span class="ref">AbhT_32.53</span></p>
         
         <p id="AbhT_32.54">
            sūpaviṣṭaḥ padmake tu hastāgrāṅguliraśmibhiḥ /<br />
            parāṅmukhairjhaṭityudyadraśmibhiḥ pṛṣṭhasaṃsthitaiḥ // 54
             <span class="ref">AbhT_32.54</span></p>
         
         <p id="AbhT_32.55">
            antaḥsthitiḥ khecarīyaṃ saṃkocākhyā śaśāṅkinī /<br />
            tasmādeva samuttambya bāhū caivāvakuñcitau // 55
             <span class="ref">AbhT_32.55</span></p>
         
         <p id="AbhT_32.56">
            samyagvyomasu saṃsthānādvyomākhyā khecarī matā /<br />
            muṣṭidvitayasaṅghaṭṭāddhṛdi sā hṛdayāhvāyā // 56
             <span class="ref">AbhT_32.56</span></p>
         
         <p id="AbhT_32.57">
            śāntākhyā sā hastayugmamūrdhvādhaḥ sthitamudgatam /<br />
            samadṛṣṭyāvalokyaṃ ca bahiryojitapāṇikam // 57
             <span class="ref">AbhT_32.57</span></p>
         
         <p id="AbhT_32.58">
            eṣaiva śaktimudrā cedadhodhāvitapāṇikā /<br />
            daśānāmaṅgulīnāṃ tu muṣṭibandhādanantaram // 58
             <span class="ref">AbhT_32.58</span></p>
         
         <p id="AbhT_32.59">
            drākkṣepātkhecarī devī pañcakuṇḍalinī matā /<br />
            saṃhāramudrā caiṣaiva yadyūrdhvaṃ kṣipyate kila // 59
             <span class="ref">AbhT_32.59</span></p>
         
         <p id="AbhT_32.60">
            utkrāmaṇī jhagityeva paśūnāṃ pāśakartarī /<br />
            śvabhre sudūre jhaṭiti svātmānaṃ pātayanniva // 60
             <span class="ref">AbhT_32.60</span></p>
         
         <p id="AbhT_32.61">
            sāhasānupraveśena kuñcitaṃ hastayugmakam /<br />
            adhovīkṣaṇaśīlaṃ ca samyagdṛṣṭisamanvitam // 61
             <span class="ref">AbhT_32.61</span></p>
         
         <p id="AbhT_32.62">
            vīrabhairavasaṃjñeyaṃ khecarī bodhavardhinī /<br />
            aṣṭadhetthaṃ varṇitā śrībhargāṣṭakaśikhākule // 62
             <span class="ref">AbhT_32.62</span></p>
         
         <p id="AbhT_32.63">
            evaṃ nānāvidhānbhedānāśrityaikaiva yā sthitā /<br />
            śrīkhecarī tayāviṣṭaḥ paraṃ bījaṃ prapadyate // 63
             <span class="ref">AbhT_32.63</span></p>
         
         <p id="AbhT_32.64">
            ekaṃ sṛṣṭimayaṃ bījaṃ yadvīryaṃ sarvamantragam /<br />
            ekā mudrā khecarī ca mudraughaḥ prāṇito yayā // 64
             <span class="ref">AbhT_32.64</span></p>
         
         <p id="AbhT_32.65">
            tadevaṃ khecarīcakrarūḍhau yadrūpamullaset /<br />
            tadeva mudrā mantavyā śeṣaḥ syāddehavikriyā // 65
             <span class="ref">AbhT_32.65</span></p>
         
         <p id="AbhT_32.66">
            yāgādau tanmadhye tadavasitau jñānayogaparimarśe /<br />
            vighnapraśame pāśacchede mudrāvidheḥ samayaḥ // 66
             <span class="ref">AbhT_32.66</span></p>
         
         <p id="AbhT_32.67">
            bodhāveśaḥ sannidhiraikyena visarjanaṃ svarūpagatiḥ /<br />
            śaṅkādalanaṃ cakrodayadīptiriti kramātkṛtyam // 67
             <span class="ref">AbhT_32.67</span></p>
         
         <p id="AbhT_32.68">
            iti mudrāvidhiḥ proktaḥ sugūḍho yaḥ phalapradaḥ /
             <span class="ref">AbhT_32.68</span></p>
         
         
         <p>:C33 atha śrītantrāloke trayastriṃśamāhnikam</p>
         
         
         <p id="AbhT_33.1">
            athāvasarasaṃprāpta ekīkāro nigadyate / 0b<br />
            yaduktaṃ cakrabhedena sārdhaṃ pūjyamiti trikam /<br />
            tatraiṣa cakrabhedānāmekīkāro diśānayā // 1
             <span class="ref">AbhT_33.1</span></p>
         
         <p id="AbhT_33.2">
            viśvā tadīśā hāraudrī vīranetryambikā tathā /<br />
            gurvīti ṣaḍare devyaḥ śrīsiddhāvīradarśitāḥ // 2
             <span class="ref">AbhT_33.2</span></p>
         
         <p id="AbhT_33.3">
            māheśī brāhmaṇī skāndī vaiṣṇavyaindrī yamātmikā /<br />
            cāmuṇḍā caiva yogīśītyaṣṭāghoryādayo@thavā // 3
             <span class="ref">AbhT_33.3</span></p>
         
         <p id="AbhT_33.4">
            agninirṛtivāyvīśamātṛbhirdvādaśānvitāḥ /<br />
            nandā bhadrā jayā kālī karālī vikṛtānanā // 4
             <span class="ref">AbhT_33.4</span></p>
         
         <p id="AbhT_33.5">
            kroṣṭukī bhīmamudrā ca vāyuvegā hayānanā /<br />
            gambhīrā ghoṣaṇī ceti caturviṃśatyare vidhiḥ // 5
             <span class="ref">AbhT_33.5</span></p>
         
         <p id="AbhT_33.6">
            siddhirvṛddhirdyutirlakṣmīrmedhā kāntiḥ sudhā dhṛtiḥ /<br />
            dīptiḥ puṣṭirmatiḥ kīrtiḥ susthitiḥ sugatiḥ smṛtiḥ // 6
             <span class="ref">AbhT_33.6</span></p>
         
         <p id="AbhT_33.7">
            suprabhā ṣoḍaśī ceti śrīkaṇṭhādikaśaktayaḥ /<br />
            baliśca balinandaśca daśagrīvo haro hayaḥ // 7
             <span class="ref">AbhT_33.7</span></p>
         
         <p id="AbhT_33.8">
            mādhavaḥ ṣaḍare cakre dvādaśāre tvamī smṛtāḥ /<br />
            dakṣaścaṇḍo haraḥ śauṇḍī pramatho bhīmamanmathau // 8
             <span class="ref">AbhT_33.8</span></p>
         
         <p id="AbhT_33.9">
            śakuniḥ sumatirnando gopālaśca pitāmahaḥ /<br />
            śrīkaṇṭho@nantasūkṣmau ca trimūrtiḥ śaṃbareśvaraḥ // 9
             <span class="ref">AbhT_33.9</span></p>
         
         <p id="AbhT_33.10">
            arghīśo bhārabhūtiśca sthitiḥ sthāṇurharastathā /<br />
            jhaṇṭhibhautikasadyojānugrahakrūrasainikāḥ // 10
             <span class="ref">AbhT_33.10</span></p>
         
         <p id="AbhT_33.11">
            dvyaṣṭau yadvāmṛtastena yuktāḥ pūrṇābhataddravāḥ /<br />
            oghormisyandanāṅgāśca vapurudgāravaktrakāḥ // 11
             <span class="ref">AbhT_33.11</span></p>
         
         <p id="AbhT_33.12">
            tanusecanamūrtīśāḥ sarvāmṛtadharo@paraḥ /<br />
            śrīpāṭhācchaktayaścaitāḥ ṣoḍaśaiva prakīrtitāḥ // 12
             <span class="ref">AbhT_33.12</span></p>
         
         <p id="AbhT_33.13">
            saṃvartalakulibhṛgusitabakakhaṅgipinākibhujagabalikālāḥ /<br />
            dviśchagalāṇḍau śikhiśoṇameṣamīnatridaṇḍi sāṣāḍhi // 13
             <span class="ref">AbhT_33.13</span></p>
         
         <p id="AbhT_33.14">
            devīkāntatadardhau dārukahalisomanāthaśarmāṇaḥ /<br />
            jayavijayajayantājitasujayajayarudrakīrtanāvahakāḥ // 14
             <span class="ref">AbhT_33.14</span></p>
         
         <p id="AbhT_33.15">
            tanmūrtyutsāhadavardhanāśca balasubalabhadradāvahakāḥ /<br />
            tadvāndātā ceśo nandanasamabhadratanmūrtiḥ // 15
             <span class="ref">AbhT_33.15</span></p>
         
         <p id="AbhT_33.16">
            śivadasumanaḥspṛhaṇakā durgo bhadrākhyakālaśca /<br />
            ceto@nugakauśikakālaviśvasuśivāstathāparaḥ kopaḥ // 16
             <span class="ref">AbhT_33.16</span></p>
         
         <p id="AbhT_33.17">
            śrutyagnyare syurete strīpāṭhācchaktayastvetāḥ /<br />
            juṃkāro@thāgnipatnīti ṣaḍare ṣaṇṭhavarjitāḥ // 17
             <span class="ref">AbhT_33.17</span></p>
         
         <p id="AbhT_33.18">
            dvādaśāre tatsahitāḥ ṣoḍaśāre svarāḥ kramāt /<br />
            halastaddviguṇe@ṣṭāre yādyaṃ hāntaṃ tu tattrike // 18
             <span class="ref">AbhT_33.18</span></p>
         
         <p id="AbhT_33.19">
            dvātriṃśadarake sāntaṃ binduḥ sarveṣu mūrdhani /<br />
            evamanyānbahūṃścakrabhedānasmātprakalpayet // 19
             <span class="ref">AbhT_33.19</span></p>
         
         <p id="AbhT_33.20">
            eka eva cidātmaiṣa viśvāmarśanasārakaḥ /<br />
            śaktistadvānato mātā śabdarāśiḥ prakīrtitau // 20
             <span class="ref">AbhT_33.20</span></p>
         
         <p id="AbhT_33.21">
            tayoreva vibhāge tu śaktitadvatprakalpane /<br />
            śabdarāśirmālinī ca kṣobhātma vapurīdṛśam // 21
             <span class="ref">AbhT_33.21</span></p>
         
         <p id="AbhT_33.22">
            tathāntaḥsthaparāmarśabhedane vastutastrikam /<br />
            anuttarecchonmeṣākhyaṃ yato viśvaṃ vimarśanam // 22
             <span class="ref">AbhT_33.22</span></p>
         
         <p id="AbhT_33.23">
            ānandeśormiyoge tu tatṣaṭkaṃ samudāhṛtam /<br />
            antaḥsthoṣmasamāyogāttadaṣṭakamudāhṛtam // 23
             <span class="ref">AbhT_33.23</span></p>
         
         <p id="AbhT_33.24">
            tadāmṛtacatuṣkonabhāve dvādaśakaṃ bhavet /<br />
            tadyoge ṣoḍaśākhyaṃ syādevaṃ yāvadasaṃkhyatā // 24
             <span class="ref">AbhT_33.24</span></p>
         
         <p id="AbhT_33.25">
            viśvamekaparāmarśasahatvātprabhṛti sphuṭam /<br />
            aṃśāṃśikāparāmarśān paryante sahate yataḥ // 25
             <span class="ref">AbhT_33.25</span></p>
         
         <p id="AbhT_33.26">
            ataḥ pañcāśadaikātmyaṃ svaravyaktivirūpatā /<br />
            vargāṣṭakaṃ varṇabheda ekāśītikalodayaḥ // 26
             <span class="ref">AbhT_33.26</span></p>
         
         <p id="AbhT_33.27">
            iti pradarśitaṃ pūrvam ardhamātrāsahatvataḥ /<br />
            svarārdhamapyasti yataḥ svaritasyārdhamātrakam // 27
             <span class="ref">AbhT_33.27</span></p>
         
         <p id="AbhT_33.28">
            tasyādita udāttaṃ tatkathitaṃ padavedinā /<br />
            itthaṃ saṃvidiyaṃ yājyasvarūpāmarśarūpiṇī // 28
             <span class="ref">AbhT_33.28</span></p>
         
         <p id="AbhT_33.29">
            abhinnaṃ saṃvidaścaitaccakrāṇāṃ cakravālakam /<br />
            svāmyāvaraṇabhedena bahudhā tatprayojayet // 29
             <span class="ref">AbhT_33.29</span></p>
         
         <p id="AbhT_33.30">
            parāparā parā cānyā sṛṣṭisthititirodhayaḥ /<br />
            mātṛsadbhāvarūpā tu turyā viśrāntirucyate // 30
             <span class="ref">AbhT_33.30</span></p>
         
         <p id="AbhT_33.31">
            tacca prakāśaṃ vaktrasthaṃ sūcitaṃ tu pade pade /<br />
            turye viśrāntirādheyā mātṛsadbhāvasāriṇi // 31
             <span class="ref">AbhT_33.31</span></p>
         
         <p id="AbhT_33.32">
            tathāsya viśvamābhāti svātmatanmayatāṃ gatam /<br />
            ityeṣa śāstrārthasyokta ekīkāro gurūditaḥ // 32
             <span class="ref">AbhT_33.32</span></p>
         
         
         <p>:C34 atha śrītantrāloke catustriṃśamāhnikam</p>
         
         
         <p id="AbhT_34.1">
            ucyate@tha svasvarūpapraveśaḥ kramasaṅgataḥ / 0b<br />
            yadetadbahudhā proktamāṇavaṃ śivatāptaye /<br />
            tatrāntarantarāviśya viśrāmyetsavidhe pade // 1
             <span class="ref">AbhT_34.1</span></p>
         
         <p id="AbhT_34.2">
            tato@pyāṇavasaṃtyāgācchāktīṃ bhūmimupāśrayet /<br />
            tato@pi śāmbhavīmevaṃ tāratamyakramātsphuṭam // 2
             <span class="ref">AbhT_34.2</span></p>
         
         <p id="AbhT_34.3">
            itthaṃ kramoditavibodhamahāmarīcisaṃpūritaprasarabhairavabhāvabhāgī /<br />
            ante@bhyupāyanirapekṣatayaiva nityaṃ svātmānamāviśati garbhitaviśvarūpam // 3
             <span class="ref">AbhT_34.3</span></p>
         
         <p id="AbhT_34.4">
            kathito@yaṃ svasvarūpapraveśaḥ parameṣṭhinā /
             <span class="ref">AbhT_34.4</span></p>
         
         
         <p>:C35 atha śrītantrāloke pañcatriṃśamāhnikam</p>
         
         
         <p id="AbhT_35.1">
            athocyate samastānāṃ śāstrāṇāmiha melanam /<br />
            iha tāvatsama sto@yaṃ vyavahāraḥ purātanaḥ // 1
             <span class="ref">AbhT_35.1</span></p>
         
         <p id="AbhT_35.2">
            prasiddhimanusandhāya saiva cāgama ucyate /<br />
            anvayavyatirekau hi prasiddherupajīvakau // 2
             <span class="ref">AbhT_35.2</span></p>
         
         <p id="AbhT_35.3">
            svāyattatve tayorvyaktipūge kiṃ syāttayorgatiḥ /<br />
            pratyakṣamapi netrātmadīpārthādiviśeṣajam // 3
             <span class="ref">AbhT_35.3</span></p>
         
         <p id="AbhT_35.4">
            apekṣate tatra mūle prasiddhiṃ tāṃ tathātmikām /<br />
            abhitaḥsaṃvṛte jāta ekākī kṣudhitaḥ śiśuḥ // 4
             <span class="ref">AbhT_35.4</span></p>
         
         <p id="AbhT_35.5">
            kiṃ karotu kimādattāṃ kena paśyatu kiṃ vrajet /<br />
            nanu vastuśatākīrṇe sthāne@pyasya yadeva hi // 5
             <span class="ref">AbhT_35.5</span></p>
         
         <p id="AbhT_35.6">
            paśyato jighrato vāpi spṛśataḥ saṃprasīdati /<br />
            cetastadevādāya drāk so@nvayavyatirekabhāk // 6
             <span class="ref">AbhT_35.6</span></p>
         
         <p id="AbhT_35.7">
            hanta cetaḥprasādo@pi yo@sāvarthaviśeṣagaḥ /<br />
            so@pi prāgvāsanārūpavimarśaparikalpitaḥ // 7
             <span class="ref">AbhT_35.7</span></p>
         
         <p id="AbhT_35.8">
            na pratyakṣānumānādibāhyamānaprasādajaḥ /<br />
            prāgvāsanopajīvyetat pratibhāmātrameva na // 8
             <span class="ref">AbhT_35.8</span></p>
         
         <p id="AbhT_35.9">
            na mṛdabhyavahārecchā puṃso bālasya jāyate /<br />
            prāgvāsanopajīvī cedvimarśaḥ sā ca vāsanā // 9
             <span class="ref">AbhT_35.9</span></p>
         
         <p id="AbhT_35.10">
            prācyā cedāgatā seyaṃ prasiddhiḥ paurvakālikī /<br />
            naca cetaḥprasattyaiva sarvo vyavahṛtikramaḥ // 10
             <span class="ref">AbhT_35.10</span></p>
         
         <p id="AbhT_35.11">
            mūlaṃ prasiddhistanmānaṃ sarvatraiveti gṛhyatām /<br />
            pūrvapūrvopajīvitvamārgaṇe sā kvacitsvayam // 11
             <span class="ref">AbhT_35.11</span></p>
         
         <p id="AbhT_35.12">
            sarvajñarūpe hyekasminniḥśaṅkaṃ bhāsata purā /<br />
            vyavahāro hi naikatra samastaḥ ko@pi mātari // 12
             <span class="ref">AbhT_35.12</span></p>
         
         <p id="AbhT_35.13">
            tenāsarvajñapūrvatvamātreṇaiṣā na siddhyati /<br />
            bahusarvajñapūrvatve na mānaṃ cāsti kiṃcana // 13
             <span class="ref">AbhT_35.13</span></p>
         
         <p id="AbhT_35.14">
            bhogāpavargataddhetuprasiddhiśataśobhitaḥ /<br />
            tadvimarśasvabhāvo@sau bhairavaḥ parameśvaraḥ // 14
             <span class="ref">AbhT_35.14</span></p>
         
         <p id="AbhT_35.15">
            tataścāṃśāṃśikāyogātsā prasiddhiḥ paramparām /<br />
            śāstraṃ vāśritya vitatā lokānsaṃvyavahārayet // 15
             <span class="ref">AbhT_35.15</span></p>
         
         <p id="AbhT_35.16">
            tayaivāśaiśavātsarve vyavahāradharājuṣaḥ /<br />
            santaḥ samupajīvanti śaivamevādyamāgamam // 16
             <span class="ref">AbhT_35.16</span></p>
         
         <p id="AbhT_35.17">
            apūrṇāstu pare tena na mokṣaphalabhāginaḥ /<br />
            upajīvanti yāvattu tāvattatphalabhāginaḥ // 17
             <span class="ref">AbhT_35.17</span></p>
         
         <p id="AbhT_35.18">
            bālyāpāye@pi yadbhoktumannameṣa pravartate /<br />
            tatprasiddhyaiva nādhyakṣānnānumānādasambhavāt // 18
             <span class="ref">AbhT_35.18</span></p>
         
         <p id="AbhT_35.19">
            naca kāpyatra doṣāśāśaṅkāyāśca nivṛttitaḥ /<br />
            prasiddhiścāvigānotthā pratītiḥ śabdanātmikā // 19
             <span class="ref">AbhT_35.19</span></p>
         
         <p id="AbhT_35.20">
            mātuḥ svabhāvo yattasyāṃ śaṅkate naiṣa jātucit /<br />
            svakṛtatvavaśādeva sarvavitsa hi śaṅkaraḥ // 20
             <span class="ref">AbhT_35.20</span></p>
         
         <p id="AbhT_35.21">
            yāvattu śivatā nāsya tāvatsvātmānusāriṇīm /<br />
            tāvatīmeva tāmeṣa prasiddhiṃ nābhiśaṅkate // 21
             <span class="ref">AbhT_35.21</span></p>
         
         <p id="AbhT_35.22">
            anyasyāmabhiśaṅkī syādbhūyastāṃ bahu manyate /<br />
            evaṃ bhāviśivatvo@mūṃ prasiddhiṃ manyate dhruvam // 22
             <span class="ref">AbhT_35.22</span></p>
         
         <p id="AbhT_35.23">
            eka evāgamaścāyaṃ vibhunā sarvadarśinā /<br />
            darśito yaḥ pravṛtte ca nivṛtte ca pathi sthitaḥ // 23
             <span class="ref">AbhT_35.23</span></p>
         
         <p id="AbhT_35.24">
            dharmārthakāmamokṣeṣu pūrṇāpūrṇādibhedataḥ /<br />
            vicitreṣu phaleṣveka upāyaḥ śāmbhavāgamaḥ // 24
             <span class="ref">AbhT_35.24</span></p>
         
         <p id="AbhT_35.25">
            tasminviṣayavaiviktyādvicitraphaladāyini /<br />
            citropāyopadeśo@pi na virodhāvaho bhavet // 25
             <span class="ref">AbhT_35.25</span></p>
         
         <p id="AbhT_35.26">
            laukikaṃ vaidikaṃ sāṅkhyaṃ yogādi pāñcarātrakam /<br />
            bauddhārhatanyāyaśāstraṃ padārthakramatantraṇam // 26
             <span class="ref">AbhT_35.26</span></p>
         
         <p id="AbhT_35.27">
            siddhāntatantraśāktādi sarvaṃ brahmodbhavaṃ yataḥ /<br />
            śrīsvacchandādiṣu proktaṃ sadyojātādibhedataḥ // 27
             <span class="ref">AbhT_35.27</span></p>
         
         <p id="AbhT_35.28">
            yathaikatrāpi vedādau tattadāśramagāminaḥ /<br />
            saṃskārāntaramatrāpi tathā liṅgoddhṛtādikam // 28
             <span class="ref">AbhT_35.28</span></p>
         
         <p id="AbhT_35.29">
            yathāca tatra pūrvasminnāśrame nottarāśramāt /<br />
            phalameti tathā pāñcarātrādau na śivātmatām // 29
             <span class="ref">AbhT_35.29</span></p>
         
         <p id="AbhT_35.30">
            eka evāgamastasmāttatra laukikaśāstrataḥ /<br />
            prabhṛtyāvaiṣṇavādbauddhācchaivātsarvaṃ hi niṣṭhitam // 30
             <span class="ref">AbhT_35.30</span></p>
         
         <p id="AbhT_35.31">
            tasya yattat paraṃ prāpyaṃ dhāma tat trikaśabditam /<br />
            sarvāvibhedānucchedāt tadeva kulamucyate // 31
             <span class="ref">AbhT_35.31</span></p>
         
         <p id="AbhT_35.32">
            yathordhvādharatābhāksu dehāṅgeṣu vibhediṣu /<br />
            ekaṃ prāṇitamevaṃ syāt trikaṃ sarveṣu śāstrataḥ // 32
             <span class="ref">AbhT_35.32</span></p>
         
         <p id="AbhT_35.33">
            śrīmatkālīkule coktaṃ pañcasrotovivarjitam /<br />
            daśāṣṭādaśabhedasya sārametatprakīrtitam // 33
             <span class="ref">AbhT_35.33</span></p>
         
         <p id="AbhT_35.34">
            puṣpe gandhastile tailaṃ dehe jīvo jale@mṛtam /<br />
            yathā tathaiva śāstrāṇāṃ kulamantaḥ pratiṣṭhitam // 34
             <span class="ref">AbhT_35.34</span></p>
         
         <p id="AbhT_35.35">
            tadeka evāgamo@yaṃ citraścitre@dhikāriṇi /<br />
            tathaiva sā prasiddhirhi svayūthyaparayūthyagā // 35
             <span class="ref">AbhT_35.35</span></p>
         
         <p id="AbhT_35.36">
            sāṃkhyaṃ yogaṃ pāñcarātraṃ vedāṃścaiva na nindayet /<br />
            yataḥ śivodbhavāḥ sarva iti svacchandaśāsane // 36
             <span class="ref">AbhT_35.36</span></p>
         
         <p id="AbhT_35.37">
            ekasmādāgamāccaite khaṇḍakhaṇḍā vyapoddhṛtāḥ /<br />
            loke syurāgamāstaiśca jano bhrāmyati mohitaḥ // 37
             <span class="ref">AbhT_35.37</span></p>
         
         <p id="AbhT_35.38">
            anekāgamapakṣe@pi vācyā viṣayabheditā /<br />
            avaśyamūrdhvādharatāsthityā prāmāṇyasiddhaye // 38
             <span class="ref">AbhT_35.38</span></p>
         
         <p id="AbhT_35.39">
            anyathā naiva kasyāpi prāmāṇyaṃ siddhyati dhruvam /<br />
            nityatvamavisaṃvāda iti no mānakāraṇam // 39
             <span class="ref">AbhT_35.39</span></p>
         
         <p id="AbhT_35.40">
            asminnaṃśe@pyamuṣyaiva prāmāṇyaṃ syāttathoditeḥ /<br />
            anyathāvyākṛtau kḷptāvasatyatve prarocane // 40
             <span class="ref">AbhT_35.40</span></p>
         
         <p id="AbhT_35.41">
            atiprasaṅga sarvasyāpyāgamasyāpabādhakaḥ /<br />
            avaśyopetya ityasminmāna āgamanāmani // 41
             <span class="ref">AbhT_35.41</span></p>
         
         <p id="AbhT_35.42">
            avaśyopetyamevaitacchāstraniṣṭhānirūpaṇam /<br />
            pradhāne@ṅge kṛto yatnaḥ phalavānvastuto yataḥ // 42
             <span class="ref">AbhT_35.42</span></p>
         
         <p id="AbhT_35.43">
            ato@smin yatnavān ko@pi bhavecchaṃbhupracoditaḥ /<br />
            tatra tatra ca śāstreṣu nyarūpyata maheśinā // 43
             <span class="ref">AbhT_35.43</span></p>
         
         <p id="AbhT_35.44">
            etāvatyadhikārī yaḥ sa durlabha iti sphuṭam /<br />
            itthaṃ śrīśambhunāthena mamoktaṃ śāstramelanam // 44
             <span class="ref">AbhT_35.44</span></p>
         
         
         <p>:C36 atha śrītantrāloke ṣaṭtriṃśamāhnikam</p>
         
         
         <p id="AbhT_36.1">
            āyātiratha śāstrasya kathyate@vasarāgatā /0b<br />
            śrīsiddhādivinirdiṣṭā gurubhiśca nirūpitā /<br />
            bhairavo bhairavī devī svacchando lākulo@ṇurāṭ // 1
             <span class="ref">AbhT_36.1</span></p>
         
         <p id="AbhT_36.2">
            gahaneśo@bjajaḥ śakro guruḥ koṭyapakarṣataḥ /<br />
            navabhiḥ kramaśo@dhītaṃ navakoṭipravistaram // 2
             <span class="ref">AbhT_36.2</span></p>
         
         <p id="AbhT_36.3">
            etaistato guruḥ koṭimātrāt pādaṃ vitīrṇavān /<br />
            dakṣādibhya ubhau pādau saṃvartādibhya eva ca // 3
             <span class="ref">AbhT_36.3</span></p>
         
         <p id="AbhT_36.4">
            pādaṃ ca vāmanādibhyaḥ pādārdhaṃ bhārgavāya ca /<br />
            pādapādaṃ tu balaye pādapādastu yo@paraḥ // 4
             <span class="ref">AbhT_36.4</span></p>
         
         <p id="AbhT_36.5">
            siṃhāyārdhaṃ tataḥ śiṣṭāddvau bhāgau vinatābhuve /<br />
            pādaṃ vāsukināgāya khaṇḍāḥ saptadaśa tvamī // 5
             <span class="ref">AbhT_36.5</span></p>
         
         <p id="AbhT_36.6">
            svargādardhaṃ rāvaṇo@tha jahre rāmo@rdhamapyataḥ /<br />
            vibhīṣaṇamukhādāpa guruśiṣyavidhikramāt // 6
             <span class="ref">AbhT_36.6</span></p>
         
         <p id="AbhT_36.7">
            khaṇḍairekānnaviṃśatyā vibhaktaṃ tadabhūttataḥ /<br />
            khaṇḍaṃ khaṇḍaṃ cāṣṭakhaṇḍaṃ proktapādādibhedataḥ // 7
             <span class="ref">AbhT_36.7</span></p>
         
         <p id="AbhT_36.8">
            pādo mūloddhārāvuttaravṛhaduttare tathā kalpaḥ /<br />
            sāṃhitakalpaskandāvanuttaraṃ vyāpakaṃ tridhā tisraḥ // 8
             <span class="ref">AbhT_36.8</span></p>
         
         <p id="AbhT_36.9">
            devyo@tra nirūpyante kramaśo vistāriṇaiva rūpeṇa /<br />
            navame pade tu gaṇanā na kāciduktā vyavacchidāhīne // 9
             <span class="ref">AbhT_36.9</span></p>
         
         <p id="AbhT_36.10">
            rāmācca lakṣmaṇastasmāt siddhāstebhyo@pi dānavāḥ /<br />
            guhyakāśca tatastebhyo yogino nṛvarāstataḥ // 10
             <span class="ref">AbhT_36.10</span></p>
         
         <p id="AbhT_36.11">
            teṣāṃ krameṇa tanmadhye bhraṣṭaṃ kālāntarādyadā /<br />
            tadā śrīkaṇṭhanāthājñāvaśāt siddhā avātaram // 11
             <span class="ref">AbhT_36.11</span></p>
         
         <p id="AbhT_36.12">
            tryambakāmardakābhikhyaśrīnāthā advaye dvaye /<br />
            dvayādvaye ca nipuṇāḥ krameṇa śivaśāsane // 12
             <span class="ref">AbhT_36.12</span></p>
         
         <p id="AbhT_36.13">
            ādyasya cānvayo jajñe dvitīyo duhitṛkramāt /<br />
            sa cārdhatryambakābhikhyaḥ saṃtānaḥ supratiṣṭhitaḥ // 13
             <span class="ref">AbhT_36.13</span></p>
         
         <p id="AbhT_36.14">
            ataścārdhacatasro@tra maṭhikāḥ saṃtatikramāt /<br />
            śiṣyapraśiṣyairvistīrṇāḥ śataśākhaṃ vyavasthitaiḥ // 14
             <span class="ref">AbhT_36.14</span></p>
         
         <p id="AbhT_36.15">
            adhyuṣṭasaṃtatisrotaḥsārabhūtarasāhṛtim /<br />
            vidhāya tantrāloko@yaṃ syandate sakalānrasān // 15
             <span class="ref">AbhT_36.15</span></p>
         
         <p id="AbhT_36.16">
            uktāyātirupādeyabhāvo nirṇīyate@dhunā /
             <span class="ref">AbhT_36.16</span></p>
         
         
         <p>:C37 atha śrītantrāloke saptatriṃśamāhnikam</p>
         
         
         <p id="AbhT_37.1">
            uktanītyaiva sarvatra vyavahāre pravartite /<br />
            prasiddhāvupajīvyāyāmavaśyagrāhya āgamaḥ // 1
             <span class="ref">AbhT_37.1</span></p>
         
         <p id="AbhT_37.2">
            yathā laukikadṛṣṭyānyaphalabhāk tatprasiddhitaḥ /<br />
            samyagvyavaharaṃstadvacchivabhāk tatprasiddhitaḥ // 2
             <span class="ref">AbhT_37.2</span></p>
         
         <p id="AbhT_37.3">
            tadavaśyagrahītavye śāstre svāṃśopadeśini /<br />
            manākphale@bhyupādeyatamaṃ tadviparītakam // 3
             <span class="ref">AbhT_37.3</span></p>
         
         <p id="AbhT_37.4">
            yathā khageśvarībhāvaniḥśaṅkatvādviṣaṃ vrajet /<br />
            kṣayaṃ karmasthitistadvadaśaṅkādbhairavatvataḥ // 4
             <span class="ref">AbhT_37.4</span></p>
         
         <p id="AbhT_37.5">
            yadārṣe pātahetūktaṃ tadasminvāmaśāsane /<br />
            āśusiddhyai yataḥ sarvamārṣaṃ māyodarasthitam // 5
             <span class="ref">AbhT_37.5</span></p>
         
         <p id="AbhT_37.6">
            tacca yatsarvasarvajñadṛṣṭaṃ taccāpi kiṃ bhavet /<br />
            yadaśeṣopadeśena sūyate@nuttaraṃ phalam // 6
             <span class="ref">AbhT_37.6</span></p>
         
         <p id="AbhT_37.7">
            yathādharādharaproktavastutattvānuvādataḥ /<br />
            uttaraṃ kathitaṃ saṃvitsiddhaṃ taddhi tathā bhavet // 7
             <span class="ref">AbhT_37.7</span></p>
         
         <p id="AbhT_37.8">
            yaduktādhikasaṃvittisiddhavastunirūpaṇāt /<br />
            apūrṇasarvavitproktirjñāyate@dharaśāsane // 8
             <span class="ref">AbhT_37.8</span></p>
         
         <p id="AbhT_37.9">
            ūrdhvaśāsanavastvaṃśe dṛṣṭvāpica samujjhite /<br />
            adhaḥ śāstreṣu māyātvaṃ lakṣyate sargarakṣaṇāt // 9
             <span class="ref">AbhT_37.9</span></p>
         
         <p id="AbhT_37.10">
            śrīmadānandaśāstrādau proktaṃ ca parameśinā /<br />
            ṛṣivākyaṃ bahukleśamadhruvālpaphalaṃ mitam // 10
             <span class="ref">AbhT_37.10</span></p>
         
         <p id="AbhT_37.11">
            naiva pramāṇayedvidvān śaivamevāgamaṃ śrayet /<br />
            tadārṣe pātahetūktaṃ tadasmin vāmaśāsane // 11
             <span class="ref">AbhT_37.11</span></p>
         
         <p id="AbhT_37.12">
            āśusiddhyai yataḥ sarvamārṣaṃ māyodarasthitam /<br />
            yathā khageśvarībhāvaniḥśaṅkatvādviṣaṃ vrajet // 12
             <span class="ref">AbhT_37.12</span></p>
         
         <p id="AbhT_37.13">
            kṣayaṃ karmasthitistadvadaśaṅkādbhairavatvataḥ /<br />
            ajñatvānupadeṣṭṛtvasaṃdaṣṭe@dharaśāsane // 13
             <span class="ref">AbhT_37.13</span></p>
         
         <p id="AbhT_37.14">
            etadviparyayādgrāhyamavaśyaṃ śivaśāsanam /<br />
            dvāvāptau tatra ca śrīmacchrīkaṇṭhalakuleśvarau // 14
             <span class="ref">AbhT_37.14</span></p>
         
         <p id="AbhT_37.15">
            dvipravāhamidaṃ śāstraṃ mamyaṅniḥśreyasapradam /<br />
            prācyasya tu yathābhīṣṭabhogadatvamapi sthitam // 15
             <span class="ref">AbhT_37.15</span></p>
         
         <p id="AbhT_37.16">
            tacca pañcavidhaṃ proktaṃ śaktivaicitryacitritam /<br />
            pañcasrota iti proktaṃ śrīmacchrīkaṇṭhaśāsanam // 16
             <span class="ref">AbhT_37.16</span></p>
         
         <p id="AbhT_37.17">
            daśāṣṭādaśadhā srotaḥpañcakaṃ yattato@pyalam /<br />
            utkṛṣṭaṃ bhairavābhikhyaṃ catuḥṣaṣṭivibheditam // 17
             <span class="ref">AbhT_37.17</span></p>
         
         <p id="AbhT_37.18">
            śrīmadānandaśāstrādau proktaṃ bhagavatā kila /<br />
            samūhaḥ pīṭhametacca dvidhā dakṣiṇavāmataḥ // 18
             <span class="ref">AbhT_37.18</span></p>
         
         <p id="AbhT_37.19">
            mantro vidyeti tasmācca mudrāmaṇḍalagaṃ dvayam /<br />
            mananatrāṇadaṃ yattu mantrākhyaṃ tatra vidyayā // 19
             <span class="ref">AbhT_37.19</span></p>
         
         <p id="AbhT_37.20">
            upodbalanamāpyāyaḥ sā hi vedyārthabhāsinī /<br />
            mantrapratikṛtirmudrā tadāpyāyanakārakam // 20
             <span class="ref">AbhT_37.20</span></p>
         
         <p id="AbhT_37.21">
            maṇḍalaṃ sāramuktaṃ hi maṇḍaśrutyā śivāhvayam /<br />
            evamanyonyasaṃbhedavṛtti pīṭhacatuṣṭayam // 21
             <span class="ref">AbhT_37.21</span></p>
         
         <p id="AbhT_37.22">
            yatastasmādbhavetsarvaṃ pīṭhe pīṭhe@pi vastutaḥ /<br />
            pradhānatvāttasya tasya vastuno bhinnatā punaḥ // 22
             <span class="ref">AbhT_37.22</span></p>
         
         <p id="AbhT_37.23">
            kathitā sādhakendrāṇāṃ tattadvastuprasiddhaye /<br />
            pratyekaṃ taccaturdhaivaṃ maṇḍalaṃ mudrikā tathā // 23
             <span class="ref">AbhT_37.23</span></p>
         
         <p id="AbhT_37.24">
            mantro vidyeti ca pīṭhamutkṛṣṭaṃ cottarottam /<br />
            vidyāpīṭhapradhānaṃ ca siddhayogīśvarīmatam // 24
             <span class="ref">AbhT_37.24</span></p>
         
         <p id="AbhT_37.25">
            tasyāpi paramaṃ sāraṃ mālinīvijayottaram /<br />
            uktaṃ śrīratnamālāyāmetacca parameśinā // 25
             <span class="ref">AbhT_37.25</span></p>
         
         <p id="AbhT_37.26">
            aśeṣatantrasāraṃ tu vāmadakṣiṇamāśritam /<br />
            ekatra militaṃ kaulaṃ śrīṣaḍardhakaśāsane // 26
             <span class="ref">AbhT_37.26</span></p>
         
         <p id="AbhT_37.27">
            siddhānte karma bahulaṃ malamāyādirūṣitam /<br />
            dakṣiṇaṃ raudrakarmāḍhyaṃ vāmaṃ siddhisamākulam // 27
             <span class="ref">AbhT_37.27</span></p>
         
         <p id="AbhT_37.28">
            svalpapuṇyaṃ bahukleśaṃ svapratītivivarjitam /<br />
            mokṣavidyāvihīnaṃ ca vinayaṃ tyaja dūrataḥ // 28
             <span class="ref">AbhT_37.28</span></p>
         
         <p id="AbhT_37.29">
            yasminkāle ca guruṇā nirvikalpaṃ prakāśitam /<br />
            muktastenaiva kālena yantraṃ tiṣṭhati kevalam // 29
             <span class="ref">AbhT_37.29</span></p>
         
         <p id="AbhT_37.30">
            mayaitatsrotasāṃ rūpamanuttarapadāddhruvāt /<br />
            ārabhya vistareṇoktaṃ mālinīślokavārtike // 30
             <span class="ref">AbhT_37.30</span></p>
         
         <p id="AbhT_37.31">
            jijñāsustata evedamavadhārayituṃ kṣamaḥ /<br />
            vayaṃ tūktānuvacanamaphalaṃ nādriyāmahe // 31
             <span class="ref">AbhT_37.31</span></p>
         
         <p id="AbhT_37.32">
            itthaṃ dadadanāyāsājjīvanmuktimahāphalam /<br />
            yathepsitamahābhogadātṛtvena vyavasthitam // 32
             <span class="ref">AbhT_37.32</span></p>
         
         <p id="AbhT_37.33">
            ṣaḍardhasāraṃ sacchāstramupādeyamidaṃ sphuṭam /<br />
            ṣaṭtriṃśatā tattvabalena sūtā yadyapyanantā bhuvanāvalīyam /<br />
            brahmāṇḍamatyantamanoharaṃ tu vaicitryavarjaṃ nahi ramyabhāvaḥ // 33
             <span class="ref">AbhT_37.33</span></p>
         
         <p id="AbhT_37.34">
            bhūrādisaptapurapūrṇatame@pi tasmin manye dvitīyabhuvanaṃ bhavanaṃ sukhasya /<br />
            kvānyatra citragatisūryaśaśāṅkaśobhirātrindivaprasarabhogavibhāgabhūṣā // 34
             <span class="ref">AbhT_37.34</span></p>
         
         <p id="AbhT_37.35">
            tatrāpica tridivabhogamahārghavarṣadvīpāntarādadhikameva kumārikāhvam /<br />
            yatrādharādharapadātparamaṃ śivāntamāroḍhumapyadhikṛtiḥ kṛtināmanarghā // 35
             <span class="ref">AbhT_37.35</span></p>
         
         <p id="AbhT_37.36">
            prākkarmabhogipaśutocitabhogabhājā kiṃ janmanā nanu sukhaikapade@pi dhāmni /<br />
            sarvo hi bhāvini paraṃ paritoṣameti saṃbhāvite natu nimeṣiṇi vartamāne // 36
             <span class="ref">AbhT_37.36</span></p>
         
         <p id="AbhT_37.37">
            kanyāhvaye@pi bhuvane@tra paraṃ mahīyān deśaḥ sa yatra kila śāstravarāṇi cakṣuḥ /<br />
            jātyandhasadmani na janma na ko@bhinindedbhinnāñjanāyitaravipramukhaprakāśe // 37
             <span class="ref">AbhT_37.37</span></p>
         
         <p id="AbhT_37.38">
            niḥśeṣaśāstrasadanaṃ kila madhyadeśastasminnajāyata guṇābhyadhiko dvijanmā /<br />
            ko@pyatrigupta iti nāmaniruktagotraḥ śāstrābdhicarvaṇakalodyadagastyagotraḥ // 38
             <span class="ref">AbhT_37.38</span></p>
         
         <p id="AbhT_37.39">
            tamatha lalitādityo rājā nijaṃ puramānayat praṇayarabhasāt kaśmīrākhyaṃ himālayamūrdhagam
            /<br />
            adhivasati yadgaurīkāntaḥ karairvijayādibhiryugapadakhilaṃ bhogāsāraṃ rasāt paricarcitum
            // 39
             <span class="ref">AbhT_37.39</span></p>
         
         <p id="AbhT_37.40">
            sthāne sthāne munibhirakhilaiścakrire yannivāsā yaccādhyāste pratipadamidaṃ sa svayaṃ
            candracūḍaḥ /<br />
            tanmanye@haṃ samabhilaṣitāśeṣasiddhernasiddhyai kaśmīrebhyaḥ paramatha puraṃ pūrṇavṛtterna
            tuṣṭyai // 40
             <span class="ref">AbhT_37.40</span></p>
         
         <p id="AbhT_37.41">
            yatra svayaṃ śāradacandraśubhrā śrīśāradeti prathitā janeṣu /<br />
            śāṇḍilyasevārasasuprasannā sarvaṃ janaṃ svairvibhavairyunakti // 41
             <span class="ref">AbhT_37.41</span></p>
         
         <p id="AbhT_37.42">
            nāraṅgāruṇakānti pāṇḍuvikacadballāvadātacchavi prodbhinnāmalamātuluṅgakanakacchāyābhirāmaprabham
            /<br />
            kerīkuntalakandalīpratikṛtiśyāmaprabhābhāsvaraṃ yasmiñśakticatuṣṭayojjvalamalaṃ madyaṃ
            mahābhairavam // 42
             <span class="ref">AbhT_37.42</span></p>
         
         <p id="AbhT_37.43">
            trinayanamahākopajvālāvilīna iha sthito madanaviśikhavrāto madyacchalena vijṛmbhate
            /<br />
            kathamitarathā rāgaṃ mohaṃ madaṃ madanajvaraṃ vidadhadaniśaṃ kāmātaṅkairvaśīkurute
            jagat // 43
             <span class="ref">AbhT_37.43</span></p>
         
         <p id="AbhT_37.44">
            yatkāntānāṃ praṇayavacasi prauḍhimānaṃ vidatte yannirvighnaṃ nidhuvanavidhau sādhvasaṃ
            saṃdhunoti /<br />
            yasmin viśvāḥ kalitarucayo devatāścakracaryastanmārdvīkaṃ sapadi tanute yatra bhogāpabargau
            // 44
             <span class="ref">AbhT_37.44</span></p>
         
         <p id="AbhT_37.45">
            udyadgaurāṅkuravikasitaiḥ śyāmaraktaiḥ palāśairantargāḍhāruṇarucilasatkesarālīvicitraiḥ
            /<br />
            ākīrṇā bhūḥ pratipadamasau yatra kāśmīrapuṣpaiḥ samyagdevītritayayajanodyānamāviṣkaroti
            // 45
             <span class="ref">AbhT_37.45</span></p>
         
         <p id="AbhT_37.46">
            sarvo lokaḥ kaviratha budho yatra śūro@pi vāgmī candroddyotā masṛṇagatayaḥ pauranāryaśca
            yatra /<br />
            yatrāṅgārojjvalavikasitānantasauṣumṇamārgagrastārkendurgaganavimalo yoginīnāṃ ca vargaḥ
            // 46
             <span class="ref">AbhT_37.46</span></p>
         
         <p id="AbhT_37.47">
            śrīmatparaṃ pravaranāma puraṃ ca tatra yannirmame pravarasena iti kṣitīśaḥ /<br />
            yaḥ svapratiṣṭhitamaheśvarapūjanānte vyomotpatannudasṛjatkila dhūpaghaṇṭām // 47
             <span class="ref">AbhT_37.47</span></p>
         
         <p id="AbhT_37.48">
            āndolanoditamanoharavīranādaiḥ sā cāsya tatsucaritaṃ prathayāṃbabhūva /<br />
            sadvṛttasāragurutaijasamūrtayo hi tyaktā api prabhuguṇānadhikaṃ dhvananti // 48
             <span class="ref">AbhT_37.48</span></p>
         
         <p id="AbhT_37.49">
            saṃpūrṇacandravimaladyutivīrakāntāgāḍhāṅgarāgaghanakuṅkumapiñjaraśrīḥ /<br />
            proddhūtavetasalatāsitacāmaraughairājyābhiṣekamaniśaṃ dadatī smarasya // 49
             <span class="ref">AbhT_37.49</span></p>
         
         <p id="AbhT_37.50">
            rodhaḥpratiṣṭhitamaheśvarasiddhaliṅgasvāyaṃbhuvārcanavilepanagandhapuṣpaiḥ /<br />
            āvarjyamānatanuvīcinimajjanaughavidhvastapāpmamunisiddhamanuṣyavandyā // 50
             <span class="ref">AbhT_37.50</span></p>
         
         <p id="AbhT_37.51">
            bhogāpavargaparipūraṇakalpavallī bhogaikadānarasikāṃ surasiddhasindhum /<br />
            nyakkurvatī harapinākakalāvatīrṇā yadbhūṣayatyavirataṃ taṭinī vitastā // 51
             <span class="ref">AbhT_37.51</span></p>
         
         <p id="AbhT_37.52">
            tasmin kuverapuracārisiṃtāṃśumaulisāṃmukhyadarśanavirūḍhapavitrabhāve /<br />
            vaitastarodhasi nivāsamamuṣya cakre rājā dvijasya parikalpitabhūrisaṃpat // 52
             <span class="ref">AbhT_37.52</span></p>
         
         <p id="AbhT_37.53">
            tasyānvaye mahati ko@pi varāhaguptanāmā babhūva bhagavān svayamantakāle /<br />
            gīrvāṇasindhulaharīkalitāgramūrdhā yasyākarot paramanugrahamāgraheṇa // 53
             <span class="ref">AbhT_37.53</span></p>
         
         <p id="AbhT_37.54">
            tasyātmajaścukhalaketi jane prasiddhaścandrāvadātadhiṣaṇo narasiṃhaguptaḥ /<br />
            yaṃ sarvaśāstrarasamajjanaśubhracittaṃ māheśvarī paramalaṃkurute sma bhaktiḥ // 54
             <span class="ref">AbhT_37.54</span></p>
         
         <p id="AbhT_37.55">
            tāruṇyasāgarataraṅgabharānapohya vairāgyapotamadhiruhya dṛḍhaṃ haṭhena /<br />
            yo bhaktirohaṇamavāpya maheśacintāratnairalaṃ dalayati sma bhavāpadastāḥ // 55
             <span class="ref">AbhT_37.55</span></p>
         
         <p id="AbhT_37.56">
            tasyātmajo@bhinavagupta iti prasiddhaḥ śrīcandracūḍacaraṇābjaparāgapūtaḥ /<br />
            mātā vyayūyujadamuṃ kila bālya eva daivaṃ hi bhāviparikarmaṇi saṃskaroti // 56
             <span class="ref">AbhT_37.56</span></p>
         
         <p id="AbhT_37.57">
            mātā paraṃ bandhuriti pravādaḥ snoho@tigāḍhīkurute hi pāśān /<br />
            tanmūlabandhe galite kilāsya manye sthitā jīvata eva muktiḥ // 57
             <span class="ref">AbhT_37.57</span></p>
         
         <p id="AbhT_37.58">
            pitrā sa śabdagahane kṛtasaṃpraveśastarkārṇavormipṛṣatāmalapūtacittaḥ /<br />
            sāhityasāndrarasabhogaparo maheśabhaktyā svayaṃgrahaṇadurmadayā gṛhītaḥ // 58
             <span class="ref">AbhT_37.58</span></p>
         
         <p id="AbhT_37.59">
            sa tanmayībhūya na lokavartanīmajīgaṇat kāmapi kevalaṃ punaḥ /<br />
            tadīyasaṃbhogavivṛddhaye purā karoti dāsyaṃ guruveśmasu svayam // 59
             <span class="ref">AbhT_37.59</span></p>
         
         <p id="AbhT_37.60">
            ānandasaṃtatimahārṇavakarṇadhāraḥ saddaiśikairakavarātmajavāmanāthaḥ /<br />
            śrīnāthasaṃtatimahāmbaragharmakāntiḥ śrībhūtirājatanayaḥ svapitṛprasādaḥ // 60
             <span class="ref">AbhT_37.60</span></p>
         
         <p id="AbhT_37.61">
            traiyambakaprasarasāgaraśāyisomānandātmajotpalajalakṣmaṇaguptanāthaḥ /<br />
            turyākhyasaṃtatimahodadhipūrṇacandraḥ śrīsomataḥ sakalavitkila śaṃbhunāthaḥ // 61
             <span class="ref">AbhT_37.61</span></p>
         
         <p id="AbhT_37.62">
            śrīcandraśarmabhavabhaktivilāsayogānandābhinandaśivaśaktivicitranāthāḥ /<br />
            anye@pi dharmaśivavāmanakodbhaṭaśrībhūteśabhāskaramukhapramukhā mahāntaḥ // 62
             <span class="ref">AbhT_37.62</span></p>
         
         <p id="AbhT_37.63">
            ete sevārasaviracitānugrahāḥ śāstrasārapauḍhādeśaprakaṭasubhagaṃ svādhikāraṃ kilāsmai
            /<br />
            yat saṃprāduryadapi ca janānnaikṣatākṣetrabhūtān svātmārāmastadayamaniśaṃ tattvasevāraso@bhūt
            // 63
             <span class="ref">AbhT_37.63</span></p>
         
         <p id="AbhT_37.64">
            so@nugrahītumatha śāṃbhavabhaktibhājaṃ svaṃ bhrātaramakhilaśāstravimarśapūrṇam /<br />
            yāvanmanaḥ praṇidadhāti manorathākhyaṃ tāvajjanaḥ katipayastamupāsasāda // 64
             <span class="ref">AbhT_37.64</span></p>
         
         <p id="AbhT_37.65">
            śrīśaurisaṃjñatanayaḥ kila karṇanāmā yo yauvane viditaśāṃbhavatattvasāraḥ /<br />
            dehaṃ tyajan prathayati sma janasya satyaṃ yogacyutaṃ prati mahāmunikṛṣṇavākyam //
            65
             <span class="ref">AbhT_37.65</span></p>
         
         <p id="AbhT_37.66">
            tadbālamitramatha mantrisutaḥ prasiddhaḥ śrīmandra ityakhilasāraguṇābhirāmaḥ /<br />
            lakṣmīsarasvati samaṃ yamalaṃcakāra sāpatnakaṃ tirayate subhagaprabhāvaḥ // 66
             <span class="ref">AbhT_37.66</span></p>
         
         <p id="AbhT_37.67">
            anye pitṛvyatanayāḥ śivaśaktiśubhrāḥ kṣemotpalābhinavacakrakapadmaguptāḥ /<br />
            ye saṃpadaṃ tṛṇamamaṃsata śaṃbhusevāsaṃpūritaṃ svahṛdayaṃ hṛdi bhāvayantaḥ // 67
             <span class="ref">AbhT_37.67</span></p>
         
         <p id="AbhT_37.68">
            ṣaḍardhaśāstreṣu samastameva yenādhijagme vidhimaṇḍalādi /<br />
            sa rāmagupto guruśaṃbhuśāstrasevāvidhivyagrasamagramārgaḥ // 68
             <span class="ref">AbhT_37.68</span></p>
         
         <p id="AbhT_37.69">
            anyo@pi kaścana janaḥ śivaśaktipātasaṃpreraṇāparavaśasvakaśaktisārthaḥ /<br />
            abhyarthanāvimukhabhāvamaśikṣitena tenāpyanugrahapadaṃ kṛta eṣa vargaḥ // 69
             <span class="ref">AbhT_37.69</span></p>
         
         <p id="AbhT_37.70">
            ācāryamabhyarthayate sma gāḍhaṃ saṃpūrṇatantrādhigamāya samyak /<br />
            jāyeta daivānugṛhītabuddheḥ saṃpatprabandhaikarasaiva saṃpat // 70
             <span class="ref">AbhT_37.70</span></p>
         
         <p id="AbhT_37.71">
            so@pyabhyupāgamadabhīpsitamasya yadvā svātodyameva hi ninartiṣato@vatīrṇam /<br />
            so@nugrahapravaṇa eva hi sadgurūṇāmājñāvaśena śubhasūtimahāṅkureṇa // 71
             <span class="ref">AbhT_37.71</span></p>
         
         <p id="AbhT_37.72">
            vikṣiptabhāvaparihāramatho cikīrṣan mandraḥ svake puravare sthitimasya vavre /<br />
            ābālagopamapi yatra maheśvarasya dāsyaṃ janaścarati pīṭhanivāsakalpe // 72
             <span class="ref">AbhT_37.72</span></p>
         
         <p id="AbhT_37.73">
            tasyābhavat kila pitṛvyavadhūrvidhātrā yā nirmame galitasaṃsṛticitracintā /<br />
            śītāṃśumaulicaraṇābjaparāgamātrabhūṣāvidhirvihitavatsalikocitākhyā // 73
             <span class="ref">AbhT_37.73</span></p>
         
         <p id="AbhT_37.74">
            mūrtā kṣameva karuṇeva gṛhītadehā dhāreva vigrahavatī śubhaśīlatāyāḥ /<br />
            vairāgyasāraparipākadaśeva pūrṇā tattvārtharatnarucirasthitirohaṇorvī // 74
             <span class="ref">AbhT_37.74</span></p>
         
         <p id="AbhT_37.75">
            bhrātāpi tasyāḥ śaśiśubhramaulerbhaktyā paraṃ pāvitacittavṛttiḥ /<br />
            sa śaurirātteśvaramantribhāvastatyāja yo bhūpatimantribhāvam // 75
             <span class="ref">AbhT_37.75</span></p>
         
         <p id="AbhT_37.76">
            tasya snuṣā karṇavadhūrvidhūtasaṃsāravṛttiḥ sutamekameva /<br />
            yāsūta yogeśvaridattasaṃjñaṃ nāmānurūpasphuradarthatattvam // 76
             <span class="ref">AbhT_37.76</span></p>
         
         <p id="AbhT_37.77">
            yāmagrage vayasi bhartṛviyogadīnāmanvagrahīt trinayanaḥ svayameva bhaktyā /<br />
            bhāviprabhāvarabhaseṣu janeṣvanarthaḥ satyaṃ samākṛṣati so@rthaparamparāṇām // 77
             <span class="ref">AbhT_37.77</span></p>
         
         <p id="AbhT_37.78">
            bhaktyullasatpulakatāṃ sphuṭamaṅgabhūṣāṃ śrīśaṃbhunāthanatimeva lalāṭikāṃ ca /<br />
            śaivaśrutiṃ śravaṇabhūṣaṇamapyavāpya saubhāgyamabhyadhikamudvahati sma yāntaḥ // 78
             <span class="ref">AbhT_37.78</span></p>
         
         <p id="AbhT_37.79">
            ambābhidhānā kila sā guruṃ taṃ svaṃ bhrātaraṃ śaṃbhudṛśābhyapaśyat /<br />
            bhāviprabhāvojjvalabhavyabuddhiḥ sato@vajānāti na bandhubuddhyā // 79
             <span class="ref">AbhT_37.79</span></p>
         
         <p id="AbhT_37.80">
            bhrātā tadīyo@bhinavaśca nāmnā na kevalaṃ saccaritairapi svaiḥ /<br />
            pītena vijñānarasena yasya tatraiva tṛṣṇā vavṛdhe nikāmam // 80
             <span class="ref">AbhT_37.80</span></p>
         
         <p id="AbhT_37.81">
            so@nyaśca śāṃbhavamarīcicayapraṇaśyatsaṃkocahārdanalinīghaṭitojjvalaśrīḥ /<br />
            taṃ lumpakaḥ paricacāra samudyameṣu sādhuḥ samāvahati hanta karāvalambam // 81
             <span class="ref">AbhT_37.81</span></p>
         
         <p id="AbhT_37.82">
            itthaṃ gṛhe vatsalikāvitīrṇe sthitaḥ samādhāya matiṃ bahūni /<br />
            pūrvaśrutānyākalayan svabuddhyā śāstrāṇi tebhyaḥ samavāpa sāram // 82
             <span class="ref">AbhT_37.82</span></p>
         
         <p id="AbhT_37.83">
            sa tannibandhaṃ vidadhe mahārthaṃ yuktyāgamodīritatantratattvam /<br />
            ālokamāsādya yadīyameṣa lokaḥ sukhaṃ saṃcaritā kriyāsu // 83
             <span class="ref">AbhT_37.83</span></p>
         
         <p id="AbhT_37.84">
            santo@nugṛhṇīta kṛtiṃ tadīyāṃ hṛhṇīta pūrvaṃ vidhireṣa tāvat /<br />
            tato@pi gṛhṇātu bhavanmatiṃ sā sadyo@nugṛhṇātu ca tattvadṛṣṭyā // 84
             <span class="ref">AbhT_37.84</span></p>
         
         <p id="AbhT_37.85">
            idamabhinavaguptaprombhitaṃ śāstrasāraṃ śiva niśamaya tāvat sarvataḥśrotratantraḥ
            /<br />
            tava kila nutireṣā sā hi tvadrūpacarcetyabhinavaparituṣṭo lokamātmīkuruṣva // 85
             <span class="ref">AbhT_37.85</span></p>
         
         </div>
   </body>
</html>