<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Asaṅga: Mahāyānasūtrālaṃkāra (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Asaṅga: Mahāyānasūtrālaṃkāra</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_asaGga-mahAyAnasUtrAlaMkAra.xml">sa_asaGga-mahAyAnasUtrAlaMkAra.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Digital Sanskrit Buddhist Canon Input Project</p>
      <p class="noindent"><b>Contribution: </b>members of the Digital Sanskrit Buddhist Canon Input Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>S. Bagchi: Mahāyānasūtrālaṅkāra of Asaṅga, Darbhaga 1960 [or a reprint of 2000?] (Buddhist
            Sanskrit Texts, 13).</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/asmahsuu.htm">asmahsuu.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Asanga: Mahayanasutralankara (= Msa)
            <br />Based on the edition by S. Bagchi: Mahāyānasūtrālaṅkāra of Asaṅga, Darbhaga 1960 [or
            a reprint of 2000?]
            <br />(Buddhist Sanskrit Texts, 13).
            <br />
            <br />Input by members of the Digital Sanskrit Buddhist Canon Input Project Member.
            <br />Proof reader: Milan Shakya
            <br />Input Year: 2008
            <br />[Last Modified: 2009-04-28 15:47:20
            <br />
            <br />With kind permission of the Digital Sanskrit Buddhist Canon Project
            <br />of Nagarjuna Institute, Nepal
            <br />and University of the West, Rosemead, California, USA
            <br />www.uwest.edu/sanskritcanon
            <br />
            <br />BOLD for references to S. Bagchi's 1960 edition (added)
            <br />[...] = emendation
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>mahāyānasūtrālaṃkāraḥ</p>
         
         
         <p>|| oṃ ||</p>
         
         
         <p>namaḥ sarvabuddhabodhisattvebhyaḥ</p>
         
         
         <p>prathamo 'dhikāraḥ</p>
         
         
         <p>
            arthajño 'rthavibhāvanāṃ prakurute vācā padaiścāmalai-<br />
            rduḥkhasyottaraṇāya duḥkhitajane kāruṇyatastanmayaḥ |<br />
            dharmasyottamayānadeśitavidheḥ sattveṣu tadgāmiṣu<br />
            śliṣṭāmarthagatiṃ niruttaragatāṃ pañcātmikāṃ darśayan || Msa_1.1 ||
            </p>
         
         
         <p>arthajño 'rthavibhāvanāṃ prakurute.........[ityādi] koṣadeśamārabhya ko 'laṃkaroti
            | arthajñaḥ | kamalaṃkāramalaṃkaroti arthavibhāvanāṃ kurute | kena vācā padaiścāmalaiḥ
            | amalayā vācetiṣa........[pauryādinā] amalaiḥ padairiti yuktaiḥ sahitairiti vistaraḥ
            | na hi vinā vācā padavyañjanairartho vibhāvayituṃ śakyata iti | kasmai duḥkhasyottaraṇāya
            duḥkhitajane kāruṇyatastanmayaḥ | duḥkhitajane yatkāruṇyaṃ tasmātkāruṇyatastanmaya
            iti kāruṇyamayaḥ | kasyālaṃkāraṃ karoti | dharmasyottamayānadeśitavidheḥ | uttamayānasya
            deśito vidhiryasmindharme tasya dharmasya | kasminnalaṃkaroti | sattveṣu tadgāmiṣu
            | nimittasaptamyeṣā.........[mahāyāna]gāmisattvanimittamityarthaḥ | katividhamalaṃkāraṃ
            karoti | pañcavidham | śliṣṭāmarthagatiṃ niruttaragatāṃ pañcātmikāṃ darśayan | śliṣṭāmiti
            yuktām | niruttaragatāmityanuttarajñāna[yāna]gatām |</p>
         
         
         <p>tāmidānīṃ pañcātmikāmarthagatiṃ dvitīyena ślokena darśayati |</p>
         
         
         <p>ghaṭitamiva suvarṇaṃ vārijaṃ vā vibuddhaṃ
            sukṛtamiva subhojyaṃ bhujyamānaṃ kṣudhārtaiḥ |
            <span class="note"><span class="bold">MSA_Bagchi 2</span></span>
            vidita iva sulekho ratnapeṭeva muktā
            vivṛta iha sa dharmaḥ prītimagryāṃ dadhāti || Msa_1.2 ||</p>
         
         
         <p>anena ślokena pañcabhirdṛṣṭāntaiḥ sa hi dharmaḥ pañcavidhamarthamadhikṛtya deśitaḥ
            sādhyaṃ vyutpādyaṃ cintyamacintyaṃ pariniṣpannaṃ cādhigamārthaṃ pratyātmavedanīyaṃ
            bodhipakṣasvabhāvam | so 'nena sūtrālaṃkāreṇa vivṛtaḥ prītimagryāṃ dadhāti | yathākramaṃ
            ghaṭitasuvarṇādivat |</p>
         
         
         <p>yadā sa dharmaḥ prakṛtyaiva guṇayuktaḥ kathaṃ so 'laṃkriyata ityasya codyasya parihārārthaṃ
            tṛtīyaḥ ślokaḥ |</p>
         
         
         <p>
            yathā bimbaṃ bhūṣāprakṛtiguṇavaddarpaṇagataṃ<br />
            viśiṣṭaṃ prāmodyaṃ janayati nṛṇāṃ darśanavaśāt |<br />
            tathā dharmaḥ sūktaprakṛtiguṇayukto 'pi satataṃ<br />
            vibhaktārthastuṣṭiṃ janayati viśiṣṭāmiha satām || Msa_1.3 ||
            </p>
         
         
         <p>anena kiṃ darśayati | yathā bimbaṃ bhūṣayā prakṛtyaiva guṇavat ādarśagataṃ darśanavaśādviśiṣṭaṃ
            prāmodyaṃ janayatyevaṃ sa dharmaḥ subhāṣitaiḥ prakṛtyaiva guṇayukto 'pi satataṃ vibhaktārthastuṣṭiṃ
            viśiṣṭāṃ janayati | buddhimatāmatastuṣṭiviśeṣotpādanādalaṃkṛta iva bhavatīti |</p>
         
         
         <p>ataḥ paraṃ tribhiḥ ślokaistasmindharme trividhamanuśaṃsaṃ darśayatyādarotpādanārtham
            |</p>
         
         
         <p>
            āghrāyamāṇakaṭukaṃ svādurasaṃ yathauṣadhaṃ tadvat |<br />
            dharma[rmo] dvayavyavasthā[stho] vyañjanato 'rtho na ca[rthataśca]jñeyaḥ || Msa_1.4
            ||
            </p>
         
         
         <p>
            rājeva durārādho dharmo 'yaṃ vipulagāḍhagambhīraḥ |<br />
            ārādhitaśca tadvadvaraguṇadhanadāyako bhavati || Msa_1.5 ||
            </p>
         
         
         <p>
            ratnaṃ jātyamanarthaṃ[rghaṃ]yathāparīkṣakajanaṃ na toṣayati |<br />
            dharmastathāyamabughaṃ viparyayāttoṣayati tadvat || Msa_1.6 ||
            </p>
         
         <span class="note"><span class="bold">MSA_Bagchi 3</span></span>
         
         <p>trividho 'nuśaṃsaḥ | āvaraṇaprahāṇahetutvamauṣadhopamatvena | dvayavyavastha iti vyañjanārthavyavasthaḥ
            | vibhutvahetutvamabhijñādivaiśeṣikaguṇairśvaryadānādrājopamatvena | āryadha[ja]nopabhogahetutvaṃ
            ca anartha[rgha]jātyaratnopamatvena | parīkṣakajana āryajano veditavyaḥ |</p>
         
         
         <p>naivedaṃ mahāyānaṃ buddhavacanaṃ kutastasyāyamanuśaṃso bhaviṣyatītyatra vipratipannāstasya
            buddhavacanatvaprasādhanārthaṃ kāraṇavibhājyamārabhya ślokaḥ |</p>
         
         
         <p>
            ādāvavyākaraṇātsamapravṛtteragocarātsiddheḥ |<br />
            bhāvābhāve 'bhāvātpratipakṣatvādrutānyatvāt || Msa_1.7 ||
            </p>
         
         
         <p>ādāvavyākaraṇāt yadyetatsaddharmāntarāyipaścātkenāpyutpāditam | kasmādādau bhagavatā
            na vyākṛtamanāgatabhaya[bhaṃga]vat | samapravṛtteḥ samakālaṃ ca śrāvakayānena mahāyānasya
            pravṛttirupalabhyate na paścāditi kathamasyābuddhavacanatvaṃ vijñāyate | agocarānnāyamevamudāro
            gambhīraśca dharmastārkikāṇāṃ gocaraḥ | tīrthikaśāstreṣu tatprakārānupalambhāditi
            | nāyamanyairbhāṣito yujyate | ucyamāne 'pi tadanadhimukteḥ | siddherathānyenābhisaṃbudhya
            bhāṣitaḥ | siddhamasya buddhavacanatvam | sa eva buddho yo 'bhisaṃbudhya evaṃ bhāṣate
            | bhāvābhāve 'bhāvādyadi mahāyānaṃ kiṃcidasti tasya bhāva[ve] siddhamidaṃ buddhavacanamato
            'nyasya mahāyānasyābhāvāt | atha nāsti tasyābhāve śrāvakayānasyāpyabhāvāt | śrāvakayānaṃ
            buddhavacanaṃ na mahāyānamiti na yujyate vinā buddhayānena buddhānāmanutpādāt | pratipakṣatvāt
            | bhāvyamānaṃ ca mahāyānaṃ sarvanirvikalpajñānāśrayatvena kleśānāṃ pratipakṣo bhavati
            tasmād buddhavacanam | rutānyatvāt | na cāsya yathārutamarthastasmānna yathārutārthānusāreṇedamabuddhavacanaṃ
            veditabyam |</p>
         
         
         <p>yaduktamādāvavyākaraṇādityanābhogādetadanāgatāṃ bhagavatā na vyākṛtamiti kasyacit
            syādata upekṣāyā ayoge ślokaḥ |</p>
         
         
         <p>
            pratyakṣacakṣuṣo buddhāḥ śāsanasya ca rakṣakāḥ |<br />
            adhmanyanāvṛtajñānā upekṣāto na yujyate || Msa_1.8 ||
            </p>
         
         
         <p>anena kiṃ darśayati | tribhiḥ kāraṇairanāgatasya mahataḥ śāsanopadravasyopekṣā na
            yujyate | buddhānāmayatnato jñānapravṛtteḥ pratyakṣacakṣuṣkatayā śāsanarakṣāyāśca[yāṃ
            ca] yatnavatvāt | anāgatajñānasamarthyācca sarvakālāvyāhatajñānatayeti |</p>
         
         
         <p>yaduktaṃ bhāvābhāve 'bhāvāditi | etadeva śrāvakayānaṃ mahāyānametenaiva mahābodhiprāptiriti
            kasyacitsyādataḥ śrāvakayānasya mahāyānatvāyoge ślokaḥ |</p>
         
         <span class="note"><span class="bold">MSA_Bagchi 4</span></span>
         
         <p>
            vaikalyato virodhādanupāyatvāttathāpyanupadeśāt |<br />
            na śrāvakayānamidaṃ bhavati mahāyānadharmākhyam || Msa_1.9 ||
            </p>
         
         
         <p>vaikalyātparārthopadeśasya | na hi śrāvakayāne kaścitparārtha upadiṣṭaḥ śrāvakāṇāmātmano
            nirvidvirāgavimuktimātropāyopadeśāt | na ca svārtha eva pareṣūpadiśyamānaḥ parārtho
            bhavitumarhati | virodhāt | svārthe hi paro niyujyamānaḥ svārtha eva prayujyate sa
            ātmana eva parinirvāṇārthaprayukto 'nuttarāṃ samyaksaṃbodhimabhisaṃbhotsyata iti viruddhametat
            | na ca śrāvakayānenaiva cirakālaṃ bodhau ghaṭamāno buddho bhavitumarhati | anupāyatvāt
            | anupāyo hi śrāvakayānaṃ buddhatvasya na cānupāyena ciramapi prayujyamānaḥ prārthitamarthaṃ
            prāpnoti | śrṛṅgādiva dugdhaṃ na bhasrayā[bhasrāyāḥ] | athānyathāpyatropadiṣṭaṃ yathā
            bodhisattvena prayoktavyam | tathāpyanupadeśānna śrāvakayānameva mahāyānaṃ bhaviturmahati
            | na hi sa tādṛśa upadeśa etasminnupalabhyate |</p>
         
         
         <p>viruddhameva cānyonyaṃ śrāvakayānaṃ mahāyānaṃ cetyanyonyavirodhe ślokaḥ |</p>
         
         
         <p>
            āśayasyopadeśasya prayogasya virodhataḥ |<br />
            upastambhasya kālasya yat hīnaṃ hīnameva tat || Msa_1.10 ||
            </p>
         
         
         <p>kathaṃ viruddham | pañcabhirvirodhaiḥ | āśayopadeśaprayogopastambhakālavirodhaiḥ |
            śrāvakayāne hyātmaparinirvāṇāyaivāśayastadarthamevopadeśastadarthameva prayogaḥ parīttaśca
            puṇyajñānasaṃbhārasaṃgṛhīta upastambhaḥ, kālena cālpena tadarthaprāptiryāvattribhirapi
            janmabhiḥ | mahāyāne tu sarvaṃ viparyayeṇa | tasmādanyonyavirodhād yad yānaṃ hīnaṃ
            hīnameva tat | na tanmahāyānaṃ bhavitumarhati |</p>
         
         
         <p>buddhavacanasyedaṃ lakṣaṇaṃ yatsūtre 'vatarati vinaye saṃdṛśyate dharmatāṃ ca na vilomayati
            | na caivaṃ mahāyānam, sarvadharmaniḥsvabhāvatvopadeśāt | tasmānna buddhavacanamiti
            kasyacitsyādato lakṣaṇāvirodhe ślokaḥ |</p>
         
         
         <p>
            svake 'vatārātsvasyaiva vinaye darśanādapi |<br />
            audāryādapi gāmbhīryādaviruddhaiva dharmatā || Msa_1.11 ||
            </p>
         
         
         <p>anena ślokena kiṃ darśayati | avataratyevedaṃ svasmin mahāyānasūtre svasya ca kleśasya[kleśaḥ?]
            vinayaḥ[vinaye]saṃdṛśyate | yo mahāyāne bodhisattvānāṃ kleśaḥ uktaḥ | vikalpakleśā
            hi bodhisattvāḥ | audāryagāmbhīryalakṣaṇatvācca | na dharmatāṃ vilomayatyathaiva hi
            dharmatā mahābodhiprāptaye tasmānnāsti lakṣaṇavirodhaḥ |</p>
         
         <span class="note"><span class="bold">MSA_Bagchi 5</span></span>
         
         <p>agocarādityuktamatarstakagocaratvāyoge ślokaḥ |</p>
         
         
         <p>
            niśrito 'niyato 'vyāpī sāṃvṛtaḥ khedavānapi |<br />
            bālāśrayo matastarkastasyāto viṣayo na tat || Msa_1.12 ||
            </p>
         
         
         <p>adṛṣṭasatyāśrayo hi tarkaḥ kaścidāgamaniśrito bhavati | aniyataśca bhavati kālāntareṇānyathāpratyavagamāt
            | avyāpī ca na sarvajñeyaviṣayaḥ | saṃvṛtisatyaviṣayaśca na paramārthaviṣayaḥ | khedavāṃśca
            pratibhānaparyādānāt | mahāyānaṃ tu na niśritaṃ yāvadakhedavat | śatasāhasrikādyanekasūtropadeśāt
            | ato na tarkasya tadviṣayaḥ |</p>
         
         
         <p>anupāyatvāt śrāvakayāne na buddhatvaṃ prāptamityuktam, atha mahāyānaṃ kathamupāyo
            yukta ityupāyatvayoge ślokaḥ |</p>
         
         
         <p>
            audāryādapi gāmbhīryātparipāko 'vikalpanā |<br />
            deśanāto dvayasyāsmin sa copāyo niruttare || Msa_1.13 ||
            </p>
         
         
         <p>anena ślokena kiṃ darśayati | prabhāvaudāryadeśanayā sattvānāṃ paripākaḥ prabhāvādhimuktito
            ghaṭanāt | gāmbhīryadeśanayā avikalpanā, ata etasya dvayasyāsmin mahāyāne deśanā |
            sa copāyo niruttare jñāne, tābhyāṃ yathākramaṃ sattvānāṃ paripācanādātmanaśca buddhadharmaparipākāditi
            |</p>
         
         
         <p>ye punarasmāt trasanti tadarthamasthānatrāsādīnave kāraṇatvena ślokaḥ |</p>
         
         
         <p>
            tadasthānatrāso bhavati jagatāṃ dāhakaraṇo<br />
            mahāpuṇyaskandhaprasavakaraṇāddīrghasamayam |<br />
            agotro 'sanmitro 'kṛtamatirapūrvācittaśubha-<br />
            strasatyasmin dharme patati mahato 'rthādgat iha || Msa_1.14 ||
            </p>
         
         
         <p>trāsāsthāne trāsastadasthānatrāsaḥ | dāhakaraṇo bhavatyapāyeṣu | kiṃ kāraṇam | mahataḥ
            apuṇyaskandhaprasavasya karaṇāt | kiyantaṃ kālamiti dīrghasamayam | evaṃ paścādādīnavaḥ
            | yena ca kāraṇena yāvantaṃ ca kālaṃ tat saṃdarśayati | kiṃ punaḥ kāraṇe tu satīti
            caturvidhaṃ trāsakāraṇaṃ darśayati | gotraṃ cāsya na bhavati sanmitraṃ vā avyutpannamatirvā
            bhavati mahāyānadharmatāyāṃ pūrvaṃ vānupacitaśubho bhavati | patati mahato 'rthāditi
            mahābodhisaṃbhārārthāt | aprāptaparihāṇito 'paramādīnavaṃ darśayati |</p>
         
         <span class="note"><span class="bold">MSA_Bagchi 6</span></span>
         
         <p>trāsakāraṇamuktamatrāsakāraṇaṃ vaktavyamityatrāsakāraṇatve ślokaḥ |</p>
         
         
         <p>
            tadanyānyā[nyasyā?]bhāvātparamagahanatvādanugamāt<br />
            vicitrasyākhyānād dhruvakathanayogādvahumukhāt |<br />
            yathākhyānaṃ nārthādbhagavati ca bhāvātigahanāt<br />
            na dharme 'smiṃstrāso bhavati viduṣāṃ yonivicayāt || Msa_1.15 ||
            </p>
         
         
         <p>tadanyānyā[nyasyā?]bhāvāditi tato 'nyasya mahāyānasyābhāvāt | atha śrāvakayānameva
            mahāyānaṃ syādanyasya śrāvakasya pratyekabuddhasya vābhāvaḥ syāt | sarva eva hi buddhā
            bhaveyuḥ | paramagahanatvācca | sarvajñajñānamārgasyānugamācca tulyakālapravṛttyā
            | vicitrasyākhyānāt | vicitraścātra saṃbhā[sā?]ramārga ākhyāyate na kevalaṃ śūnyataiva
            | tasmāda[ā]bhiprāyikenānena bhavitavyamiti | dhruvakathanayogād, bahumukhādabhīkṣṇaṃ
            cātra śūnyatā kathyate bahumiśca paryāyaisteṣu teṣu sūtrānteṣu tasmādbhavitavyamatra
            mahatā prayojanena | anyathā hi satkṛtpratiṣedhamātrakṛtamabhabiṣyaditi | yathākhyānaṃ
            nārthāt na cāsya yathārutamartho 'smādapi trāso na yuktaḥ | bhagavati ca bhāvātigahanādatigahanaśca
            buddhānāṃ bhāvo durājñeyastasmānnāsmābhistadajñānāttrasitavyamiti | evaṃ yoniśaḥ pravicayādviduṣāṃ
            trāso na bhavati |</p>
         
         
         <p>dūrānupraviṣṭajñānagocaratve ślokaḥ |</p>
         
         
         <p>
            śrutaṃ niśrityādau prabhavati manaskāra iha yo<br />
            manaskārājjñānaṃ prabhavati ca tattvārthaviṣayam |<br />
            tato dharmaprāptiḥ prabhavati ca tasminmatirato<br />
            yadā pratyātmaṃ sā kathamasati tasminvyavasitiḥ || Msa_1.16 ||
            </p>
         
         
         <p>śrutaṃ niśrityādau manaskāraḥ prabhavati yo yoniśa ityarthaḥ | yoniśo manaskārāttattvārthaviṣayaṃ
            jñānaṃ prabhavati lokottarā samyagdṛṣṭiḥ, tatastatphalasya dharmasya prāptiḥ, tatastasmin
            prāpte matirvimuktijñānaṃ prādurbhavati | evaṃ yadā pratyātmaṃ sā matirbhavati, kathamasati
            tasminneṣā vyavasitirniścayo bhavati naivedaṃ buddhavacanamitie |</p>
         
         
         <p>atrāsapadasthānatve ślokaḥ |</p>
         
         
         <p>
            ahaṃ na boddhā na gabhīraboddhā buddhau gabhīraṃ kimatarkagamyam |<br />
            kasmād gabhīrārthavidāṃ ca mokṣa ityetaduttrāsapadaṃ na yuktam || Msa_1.17 ||
            </p>
         
         <span class="note"><span class="bold">MSA_Bagchi 7</span></span>
         
         <p>yadi tāvadahamasya na boddhetyuttrāsapadam, tanna yuktam | atha buddho 'pi gambhī[bhī?]
            rasya padārthasya na boddhā sa kiṃ gabhīraṃ deśayiṣyatītyuttrāsapadam, tadayuktam
            | atha gambhī[bhī]raṃ kasmādatarkagamyamityuttrāsapadam, tanna yuktam | atha kasmād
            gabhīrārthavidāmeva mokṣo na tārkikāṇāmityuttrāsapadam, tanna yuktam |</p>
         
         
         <p>anadhimuktita eva tatsidvau ślokaḥ |</p>
         
         
         <p>
            hīnādhimukteḥ sunihīnadhātorhī naiḥ sahāyaiḥ parivāritasya |<br />
            audāryagāmbhīryasudeśite 'smin dharme 'dhimuktiryadi nāsti siddham || Msa_1.18 ||
            </p>
         
         
         <p>yasya hīnā cādhika[cādhi]muktiḥ, tataśca hīna eva dhātuḥ samudāgata ālayavijñānabhāvanā
            | hīnaireva sahāyaiḥ samānādhimuktidhātukairyaḥ parivāritastasyāsminnaudāryagāmbhīryasudeśite
            mahāyānadharme yadyadhimuktirnāsti, ata eva siddhamutkṛṣṭamidaṃ mahāyānamiti |</p>
         
         
         <p>aśrutasūtrāntapratikṣepāyoge ślokaḥ |</p>
         
         
         <p>
            śrutānusāreṇa hi buddhimattāṃ labdhvāśrute yaḥ prakarotyavajñām |<br />
            śrute vicitre sati cāprameye śiṣṭe kuto niścayameti mūḍhaḥ || Msa_1.19 ||
            </p>
         
         
         <p>kāmaṃ tāvadadhimuktirna syādaśrutānāṃ tu sūtrāntānāmaviśeṣeṇa pratikṣepo na yuktaḥ
            | śrutānusāreṇaiva hi buddhimattvaṃ labdhvā yaḥ śruta evāvajñāṃ karoti mūḍhaḥ sa satyevāvaśiṣṭe
            śrute vicitre cāprameye ca kutaḥ kāraṇānniścayameti na tadbuddhavacanamiti | na hi
            tasya śrutādanyabdalamasti tasmādaśrutvā pratikṣepo na yuktaḥ |</p>
         
         
         <p>yadapi ca śrutaṃ tadyoniśo manasi kartavyaṃ nāyoniśa ityayoniśomanasikārādīnave ślokaḥ
            |</p>
         
         
         <p>
            yathārute 'rthe parikalpyamāne svapratyayo hānimupaiti buddheḥ |<br />
            svākhyātatāṃ ca kṣipati kṣatiṃ ca prāpnoti dharme pratighāvatīva[pratīghātameva] ||
            Msa_1.20 ||
            </p>
         
         <span class="note"><span class="bold">MSA_Bagchi 8</span></span>
         
         <p>svapratyaya iti svayaṃdṛṣṭiparāmarśako, na vijñānāmantikādarthaparyeṣī | hānimupaiti
            buddheriti yathābhū[ru]tajñānādaprāptiparihānitaḥ | dharmasya ca svākhyātatāṃ pratikṣipati
            tannidānaṃ cāpuṇyaprabhāvāt kṣatiṃ prāpnoti | dharme ca pratighātamāvaraṇaṃ ca dharmavyasanasaṃvartanīyaṃ
            karmetyayamatrādīnavaḥ |</p>
         
         
         <p>ayathāvataścā[ayathārutañcā]rthamavijānato 'pi pratighāto na yukta iti pratighātāyoge
            ślokaḥ |</p>
         
         
         <p>
            manaḥ pradoṣaḥ prakṛtipraduṣṭo ['yathārute cāpi]hyayuktarūpaḥ |<br />
            prāgeva saṃdehagatasya dharme tasmādupekṣaiva varaṃ hyadoṣā || Msa_1.21 ||
            </p>
         
         
         <p>prakṛtipraduṣṭa iti prakṛtisāvadyaḥ | tasmādupekṣaiva varam | kasmāt | sā hyadoṣā
            | pratighātastu sadoṣaḥ |</p>
         
         
         <p>| mahāyānasūtrālaṃkāre mahāyānasiddhyadhikāraḥ prathamaḥ ||</p>
         
         <span class="note"><span class="bold">MSA_Bagchi 9</span></span>
         
         <p>dvitīyo 'dhikāraḥ</p>
         
         
         <p>śaraṇagamanaviśeṣasaṃgrahaślokaḥ |</p>
         
         
         <p>
            ratnāni yo hi śaraṇapragato 'tra yāne jñeyaḥ sa eva paramaḥ śaraṇa[ṇaṃ] gatānām |<br />
            sarvatragābhyupagamādhigamābhibhūtibhedaiścaturvidhamayārthaviśeṣaṇena || Msa_2.1
            ||
            </p>
         
         
         <p>sa eva paramaḥ śaraṇaṃ gatānāmiti | kena kāraṇena | caturvidhasvabhāvārthaviśeṣaṇena
            | caturvidho 'rthaḥ sarvatragābhyupagamādhigamābhibhūtibhedato veditavyaḥ | sarvatragārthaḥ
            | abhyupagamārthaḥ | adhigamārthaḥ | abhibhavārthaḥ | te punaruttaratra nirdekṣyante
            |</p>
         
         
         <p>tathāpyatra śaraṇapragatānāṃ bahuduṣkarakāryatvāt kecinnotsahante | ślokaḥ |</p>
         
         
         <p>
            yasmādādau duṣkara eṣa vyavasāyo duḥsādho 'sau naikasahasrairapi kalpaiḥ |<br />
            siddho yasmātsattvahitādhānamahārthastasmādagre yāna ihāgraśaraṇārthaḥ || Msa_2.2
            ||
            </p>
         
         
         <p>etena tasya śaraṇagamanavyavasāyasya praṇidhānapratipattiviśeṣābhyāṃ yaśohetutvaṃ
            darśayati | phalaprāptiviśeṣeṇa mahārthatvam |</p>
         
         
         <p>pūrvādhikṛte sarvatragārthe ślokaḥ |</p>
         
         
         <p>
            sarvān sattvāṃstārayituṃ yaḥ pratipanno<br />
            yāne jñāne sarvagate kauśalyayuktaḥ |<br />
            yo nirvāṇe saṃsaraṇe 'pyekaraso 'sau [saṃsṛtiśāntyekaraso 'sau]<br />
            jñeyo dhīmāneṣa hi sarvatraga evam || Msa_2.3 ||
            </p>
         
         
         <p>etena caturvidhaṃ sarvatragārthaṃ...........................</p>
         
         
         <p>asāṃketikaṃ dharmatāaprātilambhikaṃ ceti prabhedalakṣaṇā pravṛttiraudārikasūkṣmaprabhedena
            |</p>
         
         <span class="note"><span class="bold">MSA_Bagchi 10</span></span>
         
         <p>śaraṇapratipattiviśeṣaṇe ślokaḥ |</p>
         
         
         <p>
            śaraṇagatimimāṃ gato mahārthāṃ guṇagaṇavṛddhimupaiti so 'prameyām |<br />
            sphurati jagadidaṃ kṛpāśayena prathayati cāpratimaṃ mahā[rya]dharmam || Msa_2.4 ||
            </p>
         
         
         <p>atra śaraṇagamanasthāṃ mahārthatāṃ svaparārthapratipattibhyāṃ darśayati | svārthapratipattiḥ
            punarbahuprakārāprameyaguṇavṛddhyā | aprameyatvaṃ tarkasaṃkhyākālāprameyatayā veditavyam
            | na hi sā guṇavṛddhistarkeṇa prameyā na saṃkhyayā na kālenātyantikatvāt | parārthapratipattirāśayataśca
            karuṇāsphuraṇena prayogataśca mahāyānadharmaprathanena | mahāyānaṃ hi mahāryadṛśāṃ
            dharmaḥ |</p>
         
         
         <p>|| mahāyānasūtrālaṃkāre śaraṇagamanādhikāro dvitīyaḥ ||</p>
         
         <span class="note"><span class="bold">MSA_Bagchi 11</span></span>
         
         <p>tṛtīyo 'dhikāraḥ</p>
         
         
         <p>gotraprabhedasaṃgrahaślokaḥ</p>
         
         
         <p>
            sattvāgratvaṃ svabhāvaśca liṅgaṃ gotraprabhedatā |<br />
            ādīnavo 'nuśaṃsaśca dvidhaupamyaṃ caturvidhā || Msa_3.1 ||
            </p>
         
         
         <p>anena gotrasyāstitvamagratvaṃ svabhāvo liṅgaṃ bheda ādīnapravo 'nuśaṃso dvidhaupamyaṃ
            cetyeṣa prabhedaḥ saṃgṛhītaḥ | ete ca prabhedāḥ pratyekaṃ caturvidhāḥ |</p>
         
         
         <p>anena gotrāstitvavibhāge ślokaḥ |</p>
         
         
         <p>
            dhātūnāmadhimukteśca pratipatteśca bhedataḥ |<br />
            phalabhedopalabdheśca gotrāstitvaṃ nirūpyate || Msa_3.2 ||
            </p>
         
         
         <p>nānādhātukatvātsattvānāmaparimāṇo dhātuprabhedo yathoktamakṣarāśisūtre | tasmādevaṃjātīyako
            'pi dhātubhedaḥ pratyetavyaḥ iti | asti yānatraye gotrabhedaḥ | adhimuktibhedo 'pi
            sattvānāmupalabhyate | prathamata eva kasyacit kvacideva yāne 'dhimuktirbhavati |
            so 'ntareṇa gotrabhedaṃ na syāt | utpāditāyāmapi ca pratyayavaśenādhimuktau pratipattibheda
            upalabhyate kaścinnirboḍhā bhavati kaścinneti so 'ntareṇa gotraprabhedaṃ na syāt |
            phalabhedaścopalabhyate hīnamadhyaviśiṣṭā bodhayaḥ | so 'ntareṇa gotrabhedaṃ na syāt
            bījānurūpatvāt phalasya |</p>
         
         
         <p>agratvavibhāge ślokaḥ |</p>
         
         
         <p>
            udagratve 'tha sarvatve mahārthatve 'kṣayāya ca |<br />
            śubhasya tannimittatvāt gotragratvaṃ vidhīyate || Msa_3.3 ||
            </p>
         
         
         <p>atra gotrasya caturvidhena nimittatvenāgratvaṃ darśayati | taddhi gotraṃ kuśalamūlānāmudagratve
            nimittaṃ, sarvatve, mahārthatve, akṣayatve ca | na hi śrāvakāṇāṃ tathodagrāṇi kuśalamūlāni,
            na ca sarvāṇi santi, balavaiśāradyādyabhāvāt | na ca mahārthānyaparārthatvāt | na
            cākṣayāṇyanupadhiśeṣanirvāṇāvasānatvāt |</p>
         
         
         <p>lakṣaṇavibhāge ślokaḥ |</p>
         
         
         <p>
            prakṛtyā paripuṣṭaṃ ca āśrayaścāśritaṃ ca tat |<br />
            sadasaccaiva vijñeyaṃ guṇottāraṇatārthataḥ || Msa_3.4 ||
            </p>
         
         <span class="note"><span class="bold">MSA_Bagchi 12</span></span>
         
         <p>etena caturvidhaṃ gotraṃ darśayati | prakṛtisthaṃ samudānītamāśrayasvabhāvamāśritasvabhāvaṃ
            ca tadeva yathākramam | tatpunarhetubhāvena sat phalabhāvenāsat guṇottāraṇārthena
            gotraṃ veditavyaṃ guṇā uttarantyasmādudbhavantīti kṛtvā |</p>
         
         
         <p>liṅgavibhāge ślokaḥ |</p>
         
         
         <p>
            kāruṇyamadhimuktiśca kṣāntiścādiprayogataḥ |<br />
            samācāraḥ śubhasyāpi gotraliṅgaṃ nirūpyate || Msa_3.5 ||
            </p>
         
         
         <p>caturvidhaṃ liṅgaṃ bodhisattvagotre | ādiprayogata eva kāruṇyaṃ sattveṣu | adhimuktirmahāyānadharme
            | kṣāntirduṣkaracaryāyāṃ sahiṣṇutārthena | samācāraśca pāramitāmayasya kuśalasyeti
            |</p>
         
         
         <p>prabhedavibhāge ślokaḥ |</p>
         
         
         <p>
            niyatāniyataṃ gotramahāryaṃ hāryameva ca |<br />
            pratyayairgotrabhedo 'yaṃ samāsena caturvidhaḥ || Msa_3.6 ||
            </p>
         
         
         <p>samāsena caturvidhaṃ gotraṃ niyatāniyataṃ tadeva yathākramaṃ pratyayairahāryaṃ hāryaṃ
            ceti |</p>
         
         
         <p>ādīnavavibhāge ślokaḥ |</p>
         
         
         <p>
            kleśābhyāsaḥ kumitratvaṃ vighātaḥ paratantratā |<br />
            gotrasyādīnavo jñeyaḥ samāsena caturvidhaḥ || Msa_3.7 ||
            </p>
         
         
         <p>bodhisattvagotre samāsena caturvidha ādīnavo yena gotrastho 'guṇeṣu pravartate | kleśabāhulyam,
            akalyāṇamitratā, upakaraṇavighātaḥ, pāratantryaṃ ca |</p>
         
         
         <p>anuśaṃsavibhāge ślokaḥ |</p>
         
         
         <p>
            cirādapāyagamanamāśumokṣaśca tatra ca |<br />
            tanuduḥkhopasaṃvittiḥ sodvegā sattvapācanā || Msa_3.8 ||
            </p>
         
         
         <p>caturvidho bodhisattvasya gotre 'nuśaṃsaḥ | cireṇāpāyān gacchati | kṣipraṃ ca tebhyo
            mucyate | mṛdukaṃ ca duḥkhaṃ teṣūpapannaḥ pratisaṃvedayate | saṃvignacetāstadupapannāṃśca
            sattvānkaruṇāyamānaḥ paripācayati |</p>
         
         
         <p>mahāsuvarṇagotraupamye ślokaḥ |</p>
         
         
         <p>
            suvarṇagotravat jñeyamameyaśubhatāśrayaḥ |<br />
            jñānanirmalatāyogaprabhāvāṇāṃ ca niśrayaḥ || Msa_3.9 ||
            </p>
         
         <span class="note"><span class="bold">MSA_Bagchi 13</span></span>
         
         <p>mahāsuvarṇagotraṃ hi caturvidhasya suvarṇasyāśrayo bhavati | prabhūtasya, prabhāsvarasya,
            nirmalasya, karmaṇyasya ca | tatsādharmyeṇa bodhisattvagotramaprameyakuśalamūlāśrayaḥ
            | jñānāśrayaḥ | kleśanairmalyāprāptyāśrayaḥ | abhijñādiprabhāvāśrayaśca | tasmānmahāsuvarṇagotropamaṃ
            veditavyam |</p>
         
         
         <p>mahāratnagotraupamye ślokaḥ |</p>
         
         
         <p>
            suratnagotravajjñeyaṃ mahābodhinimittataḥ |<br />
            mahājñānasamādhyāryamahāsattvārthaniśrayāt || Msa_3.10 ||
            </p>
         
         
         <p>mahāratnagotraṃ hi caturvidharatnāśrayo bhavati | jātyasya varṇasaṃpannasya saṃsthānasaṃpannasya
            pramāṇasaṃpannasya ca | tadupamaṃ bodhisattvagotraṃ veditavyam, mahābodhinimittatvāt,
            mahājñānanimittatvāt, āryasamādhinimittatvāt, cittasya hi saṃsthitiḥ samādhiḥ, mahāsattvaparipākanimittatvācca
            bahusattvaparipācanāt |</p>
         
         
         <p>agotrasthavibhāge ślokaḥ |</p>
         
         
         <p>
            aikāntiko duścarite 'sti kaścit kaścit samudghātitaśukladharmā |<br />
            amokṣabhāgīyaśubho 'sti kaścin nihīnaśuklo 'styapi hetuhīnaḥ || Msa_3.11 ||
            </p>
         
         
         <p>aparinirvāṇadharmaka etasminnagotrastho 'bhipretaḥ | sa ca samāsato dvividhaḥ | tatkālāparinirvāṇadharmā
            atyantaṃ ca | tatkālāparinirvāṇadharmā caturvidhaḥ | duścaritaikāntikaḥ, samucchinnakuśalamūlaḥ,
            amokṣabhāgīyakuśalamūlaḥ, hīnakuśalamūlaścāparipūrṇasaṃbhāraḥ | atyantāparinirvāṇadharmā
            tu hetuhino yasya parinirvāṇagotrameva nāsti |</p>
         
         
         <p>prakṛtiparipuṣṭagotramāhātmye ślokaḥ |</p>
         
         
         <p>
            gāmbhīryaudāryavāde parahitakaraṇāyodite dīrghadharme<br />
            ajñātvaivādhimuktirbhavati suvipulā saṃprapattikṣamā ca |<br />
            saṃpattiścāvasāne dvayagataparamā yadbhavatyeva teṣāṃ<br />
            tajjñeyaṃ bodhisattvaprakṛtiguṇavatastatprapuṣṭācca gotrāt || Msa_3.12 ||
            </p>
         
         
         <p>yadgābhī[mbhī]ryodāryavādini parahitakriyārthamukte vistīrṇe mahāyānadharme gāmbhīryaudāryārthamajñātvaivādhimuktirvipulā
            bhavati, pratipattau cotsāhaḥ [cākhedaḥ] saṃpattiścāvasāne mahābodhirdvayagatāyāḥ
            (<span class="bold">MSA_Bagchi 14</span>) saṃpatteḥ paramā, tatprakṛtyā guṇavataḥ paripuṣṭasya ca bodhisattvagotrasya māhātmyaṃ
            veditavyam | dvayagatā iti dvaye laukikāḥ śrāvakāśca | parameti viśiṣṭā |</p>
         
         
         <p>phalato gotraviśeṣaṇe ślokaḥ |</p>
         
         
         <p>
            suvipulaguṇabodhivṛkṣavṛddhyai ghanasukhaduḥkhaśamopalabdhaye ca |<br />
            svaparahitasukhakriyā phalatvād bhavati samudagra[samūlamudagra]gotrametat || Msa_3.13
            ||
            </p>
         
         
         <p>svaparahitaphalasya bodhivṛkṣasya praśastamūlatvamanena bodhisattvagotraṃ saṃdarśitam
            |</p>
         
         
         <p>|| mahāyānasūtrālaṃkāre gotrādhikārastṛtīyaḥ ||</p>
         
         <span class="note"><span class="bold">MSA_Bagchi 15</span></span>
         
         <p>caturtho 'dhikāraḥ</p>
         
         
         <p>cittotpādalakṣaṇe ślokaḥ |</p>
         
         
         <p>
            mahotsāhā mahārambhā mahārthātha mahodayā |<br />
            cetanā bodhisattvānāṃ dvayārthā cittasaṃbhavaḥ || Msa_4.1 ||
            </p>
         
         
         <p>mahotsāhā saṃnāhavīryeṇa gambhīraduṣkaradīrghakālapratipakṣotsa[ttyu]tsahanāt | mahārambhā
            yathāsaṃnāhaprayogavīryeṇa | mahārthā ātmaparahitādhikārāt | mahodayā mahābodhisamudāgamatvāt
            | so 'yaṃ trividho guṇaḥ paridīpitaḥ, puruṣakāraguṇo dvābhyāṃ padābhyāmarthakriyāguṇaḥ
            phalaparigrahaguṇaśca dvābhyām | dvayārthā mahābodhisattvārthakriyālambanatvāt | iti
            triguṇā dvayālambanā ca catenā cittotpāda ityucyate |</p>
         
         
         <p>cittotpādaprabhede ślokaḥ |</p>
         
         
         <p>
            cittotpādo 'dhimokṣo 'sau śuddhādhyāśayiko 'paraḥ |<br />
            vaipākyo bhūmiṣu matastathāvaraṇavarjitaḥ || Msa_4.2 ||
            </p>
         
         
         <p>caturvidho bodhisattvānāṃ cittotpādaḥ | ādhimokṣiko 'dhimukticaryābhūmau | śuddhādhyāśayikaḥ
            saptasu bhūmiṣu | vaipākiko 'ṣṭamyādiṣu | anāvaraṇiko buddhabhūmau |</p>
         
         
         <p>cittotpādaviniścaye cattvāraḥ ślokāḥ |</p>
         
         
         <p>
            karuṇāmūla iṣṭo 'sau sadāsattvahitāśayaḥ |<br />
            dharmādhimokṣastajjñānaparyeṣṭyālambanastathā || Msa_4.3 ||
            </p>
         
         
         <p>
            uttaracchandayāno 'sau pratiṣṭhāśīlasaṃvṛtiḥ |<br />
            utthāpanā vipakṣasya paripantho 'dhivāsanā || Msa_4.4 ||
            </p>
         
         
         <p>
            śubhavṛddhyanusaṃso 'sau puṇyajñānamayaḥ sa hi |<br />
            sadāpāramitāyoganiryāṇaśca sa kathyate || Msa_4.5 ||
            </p>
         
         
         <p>
            bhūmiparyavasāno 'sau pratisvaṃ tatprayogataḥ |<br />
            vijñeyo bodhisattvānāṃ cittotpādaviniścayaḥ || Msa_4.6 ||
            </p>
         
         
         <p>tathāyaṃ viniścayaḥ | kiṃmūla eṣa catuvirdho bodhisattvānāṃ cittotpādaḥ kimāśayaḥ
            kimadhimokṣaḥ kimālambanaḥ kiṃyānaḥ kiṃpratiṣṭhaḥ kimādīnavaḥ kimanuśaṃsaḥ kiṃniryāṇaḥ
            (<span class="bold">MSA_Bagchi 16</span>) kiṃparyavasāna iti | āha | karuṇāmūlaḥ | sadāsattvahitāśayaḥ | mahāyānadharmādhimokṣaḥ
            | tajjñānaparyeṣṭyākāreṇa tajjñānālambanāt [naḥ] | uttarottaracchandayānaḥ | bodhisattvaśīlasaṃvarapratiṣṭhaḥ
            | paripantha ādīnavaḥ | kaḥ punastatparipantho vipakṣasyānyayānacittasyotthāpanādhivāsanā
            vā | puṇyajñānamayakuśaladharmavṛddhyanuśaṃsaḥ | sadāpāramitābhyāsaniryāṇaḥ | bhūmiparyavasānaśca
            pratisvaṃ bhūmiprayogāt | yasyāṃ bhūmau yaḥ prayuktastasya tadbhūmiparyavasānaḥ |</p>
         
         
         <p>samādānasāṃketikacittotpāde ślokaḥ |</p>
         
         
         <p>
            mitrabalād hetubalānmūlabalācchrū tabalācchubhābhyāsāt |<br />
            adṛḍhadṛḍhodaya uktaścittotpādaḥ parākhyānāt || Msa_4.7 ||
            </p>
         
         
         <p>yo hi parākhyānāccittotpādaḥ paravijñāpanātsa ucyate samādānasāṃketikaḥ | sa punarmitrabalādvā
            bhavati kalyāṇamitrānurodhāt | hetubalādvā gotrasāmarthyāt | kuśalamūladvātīta[tadgotra]puṣṭitaḥ
            | śrutabalādvā tatra tatra dharmaparyāye bhāṣyamāṇe bahūnāṃ bodhicittotpādāt | śubhābhyāsādvā
            dṛṣṭa iva dharme satataśravaṇodgrahaṇadhāraṇādibhiḥ | sa punarmitrabalādadṛḍhodayo
            veditavyaḥ | hetvādibalād dṛḍhodayaḥ |</p>
         
         
         <p>pāramārthikacittotpāde sapta ślokāḥ |</p>
         
         
         <p>
            sūpāsitasaṃbuddhe susaṃbhūtajñānapuṇyasaṃbhāre |<br />
            dharmeṣu nirvikalpajñānaprasavātparamatāsya || Msa_4.8 ||
            </p>
         
         
         <p>
            dharmeṣu ca sattveṣu ca tatkṛtyeṣūttame ca buddhatve |<br />
            samacittopā[ttopa]lambhātprāmodyaviśiṣṭatā tasya || Msa_4.9 ||
            </p>
         
         
         <p>
            janmaudāryaṃ tasminnutsāhaḥ śuddhirāśayasyāpi |<br />
            kauśalyaṃ pariśiṣṭe niryāṇaṃ caiva vijñeyam || Msa_4.10 ||
            </p>
         
         
         <p>
            dharmādhimuktibījātpāramitāśreṣṭhamātṛto jātaḥ |<br />
            dhyānamaye sukhagarbhe karuṇā saṃvardhikā dhātrī || Msa_4.11 ||
            </p>
         
         
         <p>
            audāryaṃ vijñeyaṃ praṇidhānamahādaśābhinirhārāt |<br />
            utsāho boddhavyo duṣkaradīrghādhikākhedāt || Msa_4.12 ||
            </p>
         
         
         <p>
            āsannabodhibodhāttadupāyajñānalābhataścāpi |<br />
            āśayaśuddhirjñeyā kauśalyaṃ tvanyabhūmigatam || Msa_4.13 ||
            </p>
         
         <span class="note"><span class="bold">MSA_Bagchi 17</span></span>
         
         <p>
            niryāṇaṃ vijñeyaṃ yathāvyavasthānamanasikāreṇa |<br />
            tatkalpanatājñānādavikalpanayā ca tasyaiva || Msa_4.14 ||
            </p>
         
         
         <p>prathamena ślokenopadeśapratipattyadhigamaviśeṣaiḥ pāramārthikatvaṃ cittotpādasya
            darśayati | sa ca pāramārthikaścittotpādaḥ pramuditāyāṃ bhūmāviti [pramuditābhūmiḥ]
            | prāmodyaviśiṣṭatāyāstatra kāraṇaṃ darśayati | tatra dharmeṣu samacittatā dharmanairātmyapratibodhāt
            | sattveṣu samacittatā ātmaparasamatopagamāt | sattvakṛtyeṣu samacittatā ātmana iva
            teṣāṃ duḥkhakṣayākāṅkṣaṇāt | buddhatve samacittatā taddharmadhātorātmanyabhedapratibodhāt
            | tasminneva ca pāramārthikacittotpāde ṣaḍarthā veditavyāḥ | janma audāryamutsāha
            āśayaśuddhiḥ pariśiṣṭakauśalyaṃ niryāṇaṃ ca | tatra janma bījamātṛgarbhadhātrīviśeṣādveditavyam
            | audāryaṃ daśamahāpraṇidhānābhinirhārāt | utsāho dīrghakālikaduṣkarākhedāt | āśayaśuddhirāsannabodhijñānāttadupāyajñānalābhācca
            | pariśiṣṭakauśalyamanyāsu bhūmiṣu kauśalyam | niryāṇaṃ yathāvyavasthānabhūmimanasikāreṇa
            | kathaṃ manasikāreṇa, tasya bhūmivyavasthānasya kalpanājñānātkalpanāmātrametaditi
            | tasyaiva ca kalpanājñānasyāvikalpanāt |</p>
         
         
         <p>aupamyamāhātmye ṣaṭ ślokāḥ |</p>
         
         
         <p>
            pṛthivīsama utpādaḥ kalyāṇasuvarṇasaṃnibhaścānyaḥ |<br />
            śuklanavacandrasadṛśo bahniprakhyo 'parocchrāyaḥ [jñeyaḥ] || Msa_4.15 ||
            </p>
         
         
         <p>
            bhūyo mahānidhānavadanyo ratnākaro yathaivānyaḥ |<br />
            sāgarasadṛśo jñeyo vajraprakhyo 'calendranibhaḥ || Msa_4.16 ||
            </p>
         
         
         <p>
            bhaiṣajyarājasadṛśo mahāsuhṛtsaṃnibho 'paro jñeyaḥ |<br />
            cintāmaṇiprakāśo dinakarasadṛśo 'paro jñeyaḥ || Msa_4.17 ||
            </p>
         
         
         <p>
            gandharvamadhuraghoṣavadanyo rājopamo 'paro jñeyaḥ |<br />
            koṣṭhāgāraprakhyo mahāpathasamastathaivānyaḥ || Msa_4.18 ||
            </p>
         
         
         <p>
            yānasamo vijñeyo gandharvasamaśca vetasaga[cetasaḥ]prabhavaḥ |<br />
            ānandaśabdasadṛśo mahānadīśrota[strotaḥ]sadṛśaśca || Msa_4.19 ||
            </p>
         
         
         <p>
            meghasadṛśaśca kathitaścittotpādo jinātmajānāṃ hi |<br />
            tasmāttathā guṇāḍhyaṃ cittaṃ muditaiḥ samutpādyam || Msa_4.20 ||
            </p>
         
         <span class="note"><span class="bold">MSA_Bagchi 18</span></span>
         
         <p>prathamacittotpādo bodhisattvānāṃ pṛthivīsamaḥ sarvabuddhadharmatatsaṃbhāraprasavarasya
            pratiṣṭhābhūtatvāt | āśayasahagataścittotpādaḥ kalyāṇasuvarṇasadṛśo hitasukhādhyāśayasya
            vikārābhajanāt | prayogasahagataḥ śuklapakṣanavacandropamaḥ kuśaladharmavṛddhigamanāt
            | adhyāśayasahagato bahnisadṛśa indhanākaraviśeṣeṇevāgnistasyottarottaraviśeṣādhigamanāt
            | viśeṣādhigamāśayo hyadhyāśayaḥ | dānapāramitāsahagato mahānidhanopama āmiṣasaṃbhogenāprameyasattvasaṃtarpaṇādakṣayatvācca
            | śīlapāramitāsahagato ratnākaropamaḥ sarvaguṇaratnānāṃ tataḥ prasavāt | kṣāntipāramitāsahagataḥ
            sāgaropamaḥ sarvāniṣṭoparipātairakṣobhyatvāt | vīryapāramitāsahagato vajropamo dṛḍhatvādabhedyatayā
            | dhyānapāramitāsahagataḥ parvatarājopamo niṣkampatvādavikṣepataḥ | prajñāpāramitāsahagato
            bhaiṣajyarājopamaḥ sarvakleśajñeyāvaraṇavyādhipraśamanāt | apramāṇasahagato mahāsuhṛtsaṃnibhaḥ
            sarvāvasthaṃ satvānupekṣakatvāt | abhijñāsahagataścintāmaṇisadṛśo yathādhimokṣaṃ tatphalasamṛddheḥ
            | saṃgrahavastusahagato dinakarasadṛśo vineyasasyaparipācanāt | pratisaṃvitsahagato
            gandharvamadhuraghoṣopamo vineyāvarjakadharmadeśakatvāt | pratiśaraṇasahagato mahārājopamo
            'vipraṇāśahetutvāt | puṇyajñānasaṃbhārasahagataḥ koṣṭhāgāropamo bahupuṇyajñānasaṃbhārakoṣasthānatvāt
            | bodhipakṣasahagato mahārājapathopamaḥ sarvāryapudgalayātānuyatatvāt | śamathavipaśyanāsahagato
            yānopamaḥ sukhavahanāt | dhāraṇā-pratibhānasahagato gandharvopamaḥ udakadhāraṇākṣayodbhedasādharmyeṇa
            śrutāśrutadharmārthadhāraṇākṣayodbhedataḥ | dharmoddānasahagata ānandaśabdasadṛśo
            mokṣakāmānāṃ vineyānāṃ priyaśrāvaṇāt | ekāyanamārgasahagato nadīśro[sro]taḥ samaḥ
            svarasavāhitvāt | anutpattikadharmakṣāntilābhe ekāyanatvaṃ tadbhūmigatānāṃ bodhisattvānāmabhinnakāryakriyātvāt
            | upāyakauśalyasahagato meghopamaḥ sarvasattvārthakriyātadadhīnatvāttuṣitabhavanavāsādisaṃdarśanataḥ
            | yathā meghātsarvabhājanalokasaṃpattyaḥ | eṣa ca dvāviṃśatyupamaścittotpāda āryākṣayamatisūtre
            'kṣagatānusāreṇānugantavyaḥ |</p>
         
         
         <p>cittānutpādaparibhāṣāyāṃ ślokaḥ |</p>
         
         
         <p>
            parārthacittāttadupāyalābhato mahābhisaṃdhyarthasutatvadarśanāt |<br />
            mahārhacittodayavarjitā janāḥ śamaṃ gamiṣyanti vihāya tatsukham || Msa_4.21 ||
            </p>
         
         
         <p>tena cittotpādena varjitāḥ sattvāścaturvidhaṃ sukhaṃ na labhante yadbodhisattvānāṃ
            parārthacintanātsukham | (<span class="bold">MSA_Bagchi 19</span>) yacca parārthopāyalābhāt | yacca mahābhisaṃdhyarthasaṃdarśanāt gambhīramahāyānasvato[sūtrā]bhiprāyikārthavibodhataḥ
            | yacca paramatattvasya dharmanairātmyasya saṃdarśanātsukham |</p>
         
         
         <p>cittotpādapraśaṃsāyāṃ durgatiparikhedanirbhayatāmupādāya ślokaḥ |</p>
         
         
         <p>
            sahodayāccittavarasya dhīmataḥ susaṃvṛtaṃ cittamanantaduṣkṛtāt |<br />
            sukhena duḥkhena ca modate sadā śubhī kṛpāluśca vivardhana[yan] dvayam || Msa_4.22
            ||
            </p>
         
         
         <p>tasya cittavarasya sahodayābdodhisattvasya susaṃvṛtaṃ cittaṃ bhavatyanantasattvādhiṣṭhānād
            duṣkṛtādato 'sya durgatito bhayaṃ na bhavati | sa ca dvayaṃ vardhayan śubhaṃ ca karma-kṛpāṃ
            ca nityaṃ ca śubhī bhavati kṛpāluśca tena sadā modate | sukhenāpi śubhitvāt | duḥkhenāpi
            parārthakriyānimittena kṛpālutvāt | ato 'sya bahukarttavyatāparikhedādapi bhayaṃ na
            bhavati |</p>
         
         
         <p>akaraṇasaṃvaralābhe ślokaḥ |</p>
         
         
         <p>
            yadānapekṣaḥ svaśarīrajīvite parārthamabhyeti paraṃ pariśramam |<br />
            paropaghātena tathāvidhaḥ kathaṃ sa duṣkṛte karmaṇi saṃpravartsyati || Msa_4.23 ||
            </p>
         
         
         <p>asya piṇḍārtho yasya para eva priyataro nātmā parārthaṃ svaśarīrajīvite nirapekṣatvāt
            | sa kathamātmārthaṃ paropaghātena duṣkṛte karmaṇi pravartsyatīti |</p>
         
         
         <p>cittāvyāvṛttau ślokau |</p>
         
         
         <p>
            māyopamānvīkṣya sa sarvadharmānudyānayātrāmiva copapattīḥ |<br />
            kleśācca duḥkhācca bibheti nāsau saṃpattikāle 'tha vipattikāle || Msa_4.24 ||
            </p>
         
         
         <p>
            svakā guṇāḥ sattvahitācca modaḥ saṃcintyajanmarddhivikurvitaṃ ca |<br />
            vibhūṣaṇaṃ bhojanamagrabhūmiḥ krīḍāratirnityakṛpātmakānām || Msa_4.25 ||
            </p>
         
         
         <p>māyopamasarvadharmekṣaṇātsa bodhisattvaḥ saṃpattikāle kleśebhyo na vibheti | udyānayātropamopapattīkṣaṇāt
            vipattikāle duḥkhānna bibheti | tasya kuto bhayābdodhicittaṃ vyāvartiṣyate | api ca
            svaguṇā maṇḍanaṃ bodhisattvānām | parahitātprītirbhojanam | saṃcintyopapattirudyānabhūmiḥ
            | ṛddhivikurvitaṃ krīḍāratirbodhisattvānāmevāsti | nābodhisattvānām | teṣāṃ kathaṃ
            cittaṃ vyāvartiṣyate |</p>
         
         
         <p>duḥkhatrāsapratiṣedhe ślokaḥ |</p>
         
         
         <p>
            parārthamudyogavataḥ kṛpātmano hyavīcirapyeti yato 'sya ramyatām |<br />
            kutaḥ punastrasyati tādṛśo bhavan parāśrayairduḥkhasamudbhavairbhave || Msa_4.26 ||
            </p>
         
         <span class="note"><span class="bold">MSA_Bagchi 20</span></span>
         
         <p>api ca yasya parārthamudyogavataḥ karuṇātmakatvādavīcirapi ramyaḥ sa kathaṃ parārthanimittairduḥkhotpādairbhave
            punastrāsamāpatsyate | yato 'sya duḥkhāttrāsaḥ syāccittasya vyāvṛttirbhavati |</p>
         
         
         <p>sattvopekṣāpratiṣedhe ślokaḥ |</p>
         
         
         <p>
            mahākṛpācāryasadoṣitātmanaḥ parasya duḥkhairupataptacetasaḥ |<br />
            parasya kṛtye samupasthite punaḥ paraiḥ samādāpanato 'tilajjanā || Msa_4.27 ||
            </p>
         
         
         <p>yasya mahākaruṇācāryeṇa nityoṣitaḥ ātmā paraduḥkhaiśca duḥkhitaṃ cetastasyotpanne
            parārthaṃ karaṇīye yadi paraiḥ kalyāṇamitraiḥ samādāpanā kartavyā bhavati atilajjanā
            |</p>
         
         
         <p>kauśīdyaparibhāṣāyāṃ ślokaḥ |</p>
         
         
         <p>
            śirasi vinihitoccasattvabhāraḥ śithilagatirnahi śobhate 'grasattvaḥ |<br />
            svaparavividhabandhanātibaddhaḥ śataguṇamutsahamarhati prakarttum || Msa_4.28 ||
            </p>
         
         
         <p>śirasi mahāntaṃ sattvabhāraṃ vinidhāya bodhisattvaḥ śithilaṃ parākramamāṇo na śobhate
            | śataguṇaṃ hi sa vīryaṃ kartumarhati śrāvakavīryāt tathā hi svaparabandhanairvividhairatyarthaṃ
            baddhaḥ kleśakarmajanmasvabhāvaiḥ |</p>
         
         
         <p>|| mahāyānasūtrālaṃkāre cittotpādādhikāraścaturthaḥ ||</p>
         
         <span class="note"><span class="bold">MSA_Bagchi 21</span></span>
         
         <p>pañcamo 'dhikāraḥ</p>
         
         
         <p>pratipattilakṣaṇe ślokaḥ |</p>
         
         
         <p>
            mahāśrayārambhaphalodayātmikā jinātmajānāṃ pratipattiriṣyate |<br />
            sadā mahādānamahādhivāsanā mahārthasaṃpādanakṛtyakārikā || Msa_5.1 ||
            </p>
         
         
         <p>tatra mahāśrayā cittotpādāśrayatvāt | mahārambhā svaparārthārambhāt | mahāphalodayā
            mahābodhiphalatvāt | ata eva yathākramaṃ mahādānā sarvasattvopādānāt | mahādhivāsanā
            sarvaduḥkhādhivāsanāt | mahārthasaṃpādanakṛtyakārikā vipulasattvārthasaṃpādanāt |</p>
         
         
         <p>svaparārthanirviśeṣatve ślokaḥ |</p>
         
         
         <p>
            paratralabdhvātmasamānacittatāṃ svato 'dhi vā śreṣṭhatareṣṭatāṃ pare |<br />
            tathātmano 'nyārthaviśiṣṭasaṃjñinaḥ svakārthatā kā katamā parārthatā || Msa_5.2 ||
            </p>
         
         
         <p>paratrātmasamānacittatāṃ labdhvādhimuktito vā sāṃketikacittotpādalābhe jñānato vā
            pāramārthikacittotpādalābhe | ātmato vā punaḥ paratra viśiṣṭatarāmiṣṭatāṃ labdhvā
            tenaiva ca kāraṇenātmanaḥ parārthe viśiṣṭasaṃjñino bodhisattvasya kaḥ svārthaḥ parārtho
            vā | nirviśeṣaṃ hi tasyobhayamityarthaḥ |</p>
         
         
         <p>parārthaviśeṣaṇe ślokaḥ |</p>
         
         
         <p>
            paratra loko na tathātinirdayaḥ pravartate tāpanakarmaṇāripau |<br />
            yathā parārthaṃ bhṛśaduḥkhatāpane kṛpātmakaḥ svātmani saṃpravartate || Msa_5.3 ||
            </p>
         
         
         <p>yathā svātmanaḥ parārtho viśiṣyate tatsādhayati parārthamātmano 'tyarthaṃ saṃtāpanāt
            |</p>
         
         
         <p>parārthapratipattivibhāge dvau ślokau |</p>
         
         
         <p>
            nikṛṣṭamadhyottamadharmatāsthite sudeśanāvarjanatāvatāraṇā |<br />
            vinītirarthe paripācanā śubhe tathāvavādasthitibuddhimuktayaḥ || Msa_5.4 ||
            </p>
         
         
         <p>
            guṇairviśiṣṭaiḥ samudāgamastathā kulodayo vyākaraṇābhiṣiktatā |<br />
            tathāgatajñānamanuttaraṃ padaṃ parārtha eṣa tryadhiko daśātmakaḥ || Msa_5.5 ||
            </p>
         
         <span class="note"><span class="bold">MSA_Bagchi 22</span></span>
         
         <p>trividhe sattvanikāye hīnamadhyaviśiṣṭagotrastheḥ trayodaśavidho bodhisattvasya parārthaḥ
            | sudeśanānuśāsanyādeśanāpratihāryābhyām | āvarjanā ṛddhiprātihāyerṇa | avatāraṇā
            śāsanābhyupagamanāt | vinītirarthe 'vatīrṇānāṃ saṃśayacchedanam | paripācanā kuśale
            | avavādaścittasthitiḥ prajñāvimuktiḥ, abhijñādibhirviśeṣakairguṇaiḥ samudāgamaḥ |
            tathāgatakule janma, aṣṭabhyāṃ bhūmau vyākaraṇaṃ daśamyāmabhiṣekaśca | saha tathāgatajñānenetyeṣa
            triṣu gotrastheṣu yathāyogaṃ trayodaśavidhaḥ parārtho bodhisattvasya |</p>
         
         
         <p>parārthapratipattisaṃpattau ślokaḥ |</p>
         
         
         <p>
            janānurūpāviparītadeśanā nirunnatā cāpyamamā vicakṣaṇā |<br />
            kṣamā ca dāntā ca sudūragākṣayā jinātmajānāṃ pratipattiruttamā || Msa_5.6 ||
            </p>
         
         
         <p>yathāsau parārthapatipattiḥ saṃpannā bhavati tathā saṃdarśayati | kathaṃ cāsau saṃpannā
            bhavati | yadi gotrasthajanānurūpāviparītā ca deśanā bhavati | anunnatā cāvarjanā
            | amamā cāvatāraṇā | na ṛddhayā manyate na cāvatāritānsattvānmamāyati | vicakṣaṇā
            cārthe vinītipratipattirbhavati | kṣamā ca śubhe paripācanāpratipattiḥ | dāntā cāvavādādipratipattiḥ
            | na hyadānto 'vavādādiṣu pareṣāṃ samarthaḥ | sudūragā ca kulodayādipratipattiḥ |
            na hyadūragatayā pratipattyā kulodayādayaḥ pareṣāṃ kartuṃ śakyāḥ | sarvā caiṣā, parārthapratipattirbodhisattvānāmakṣayā
            bhavatyabhyupagatasattvākṣayatvādato 'pi saṃpannā veditavyā |</p>
         
         
         <p>pratipattiviśeṣaṇe dvau ślokau |</p>
         
         
         <p>
            mahābhaye kāmijanaḥ pravartate cale viparyāsasukhe bhavapriyaḥ |<br />
            pratisvamādhipraśame śamapriyaḥ sadā tu sarvādhiga[śa]me kṛpātmakaḥ || Msa_5.7 ||
            </p>
         
         
         <p>
            jano vimūḍhaḥ svasukhārthamudyataḥ sadā tadaprāpya paraiti duḥkhatām |<br />
            sadā tu dhīro hi parārthamudyato dvayārthamādhāya paraiti nirvṛtim || Msa_5.8 ||
            </p>
         
         
         <p>tatra kāmānāṃ mahābhayatvaṃ bahukāyikacaitasikaduḥkhadurgatigamanahetutvāt | calaṃ
            viparyāsasukhaṃ rūpārūpyabhavapriyāṇāmanityatvātparamārthaduḥkhatvācca saṃskāraduḥkhatayā
            | ādhayaḥ kleśā veditavyā duḥkhādhānāt | vimūḍho janaḥ sadā svasukhārthaṃ pratipannaḥ
            sukhaṃ nāpnoti duḥkhamevāpnoti | bodhisattvastu parārthaṃ pratipannaḥ svaparārthaṃ
            saṃpādya nirvṛtisukhaṃ prāpnotyayamasyāparaḥ pratipattiviśeṣaḥ |</p>
         
         <span class="note"><span class="bold">MSA_Bagchi 23</span></span>
         
         <p>gocarapariṇāmane ślokaḥ |</p>
         
         
         <p>
            yathā yathā hyakṣavicitragocare pravartate cāragato jinātmajaḥ |<br />
            tathā tathā yuktasamānatāpadairhitāyā sattveṣvabhisaṃskaroti tat || Msa_5.9 ||
            </p>
         
         
         <p>yena yena prakāreṇa cakṣurādīndriyagocare vicitre bodhisattvaḥ pravartate | īryāpathavyāpāracāre
            vartamānastena tena prakāreṇa saṃbaddhasādṛśyavacanairhitārthaṃ sattveṣu tatsarvamabhisaṃskaroti
            | yathā gocarapariśuddhisūtre vistareṇa nirdiṣṭam |</p>
         
         
         <p>sattveṣvakṣāntipratiṣedhe ślokaḥ |</p>
         
         
         <p>
            sadāsvatantrīkṛtadoṣacetane jane na saṃdoṣamupaiti buddhimān |<br />
            akāmakāreṇa hi viprapattayo jane bhavantīti kṛpāvivṛddhitaḥ || Msa_5.10 ||
            </p>
         
         
         <p>sadā kleśairasvatantrīkṛtacetane jane na saṃdoṣamupaiti bodhisattvaḥ | kiṃ kāraṇam
            | akāmakāreṇaiṣāṃ vipratipattayo bhavantīti viditvā karuṇāvṛddhigamanāt |</p>
         
         
         <p>pratipattimāhātmye ślokaḥ |</p>
         
         
         <p>
            bhavagatisakalābhibhūyagantrī paramaśamānugatā prapattireva |<br />
            vividhaguṇagaṇairvivardhamānā jagadupagu[gṛ?]hya sadā kṛpāśayena || Msa_5.11 ||
            </p>
         
         
         <p>caturvidhaṃ māhātmyaṃ saṃdarśayati | abhibhavamāhātmyaṃ sakalaṃ bhavatrayaṃ gatiṃ
            ca pañcavidhāmabhibhūyagamanāt | yathoktaṃ prajñāpāramitāyāṃ, rūpaṃ cetsubhūta[te]
            bhāvo 'bhaviṣyannābhāvo nedaṃ mahāyānaṃ sadevamānuṣāsuralokamabhibhūya niryāsyatīti
            vistaraḥ | nirvṛtimāhātmyamapratiṣṭhanirvāṇānugatatvāt | guṇavṛddhimāhātmyaṃ sattvāparityāgamāhātmyaṃ
            ceti |</p>
         
         
         <p>|| mahāyānasūtrālaṃkāre pratipattyadhikāraḥ pañcamaḥ ||</p>
         
         <span class="note"><span class="bold">MSA_Bagchi 24</span></span>
         
         <p>ṣaṣṭho 'dhikāraḥ</p>
         
         
         <p>paramārthalakṣaṇavibhāge ślokaḥ |</p>
         
         
         <p>
            na sanna cāsanna tathā na cānyathā na jāyate vyeti na cā[nā]vahīyate |<br />
            na vardhate nāpi viśudhyate punarviśudhyate tatparamārthalakṣaṇam || Msa_6.1 ||
            </p>
         
         
         <p>advayārtho hi paramārthaḥ | tamadvayārthaṃ pañcabhirākāraiḥ saṃdarśayati | na satparikalpitaparatantralakṣaṇābhyāṃ,
            na cāsatpariniṣpannalakṣaṇena | na tathā parikalpitaparatantrābhyāṃ pariniṣpannasyaikatvābhāvāt
            | na cānyathā tābhyamevānyatvābhāvāt | na jāyate na ca vyetyanabhisaṃskṛtatvāddharmadhātoḥ
            | na hīyate na ca vardhate saṃkleśavyavadānapakṣayornirodhotpāde tad[thā]vasthatvāt
            | na viśudhyati prakṛtyasaṃkliṣṭatvāt na ca na viśudhyati āgantukopakleśavigamāt |
            ityetatpañcavibhamadvayalakṣaṇaṃ paramārthalakṣaṇaṃ veditavyam |</p>
         
         
         <p>ātmadṛṣṭiviparyāsapratiṣedhe ślokaḥ |</p>
         
         
         <p>
            na cātmadṛṣṭiḥ svayamātmalakṣaṇā na cāpi duḥsaṃsthitatā vilakṣaṇā |<br />
            dvayānna cānyad bhrama eṣata[tū]ditastataśca mokṣo bhramamātrasaṃkṣayaḥ || Msa_6.2
            ||
            </p>
         
         
         <p>na tāvadātmadṛṣṭirevātmalakṣaṇā | nāpi duḥsaṃsthitatā | tathā hi sā vilakṣaṇā ātmalakṣaṇātparikalpitāt
            | sā punaḥ pañcopādānaskandhāḥ kleśadauṣṭhulyaprabhāvitatvāt | nāpyato dvayādanyadātmalakṣaṇamupapadyate
            | tasmānnāstyātmā | bhrama eṣa tūtpanno yeyamātmadṛṣṭistasmādeva cātmābhāvonmokṣo
            'pi bhramamātrasaṃkṣayo veditavyaḥ, na tu kaścinmuktaḥ |</p>
         
         
         <p>viparyāsaparibhāṣāyāṃ dvau ślaukau |</p>
         
         
         <p>
            kathaṃ jano vibhramamātrāmāśritaḥ paraiti duḥkhaprakṛtiṃ na saṃtatām |<br />
            avedako vedaka eva duḥkhito na duḥkhito dharmamayo na tanmayaḥ || Msa_6.3 ||
            </p>
         
         
         <p>
            pratītyabhāvaprabhave kathaṃ janaḥ samakṣavṛttiḥ śrayate 'nyakāritam |<br />
            tamaḥ prakāraḥ katamo 'yamīdṛśo yato 'vipaśyansadasannirīkṣate || Msa_6.4 ||
            </p>
         
         
         <p>kathaṃ nāmāyaṃ loko bhrāntimātramātmadarśanaṃ niḥśritya satatānubaddhaṃ duḥkhasvabhāvaṃ
            saṃskārāṇāṃ na paśyati | avedako jñānena tasyā duḥkhaprakṛteḥ | vedako 'nubhavena
            (<span class="bold">MSA_Bagchi 25</span>) duḥkhasyā[sya] duḥkhito duḥkhasyāprahīṇatvāt | na duḥkhiuto duḥkhayuktasyātmano
            'satvāt | dharmamayo dharmamātratvāt pudgalanairātmyena | na ca dharmamayo dharmanairātmyena
            | yadā ca loko bhāvānāṃ pratītyasamutpādaṃ pratyakṣaṃ paśyati taṃ taṃ pratyayaṃ pratītya
            te te bhāvā bhavantīti | tatkathametāṃ dṛṣṭiṃ śrayate 'nyakāritaṃ darśanādikaṃ na
            pratītyasamutpannamiti | katamo 'yamīdṛśastamaḥ prakāro lokasya yadvidyamānaṃ pratītyasamutpādamavipaśyannavidyamānamātmānaṃ
            nirīkṣate | śakyaṃ hi nāma tamasā vidyamānamadraṣṭuṃ syānna tvavidyamānaṃ draṣṭhumiti
            |</p>
         
         
         <p>asatyātmani śamajanmayoge ślokaḥ |</p>
         
         
         <p>
            ta cāntaraṃ kiṃcana vidyate 'nayoḥ sadarthavṛttyā śamajanmanoriha |<br />
            tathāpi janmakṣayato vidhīyate śamasya lābhaḥ śubhakarmakāriṇām || Msa_6.5 ||
            </p>
         
         
         <p>na cāsti saṃsāranirvāṇayoḥ kiṃcinnānākaraṇaṃ paramārthavṛttyā nairātmyasya samatayā
            | tathāpi janmakṣayānmokṣaprāptirbhavatyeva śubhakarmakāriṇāṃ ye mokṣamārgaṃ bhāvayanti
            | viparyāsaparibhāṣāṃ kṛtvā-</p>
         
         
         <p>tatpratipakṣapāramārthikajñānapraveśe catvāraḥ ślokāḥ |</p>
         
         
         <p>
            saṃbhṛtya saṃbhāramanantapāraṃ jñānasya puṇyasya ca bodhisattvaḥ |<br />
            dharmeṣu cintāsuviniśri[ści]tatvājjalpānvayāmarthagatiṃ paraiti || Msa_6.6 ||
            </p>
         
         
         <p>
            arthānsa vijñāya ca jalpamātrān saṃtiṣṭhate tannibhacittamātre |<br />
            pratyakṣatāmeti ca dharmadhātustasmādviyuktodvayalakṣaṇena || Msa_6.7 ||
            </p>
         
         
         <p>
            nāstīti cittātparametya buddhyā cittasya nāstitvamupaiti tasmāt |<br />
            dvayasya nāstitvamupetya dhīmān saṃtiṣṭhate 'tadgatidharmadhātau || Msa_6.8 ||
            </p>
         
         
         <p>
            akalpanājñānabalena dhīmataḥ samānuyātena samantataḥ sadā |<br />
            tadāśrayo gahvaradoṣasaṃcayo mahāgadeneva viṣaṃ nirasyate || Msa_6.9 ||
            </p>
         
         
         <p>ekena saṃbhṛtasaṃbhāratvaṃ dharmacintāsuviniśri[ści]tatvaṃ samādhi[dhiṃ]niśrityabhāvanānmanojalpācca
            teṣāṃ dharmāṇāmarthaprakhyānāvagamāttatpraveśaṃ darśayati | asaṃkhyeyaprabhedakālaṃ
            pāramasya (<span class="bold">MSA_Bagchi 26</span>) paripūraṇamityanantapāram | dvitīyena manojalpamātrānarthānviditvā tadābhāse cittamātre
            'vasthānamiyaṃ bodhisattvasya nirvedhabhāgīyāvasthā | tataḥ pareṇa dharmadhātoḥ pratyakṣato['va?]
            gamane dvayalakṣaṇena viyukto grāhyagrāhakalakṣaṇena | iyaṃ darśanamārgāvasthā | tṛtīyena
            yathāsau dharmadhātuḥ pratyakṣatāmeti tad darśayati | kathaṃ cāsau dharmadhātuḥ pratyakṣatāmeti
            | cittādanyadālambanaṃ grāhyaṃ nāstītyavagamya buddhyā tasyāpi cittamātrasya nāstitvāvagamanaṃ
            grāhya[ā]bhāve grāhakābhāvāt | dvaye cāsya [dvayasyāsya?] nāstitvaṃ viditvā dharmadhātāvavasthānamatadgatirgrāhyagrāhakalakṣaṇābhyāṃ
            rahitaṃ evaṃ dharmadhātuḥ pratyakṣatāmeti | caturthena bhāvanāmārgāvasthāyāmāśrayaparivartanāt
            pāramārthikajñānapraveśaṃ darśayati | sadā sarvatra samatānugatenāvikalpajñānabalena
            yatra tatsamatānugataṃ paratantre svabhāve tadāśrayasya dūrānupraviṣṭasya doṣasaṃcasya
            dauṣṭhulyalakṣaṇasya mahāgadeneva viṣasya nirasanāt |</p>
         
         
         <p>paramārthajñānamāhātmye ślokaḥ |</p>
         
         
         <p>
            munivihitasudharmasuvyavastho matimupadhāya samūladharmadhātau |<br />
            smṛtima[ga]timavagamya kalpamātrāṃ vrajati guṇārṇavapāramāśudhīraḥ || Msa_6.10 ||
            </p>
         
         
         <p>buddhavihite sudharme suvyavasthāpite sa paramārthajñānapraviṣṭo bodhisattvaḥ saṃpiṇḍitadharmālambanasya
            mūlacittasya dharmadhātau matimupanividhāya yā smṛtirūpalabhyate tāṃ sarvāṃ smṛtipravṛttiṃ
            kalpanāmātrāmavagacchatyevaṃ guṇārṇavasya pāraṃbuddhatvamāśu vrajatītyetatparamārthajñānasya
            māhātmyam |</p>
         
         
         <p>|| mahāyānasūtrālaṃkāre tattvādhikāraḥ ṣaṣṭhaḥ ||</p>
         
         <span class="note"><span class="bold">MSA_Bagchi 27</span></span>
         
         <p>saptamo 'dhikāraḥ</p>
         
         
         <p>prabhāvalakṣaṇavibhāge ślokaḥ |</p>
         
         
         <p>
            utpattivākcittaśubhāśubhādhi tatsthānaniḥsārapadā parokṣam |<br />
            jñānaṃ hi sarvatragasaprabhedeṣvavyāhataṃ dhīragataḥ prabhāvaḥ || Msa_7.1 ||
            </p>
         
         
         <p>pareṣāmupapattau jñānaṃ cyutopapādābhijñā | vāci jñānaṃ divyaśrotrābhijñāyāṃ[yayā]
            vācaṃ tatra gatvopapannā bhāṣante | citte jñānaṃ cetaḥ paryāyābhijñā | pūrvaśubhāśubhādhāne
            jñānaṃ pūrvanivāsābhijñā | yatra vineyāstiṣṭhanti tatsthānagamanajñānaṃ ṛddhiviṣayābhijñā
            | niḥsaraṇe jñānamāsravakṣayābhijñā, yathā sattvā upapattito niḥsarantīti | eṣu ṣaṭsvartheṣu
            sarvatra laukadhātau saprabhedeṣu padāparokṣamavyāhataṃ jñānaṃ sa prabhāvo bodhisattvānāṃ
            ṣaḍabhijñāsaṃgṛhītaḥ | prabhāvalakṣaṇavibhāge svabhāvārthaṃ uktaḥ |</p>
         
         
         <p>hetvarthamārabhya ślokaḥ |</p>
         
         
         <p>
            dhyānaṃ caturthaṃ suviśuddhametya niṣkalpanājñānaparigraheṇa |<br />
            yathāvyavasthānamanaskriyātaḥ prabhāvasiddhiṃ paramāṃ paraiti || Msa_7.2 ||
            </p>
         
         
         <p>yena niśrayeṇa yena jñānena yena manasikāreṇa tasya prabhāvasya samudāgamastatsaṃdarśayati
            |</p>
         
         
         <p>phalārthamārabhya ślokaḥ |</p>
         
         
         <p>
            yenāryadivyāpratimairvihārairbrāhmaiśca nityaṃ viharatyudāraiḥ |<br />
            buddhāṃśca satvāṃśca sa dikṣu gatvā saṃmānayatyānayate viśuddhim || Msa_7.3 ||
            </p>
         
         
         <p>trividhaṃ phalamasya prabhāvasya saṃdarśayati | ātmana āryādisukhavihāramatulyaṃ cotkṛṣṭaṃ
            ca lokadhātvantareṣu gatvā buddhānāṃ pūjanaṃ sattvānāṃ viśodhanaṃ ca |</p>
         
         
         <p>karmārthaṃ ṣaḍvidhamārabhya catvāraḥ ślokāḥ |</p>
         
         
         <p>darśanakarma saṃdarśanakarma cārabhya ślokaḥ |</p>
         
         
         <p>
            māyopamānpaśyati lokadhātūnsarvānsasattvānsavivartanāśān |<br />
            saṃdarśayatyeva ca tānyatheṣṭaṃ vaśī vicitrairapi sa prakāraiḥ || Msa_7.4 ||
            </p>
         
         <span class="note"><span class="bold">MSA_Bagchi 28</span></span>
         
         <p>svayaṃ ca sarvalokadhātūnāṃ sasattvānāṃ savivartasaṃvartānāṃ māyopamatvadarśanāt |
            pareṣāṃ yatheṣṭaṃ tatsaṃdarśanāt | anyaiśca vicitraiḥ kampanajvalanādiprakāraiḥ |
            daśavaśitālābhāt | yathā daśabhūmike 'ṣṭamyāṃ bhūmau nirdiṣṭāḥ |</p>
         
         
         <p>raśmikarmārabhya ślokaḥ |</p>
         
         
         <p>
            raśmipramokṣairbhṛśaduḥkhitāṃśca āpāyikānsvargagatānkaroti |<br />
            mārānvayān kṣubdhavimānaśobhān saṃkampayaṃstrāsayate samārān || Msa_7.5 ||
            </p>
         
         
         <p>dvividhaṃ raśmikarma saṃdarśayati | apāyopapannānāṃ ca prasādaṃ janayitvā svargopapādanam
            | mārabhavanānāṃ ca samārakāṇāṃ kampanodvejanam |</p>
         
         
         <p>vikrīḍanakarma cārabhya ślokaḥ |</p>
         
         
         <p>
            samādhivikrīḍitamaprameyaṃ saṃdarśayatyagragaṇasyamadhye |<br />
            sakarmajanmottamanirmitaiśca sattvārthamātiṣṭhati sarvakālam || Msa_7.6 ||
            </p>
         
         
         <p>aprameyasamādhivikrīḍitasaṃdarśanāt buddhaparṣanmaṇḍalamadhye trividhena nirmāṇena
            sadā sattvārthakaraṇācca | trividhaṃ nirmāṇaṃ śilpakarmasthānanirmāṇam | vineyavaśenayatheṣṭopapattinirmāṇam
            | uttamanirmāṇaṃ ca tuṣitabhavanavāsādikam |</p>
         
         
         <p>kṣetrapariśuddhikarma ārabhya ślokaḥ |</p>
         
         
         <p>
            jñānavasitvātsamupaiti śuddhiṃ kṣetraṃ yathākāmanidarśanāya |<br />
            abuddhanāmeṣu[?] ca buddhanāma saṃśrāvaṇāttankṣipate 'nyadhātau || Msa_7.7 ||
            </p>
         
         
         <p>dvividhapāpaviśodhanayā | bhājanapariśodhanayā jñānavaśitvādyatheṣṭaṃ sphaṭikavaidūryādimayabuddhakṣetrasaṃdarśanataḥ
            | sattvapariśodhanayā ca buddhanāmavirahiteṣu lokadhātuṣūpapannānāṃ sattvānāṃ buddhanāmasaṃśrāvaṇayā
            prasādaṃ grāhayitvā tadavirahiteṣu lokadhātuṣūpapādanāt |</p>
         
         <span class="note"><span class="bold">MSA_Bagchi 29</span></span>
         
         <p>yogārthamārabhya ślokaḥ |</p>
         
         
         <p>
            śakto bhavatyeva ca sattvapāke saṃjātapakṣaḥ śakuniryathaiva |<br />
            buddhātpraśaṃsāṃ labhate 'timātrāmādeyavākyo bhavati prajānām || Msa_7.8 ||
            </p>
         
         
         <p>trividhaṃ yogaṃ pradarśayati | sattvaparipācanaśaktiyogaṃ praśaṃsāyogamādeyavākyatāyogaṃ
            ca |</p>
         
         
         <p>vṛttyarthamārabhya ślokaḥ |</p>
         
         
         <p>
            ṣaḍdhāpyabhijñā trividhā ca vidyā aṣṭau vimokṣābhibhuvastathāṣṭau |<br />
            daśāpi kṛtsnāyatanānyameyāḥ samādhayo dhīragataḥ prabhāvaḥ || Msa_7.9 ||
            </p>
         
         
         <p>ṣaḍbhiḥ prabhedairbodhisattvasya prabhāvo vartate | abhijñāvidyāvimokṣābhibhvāyatanakṛtsnāyatanāpramāṇasamādhiprabhedaiḥ
            |</p>
         
         
         <p>evaṃ ṣaḍarthena vibhāgalakṣaṇena prabhāvaṃ darśayitvā tanmāhātmyodbhāvanārthaṃ ślokaḥ
            |</p>
         
         
         <p>
            sa hi paramavaśitvalabdhabuddhirjagadavaśaṃ svavaśe vidhāya nityam |<br />
            parahitakaraṇaikatābhirāmaścarati bhaveṣu hi siṃhavatsudhīraḥ || Msa_7.10 ||
            </p>
         
         
         <p>trividhaṃ māhātmyaṃ darśayati | vaśitāmāhātmyaṃ svayaṃ paramajñānavaśitvaprāptyā kleśāsvavaśasya
            jagataḥ svavaśe sthāpanāt | abhiratimāhātmyaṃ sadā parahitakriyaikārāmatvāt | bhavanirbhayatāmāhātmyaṃ
            ca |</p>
         
         
         <p>|| prabhāvādhikāraḥ mahāyānasūtrālaṃkāre saptamaḥ ||</p>
         
         <span class="note"><span class="bold">MSA_Bagchi 30</span></span>
         
         <p>aṣṭamo 'dhikāraḥ</p>
         
         
         <p>bodhisattvaparipāke saṃgrahaḥ ślokaḥ |</p>
         
         
         <p>
            rūciḥ prasādaḥ praśamo 'nukampanā kṣamātha medhā prabalatvameva ca |<br />
            ahāryatāṅgaiḥ samupetatā bhṛśaṃ jinātmaje tatparipākalakṣaṇam || Msa_8.1 ||
            </p>
         
         
         <p>rūcirmahāyānadeśanādharme, prasādastaddeśike, praśamaḥ kleśānām, anukampā sattveṣu,
            kṣamā duṣkaracaryāyāṃ, medhā grahaṇadhāraṇaprativedheṣu, prabalatvamadhigame, ahāryatā
            māraparapravādibhiḥ, prāhāṇikāṅgaiḥ samanvāgatatvam | bhṛśamiti rūcyādīnāmadhimātratvaṃ
            darśayati | eṣa samāsena bodhisattvānāṃ navaprakāra ātmaparipāko veditavyaḥ |</p>
         
         
         <p>rūciparipākamārabhya ślokaḥ |</p>
         
         
         <p>
            sumitratāditrayamugravīryatā parārdhaniṣṭhottamadharmasaṃgrahaḥ |<br />
            kṛpālusaddharmamahāparigrahe mataṃ hi samyakparipākalakṣaṇam || Msa_8.2 ||
            </p>
         
         
         <p>sumitratāditrayaṃ satpuruṣasaṃsevā saddharmaśravaṇaṃ yoniśomanasikāraśca | ugravīryatā
            adhimātro vīryārambhaḥ | parārdhaniṣṭhā sarvācintyasthānanirvicikitsatā | uttamadharmasaṃgraho
            mahāyānadharmarakṣā, tatpratipannānāmupadravebhyo rakṣaṇāt |</p>
         
         
         <p>bodhisattvasya mahāyānadharmaparigrahamadhikṛtyedaṃ rūciparipākalakṣaṇaṃ veditavyam
            | yena kāraṇena paripacyate sumitratāditrayeṇa | yaśca tasyāḥ paripāka ugravīryaparārdhaniṣṭhāyuktaḥ
            svabhāvaḥ | yatkarma cottamadharmasaṃgrahakaraṇāttadetena paridīṣitam |</p>
         
         
         <p>prasādaparipākamārabhya ślokaḥ |</p>
         
         
         <p>
            guṇajñatāthāśusamādhilābhitā phalānubhūtirmanaso 'dhyabheda[dya?]tā |<br />
            jīnātmaje śāstari saṃprapattaye mataṃ hi samyakparipākalakṣaṇam || Msa_8.3 ||
            </p>
         
         <span class="note"><span class="bold">MSA_Bagchi 31</span></span>
         
         <p>tatparipāko 'pi kāraṇataḥ svabhāvataḥ karmataśca paridīpitaḥ | guṇajñatā ityapi sa
            bhagavāṃstathāgata iti vistareṇa kāraṇam | avetyaprabhāva[sāda]lābhādabhedyacittatā
            svabhāvaḥ |</p>
         
         
         <p>āśusamādhilābhastatphalasya cābhijñādikasya pratyanubhavanaṃ karma |</p>
         
         
         <p>praśamaparipākamārabhya ślokaḥ |</p>
         
         
         <p>
            susaṃvṛtiḥ kliṣṭavitarkavarjanā nirantarāyo 'tha śubhābhirāmatā |<br />
            jinātmaje kleśavinodanāyatanmataṃ hi samyakparipākalakṣaṇam || Msa_8.4 ||
            </p>
         
         
         <p>kleśavinodanā bodhisattvasya praśamaḥ | tatparipāko 'pi kāraṇataḥ svabhāvataḥ karmataśca
            paridīpitaḥ | indriyāṇāṃ smṛtisaṃprajanyābhyāṃ susaṃvṛtiḥ kāraṇam | kliṣṭavitarkavarjanā
            svabhāvaḥ | pratipakṣabhāvanāyāṃ nirantarāyatvaṃ kuśalābhirāmatā ca karma |</p>
         
         
         <p>kṛpāparipākalakṣaṇamadhikṛtya ślokaḥ |</p>
         
         
         <p>
            kṛpā prakṛtyā paraduḥkhadarśanaṃ nihīnacittasya ca saṃpravarjanam |<br />
            viśeṣagatvaṃ jagadagrajanmatā parānukampāparipākalakṣaṇam || Msa_8.5 ||
            </p>
         
         
         <p>svaprakṛtyā ca gotreṇa paraduḥkhadarśanena nihīnayānaparivarjanatayā ca paripacyata
            itikāraṇam | viśeṣagāmitvaṃ paripākavṛddhigamanāt svabhāvaḥ | sarvalokaśreṣṭhātmabhāvatā
            karma avinivartanīyabhūmau |</p>
         
         
         <p>kṣāntiparipākalakṣaṇamārabhya ślokaḥ |</p>
         
         
         <p>
            ghṛtiḥ prakṛtyā pratisaṃkhyabhāvanā suduḥkhaśītādyadhivāsanā sadā |<br />
            viśeṣagāmitvaśubhābhirāmatā mataṃ kṣamāyāḥ paripākalakṣaṇam || Msa_8.6 ||
            </p>
         
         
         <p>dhṛtiḥ sahanaṃ kṣāntiriti paryāyāḥ tatatparipāke gotraṃ pratisaṃkhyānaṃ bhāvanā ca
            kāraṇam | tīvrāṇāṃ śītādiduḥkhānāmadhivāsanāsvabhāvaḥ | kṣamasya viśeṣagāmitvaṃ kuśalābhirāmatā
            ca karma |</p>
         
         <span class="note"><span class="bold">MSA_Bagchi 32</span></span>
         
         <p>medhāparipākamārabhya ślokaḥ |</p>
         
         
         <p>
            vipākaśuddhiḥ śravaṇādyamoṣatā praviṣṭatā sūktadurūktayostathā |<br />
            smṛtermahābuddhyudaye ca yogyatā sumedhatāyāḥ paripākalakṣaṇam || Msa_8.7 ||
            </p>
         
         
         <p>tatra medhānukūlā vipākaviśuddhiḥ kāraṇam | śrutacintitabhāvitacirakṛtacirabhāṣitānāmasaṃmoṣatā
            subhāṣitadurbhāṣitārthasupraviṣṭatā ca smṛtermedhāparipākasvabhāvaḥ | lokottaraprajñotpādanayogyatā
            karma |</p>
         
         
         <p>balavatvapratilambhaparipākamārabhya ślokaḥ |</p>
         
         
         <p>
            śubhadvayena dvayadhātupuṣṭatā phalodaye cāśrayayogyatā parā |<br />
            manorathāptirjagadagrabhūtatā balopalambhe paripākalakṣaṇam || Msa_8.8 ||
            </p>
         
         
         <p>tatra puṇyajñānadvayena tasya puṇyajñānadvayasya bījapuṣṭatā tatparipāke kāraṇam |
            adhigamaṃ pratyāśrayayogyatā tatparipākasvabhāvaḥ | manorathasaṃpattirjagadagrabhūtatā
            ca karma |</p>
         
         
         <p>ahāryatāparipākamārabhya ślokaḥ |</p>
         
         
         <p>
            sudharmatāyuktivicāraṇāśayo viśeṣalābhaḥ parapakṣadūṣaṇam |<br />
            punaḥ sadā māranirantarāyatā ahāryatāyāḥ paripākalakṣaṇam || Msa_8.9 ||
            </p>
         
         
         <p>tatparipākasya saddharme yuktivicāraṇākṛta āśayaḥ kāraṇam | māranirantarāyatā svabhāvo
            yadā māro na punaḥ śankotyantarāyaṃ kartum | viśeṣādhigamaḥ parapakṣadūṣaṇaṃ ca karma
            |</p>
         
         
         <p>prāhāṇikāṅgasamanvāgamaparipākamadhikṛtya ślokaḥ |</p>
         
         
         <p>
            śubhācayo 'thāśrayayatnayogyatā vivekatodagraśubhābhirāmatā |<br />
            jinātmaje hyaṅgasamanvaye punarmataṃ hi samyakparipākalakṣaṇam || Msa_8.10 ||
            </p>
         
         <span class="note"><span class="bold">MSA_Bagchi 33</span></span>
         
         <p>tatparipākasya kāraṇaṃ kuśalamūlopacayaḥ | āśrayasya vīryārambhakṣamatvaṃ svabhāvaḥ
            | vivekotkṛṣṭatā kuśalābhirāmatā ca karma |</p>
         
         
         <p>navavidhātmaparipākamāhātmyamārabhya ślokaḥ |</p>
         
         
         <p>
            iti navavidhavastupacitātmā paraparipācanayogyatāmupetaḥ |<br />
            śubha[dharma]mayasatatapravardhitātmā bhavati sadā jagato 'grabandhubhūtaḥ || Msa_8.11
            ||
            </p>
         
         
         <p>dvividhaṃ tanmāhātmyam | paraparipāke pratiśaraṇatvam | satataṃ dharmakāyavṛddhiśca
            | tata eva jagato 'grabandhubhūtaḥ |</p>
         
         
         <p>sattvaparipākavibhāge ekādaśa ślokāḥ |</p>
         
         
         <p>
            vraṇe 'pi bhojye paripāka iṣyate yathaiva tatsrāvaṇabhogayogyatā |<br />
            tathāśraye 'smindvayapakṣaśāntatā[tāṃ]tathopabhogatvasuśāntapakṣatā[muśantipavkatām]
            || Msa_8.12 ||
            </p>
         
         
         <p>anena paripākasvabhāvaṃ darśayati | yathā vraṇasya srāvaṇayogyatā paripākaḥ | bhojanasya
            ca bhogayogyatā | evaṃ sattvānāmāśraye vraṇabhojanasthānīye srāvaṇasthānīyaṃ vipakṣaśamanam
            | bhogasthānīyaśca pratipakṣopabhogaḥ | tadyogyatā āśrayasya paripāka iti | vipakṣapratipakṣāvatra
            pakṣadvayaṃ veditavyam |</p>
         
         
         <p>dvitīyaślokaḥ |</p>
         
         
         <p>
            vipācanoktā paripācanā tathā paripācanā cāpyanupācanāparā |<br />
            supācanā[cā]pyadhipācanā matā nipācanotpācananā ca dehiṣu || Msa_8.13 ||
            </p>
         
         
         <p>anena paripākaprabhedaṃ darśayati | kleśavigamena pācananā [pācanā?] vipācanā | sarvato
            yānatrayeṇa pācanā paripācanā | bāhyaparipākaviśiṣṭatvāt prakṛṣṭā pācanā prapācanā
            | yathāvineyadharmadeśanāttadanurūpā pācanā anupācanā | satkṛtya pācanā supācanā |
            adhigamena pācanā adhipācanā aviparītārthena | nityā pācanā nipācanā aparihāṇīyārthena
            | krameṇottarottarapācanā utpācanā | ityayamaṣṭaprakāraḥ pariparipākaprabhedaḥ |</p>
         
         <span class="note"><span class="bold">MSA_Bagchi 34</span></span>
         
         <p>tṛtīyacaturthau ślokau |</p>
         
         
         <p>
            hitāśayeneha yathā jinātmajo vyavasthitaḥ sarvajagadvipācayan |<br />
            tathā na mātā na pitā na bandhavaḥ suteṣu bandhuṣvapi suvyavasthitāḥ || Msa_8.14 ||
            </p>
         
         
         <p>
            tathājano nātmani vatsalo mataḥ kuto 'pi susnigdhaparāśraye jane |<br />
            yathā kṛpātmā parasattvavatsalo hite sukhe caiva niyojanānmataḥ || Msa_8.15 ||
            </p>
         
         
         <p>ābhyāṃ kiṃ darśayati | yādṛśenāśayena bodhisattvaḥ sattvānparipācayati tamāśayaṃ darśayati
            | mātāpitṛbāndhavāśayaviśiṣṭaṃ lokātmavātsalyaviśiṣṭaṃ ca hitasukhasaṃyojanāt | ātmavatsalastu
            loka ātmānaṃ hite ca sukhe ca saṃniyojayati |</p>
         
         
         <p>avaśiṣṭaiḥ ślokairyena prayogeṇa sattvānparipācayati taṃ pāramitā pratipattyā saṃdarśayati
            |</p>
         
         
         <p>yādṛśena dānena yathā sattvānparipācayati tadārabhya ślokaḥ |</p>
         
         
         <p>
            na bodhisattvasya śarīrabhogayoḥ pareṣvadeyaṃ punarasti sarvathā |<br />
            anugraheṇa dvividhena pācayan paraṃ samairdānaguṇairna tṛpyate || Msa_8.16 ||
            </p>
         
         
         <p>trividhena dānena pācayati | sarvasvaśarīrabhogadānena aviṣamadānena atṛptidānena
            ca | kathaṃ paripācayati dṛṣṭadharmasaṃparāyānugraheṇa | avighātenecchāparipūrṇāt
            [pūraṇāt] | anāgatena [tena] ca saṃgṛhya kuśalapratiṣṭhāpanāt |</p>
         
         
         <p>yādṛśena śīlena yathā satvānparipācayati tadārabhya ślokaḥ |</p>
         
         
         <p>
            sadāprakṛtyādhyavihiṃsakaḥ svayaṃ rato 'pramatto 'tra paraṃ niveśayan |<br />
            paraṃparānugrahakṛdūdvidhā pare vipākaniṣyandaguṇena pācakaḥ || Msa_8.17 ||
            </p>
         
         
         <p>pañcavidhena śīlena | dhruvaśīlena prakṛtiśīlena paripūrṇaśīlenādhyaviṃhiṃsakatvāt
            | paripūrṇo hyavihiṃsako 'dhyavihiṃsako daśakuśalakarmapathaparipūritaḥ | yathoktaṃ
            dvitīyāyāṃ bhūmau | adhigamaśīlena svayaṃratatayā nirantarāskhalitaśīlena cāpramattatayā
            | kathaṃ ca (<span class="bold">MSA_Bagchi 35</span>) paripācayati | śīle saṃniveśanāt | dvidhānugrahakriyayā dṛṣṭadharme saṃparāye ca
            | saṃparāyānugrahaṃ pareṣu vipākaniṣyandaguṇābhyāṃ paraṃparayā karoti | tadvipākaniṣyandayoranyonyānukūlyenāvyavacchedāt
            |</p>
         
         
         <p>yādṛśyā kṣāntyā yathā sattvānparipācayati tadārabhya ślokaḥ |</p>
         
         
         <p>
            pare 'pakāriṇyupakāribuddhimān pramarṣayannugramapi vyatikramam |<br />
            upāyacittairapakāramarṣaṇaiḥ śubhe samādāpayate 'pakāriṇaḥ || Msa_8.18 ||
            </p>
         
         
         <p>apakāriṇi pare upakāribuddhyā pragāḍhāpakāramarṣaṇakṣāntyā paripācayati | upakāribuddhitvaṃ
            punaḥ kṣāntipāramitāparipūryānukūlyavṛttitā veditavyam | kathaṃ paripācayati | dṛṣṭadharmānugraheṇa
            cāpakāramarṣaṇāt | saṃparāyānugraheṇa copāyajñastairapakāramarṣaṇairāvarjyāpakāriṇāṃ
            kuśale samādāpanāt |</p>
         
         
         <p>yādṛśena vīryeṇa yathā sattvānparipācayati tadārabhya ślokaḥ |</p>
         
         
         <p>
            punaḥ sa yatnaṃ paramaṃ samāśrito na khidyate kalpasahasrakoṭibhiḥ |<br />
            jinātmajaḥ sa[ttva]gaṇaṃ prapācayanparaikacittasya śubhasya kāraṇāt || Msa_8.19 ||
            </p>
         
         
         <p>adhimātradīrghakālākhede vīryeṇa dīrghakālākheditvamanantasattvaparipācanāt | paraikacittasya
            kuśalasyārthe kalpasahasrakoṭibhirakhedāt | ata evoktaṃ bhavati yathā paripācayati
            | kuśalacittasaṃniyojanāt dṛṣṭadharmasaṃparāyānugraheṇeti |</p>
         
         
         <p>yādṛśena dhyānena yathā sattvānparipācayati tadārabhya ślokaḥ |</p>
         
         
         <p>
            vaśitvamāgamya manasyanuttaraṃ paraṃ samāvarjayate 'tra śāsane |<br />
            nihatya sarvāmavamānakāmatāṃ śubhena saṃvardhayate ca taṃ punaḥ || Msa_8.20 ||
            </p>
         
         
         <p>prāptānuttaravaśitvena dhyānena nirāmiṣeṇa ca nihatasarvāvamānābhilāṣeṇa paripācayati
            | buddhaśāsane parasyāvarjanādāvarjitasya ca kuśaladharmasaṃvardhanāt paripācayati
            |</p>
         
         <span class="note"><span class="bold">MSA_Bagchi 36</span></span>
         
         <p>yādṛśyā prajñayā yathā sattvānparipācayati tadārabhya ślokaḥ |</p>
         
         
         <p>
            sa tattvabhāvārthanaye suniścitaḥ karoti sattvānsuvinīta saṃśayān |<br />
            tataśca te tajjinaśāsanādarād vivardhayante svaparaṃ guṇaiḥ śubhaiḥ || Msa_8.21 ||
            </p>
         
         
         <p>sa bodhisattvastattvārthanaye cābhiprāyārthanaye ca suviniścitayā prajñayā paripācayati
            | kathaṃ paripācayati sattvānāṃ saṃśayavinayanāt | tataśca śāsanabahumānātteṣāmātmaparaguṇasaṃvardhakatvena
            |</p>
         
         
         <p>niya[ga]mena ślokaḥ |</p>
         
         
         <p>
            iti sugatigatau śubhatraye vā jagadakhilaṃ kṛpayā sa bodhisattvaḥ |<br />
            tanuparamavimadhyamaprakārairvinayati lokasamānabhāvagatyā || Msa_8.22 ||
            </p>
         
         
         <p>anena yatra ca vinayati, sugatigamane yānatraye vā | yacca vinayati, jagadakhilam
            | yena ca vinayati, kṛpayā | yaśca vinayati bodhisattvaḥ | yādṛśaiśca paripācanaprakārai
            tanuparamavimadhyamaprakāraiḥ | yāvantaṃ ca kālaṃ, tatparidīpanāt samāsena paripākamāhātmyaṃ
            darśayati | tatra tanuḥ prakāro 'dhimukticaryābhūmau bodhisattvasya paramo 'ṣṭāmyādiṣu
            vimadhyamaḥ saptasu veditavyaḥ | yāvallokasya bhāvastatsamānayā gatyā atyantamityarthaḥ
            |</p>
         
         
         <p>|| mahāyānasūtrālaṃkāre paripākādhikāro 'ṣṭamaḥ ||</p>
         
         <span class="note"><span class="bold">MSA_Bagchi 37</span></span>
         
         <p>navamo 'dhikāraḥ</p>
         
         
         <p>sarvākārajñatāyāṃ dvau ślokau | tṛtīyastayoreva nirdeśabhūtaḥ |
            
            <p>
               ameyairduṣkaraśatairameyaiḥ kuśalācayaiḥ |<br />
               aprameyeṇa kālena ameyāvaraṇakṣayāt || Msa_9.1 ||
               </p>
         </p>
         
         
         <p>
            sarvakārajñatāvāptiḥ sarvāvaraṇanirmalā |<br />
            vivṛtā ratnapeṭeva buddhatvaṃ samudāhṛtam || Msa_9.2 ||
            </p>
         
         
         <p>
            kṛtvā duṣkaramadbhutaṃ śramaśataiḥ saṃcityasarvaṃśubhaṃ<br />
            kālenottamakalpayānamahatā sarvāvṛtīnāṃ kṣayāt |<br />
            sūkṣmasyāvaraṇasya bhūmiṣu gatasyotpāṭanād buddhatā<br />
            ratnānāmiva sā prabhāvamahatāṃ peṭā samuddhāti[ṭi?]tā || Msa_9.3 ||
            </p>
         
         
         <p>samudāgamataḥ svabhāvata aupamyataśca buddhatvamudbhāvitam | yāvadbhirduṣkaraśatairyāvadbhiḥ
            kuśalasaṃbhārairyāvatā kālena yāvataḥ kleśajñeyāvaraṇasya prahāṇātsamudāgacchati,
            ayaṃ samudāgamaḥ | sarvākārajñatāvāptiḥ sarvāvaraṇanirmalā svabhāvaḥ | vivṛtāratnapeṭā
            tadaupamyam |</p>
         
         
         <p>tasyaiva buddhatvasyādvayalakṣaṇe sānubhāve dvau lokau |</p>
         
         
         <p>
            sarvadharmāśca buddhatvaṃ dharmo naiva ca kaścana |<br />
            śukladharmamayaṃ tacca na ca taistannirūpyate || Msa_9.4 ||
            </p>
         
         
         <p>
            dharmaratnanimittatvāllabdharatnākaropamam |<br />
            śubhasasyanimittatvāllabdhameghopamaṃ matam || Msa_9.5 ||
            </p>
         
         
         <p>sarvadharmāśca buddhatvaṃ, tathatāyā abhinnatvāttadviśuddhiprabhāvitatvācca | buddhatvasya
            na ca kaściddharmo 'sti | parikalpitena dharmasvabhāvena śukladharmamayaṃ ca buddhatvaṃ,
            pāramitādināṃ kuśalānāṃ tadbhāvena parivṛtteḥ | na ca taistannirdiśyate pāramitādīnāṃ
            pāramitādibhāvenāpariniṣpatteridamadvayalakṣaṇam | ratnākarameghopamatvamanubhāvaḥ,
            deśanādharmaratnānāṃ tatprabhavatvāt, kuśalasasyānāṃ ca vineyasaṃtānakṣetreṣu |</p>
         
         
         <p>
            buddhatvaṃ sarvadharmaḥ samuditamatha vā sarvadharmavyapetaṃ<br />
            prodbhūterdharmaratnapratatasumahato dharmatnākarābham |<br />
            bhūtānāṃ śuklasasyaprasavasumahato hetuto meghabhūtaṃ<br />
            dānāddharmāmbuvarṣapratatasuvihitasyākṣayasya prajāsu || Msa_9.6 ||
            </p>
         
         <span class="note"><span class="bold">MSA_Bagchi 38</span></span>
         
         <p>anena tṛtīyena ślokena tamevārthaṃ nirdiśati | sumahataḥ pratatasya dharmaratnasya
            prodbhūtenimittatvādratnākarābham, bhūtānāṃ mahataḥ śuklasasyaprasavahetutvānmeghabhūtam
            | mahataḥ suvihitasyākṣayasya dharmāmbuvarṣasya dānāt prajāsvityayamatra padavigraho
            veditavyaḥ |</p>
         
         
         <p>tasyaiva buddhatvasya śaraṇatvānuttarye pañca ślokāḥ |</p>
         
         
         <p>
            paritrāṇaṃ hi buddhatvaṃ sarvakleśagaṇātsadā |<br />
            sarvaduścaritebhyaśca janmamaraṇato 'pi ca || Msa_9.7 ||
            </p>
         
         
         <p>anena saṃkṣepataḥ kleśakarmajanmasaṃkleśaparitrāṇārthena śaraṇatvaṃ darśayati |</p>
         
         
         <p>
            upadravebhyaḥ sarvebhyo apāyādanupāyataḥ |<br />
            satkāyāddhīnayānācca tasmāccharaṇamuttamam || Msa_9.8 ||
            </p>
         
         
         <p>anena dvitiyenopadravādiparitrāṇādvistareṇa | tatra sarvopadravaparitrāṇatvaṃ yad
            buddhānubhāvena andhāścakṣūṃṣi pratilabhante, badhirāḥ śrotaṃ, vikṣiptacittāḥ svasthacittamītayaḥ
            śāmyantītyevamādi | apāyaparitrāṇatvaṃ buddhaprabhayā tadgatānāṃ mokṣaṇāt, tadagamane
            ca pratiṣṭhāpanāt | anupāyaparitrāṇatvaṃ tīrthikadṛṣṭivyutthāpanāt | satkāyaparitrāṇatvaṃ
            yānadvayena parinirvāpaṇāt |</p>
         
         
         <p>hīnayānaparitrāṇatvamaniyatagotrāṇāṃ mahāyānaikāyanīkaraṇāt |
            
            <p>
               śaraṇamanupamaṃ tacchreṣṭhabuddhatvamiṣṭaṃ<br />
               jananamaraṇasarvakleśapāpeṣu rakṣā |<br />
               vividhabhayagatānāṃ sarvarakṣāpayānaṃ<br />
               pratatavividhaduḥkhāpāyanopāyagānāṃ || Msa_9.9 ||
               </p>
         </p>
         
         
         <p>anena tṛtīyena tasyaiva śaraṇatvasyānupamaśreṣṭhasya cānuttaryaṃ tenaivārthena darśayati
            |</p>
         
         
         <p>
            bauddhairdharmairyacca susaṃpūrṇaśarīraṃ yatsaddharme vetti ca sattvānpravinetum |<br />
            yātaṃ pāraṃ yatkṛpayā sarvajagatsu tad buddhatvaṃ śreṣṭhamihatyaṃ[heṣṭaṃ] śaraṇānām
            || Msa_9.10 ||
            </p>
         
         
         <p>anena caturthena yaiḥ kāraṇaistattathānuttaraṃ śaraṇaṃ bhavati tatsaṃdarśayati | bauddhairdharmairbalavaiśāradyādibhiḥ
            susaṃpūrṇasvabhāvatvāt svārthaniṣṭhāmadhikṛtya saddharmasattvavinayopāyajñānāt karuṇāpāragamanācca
            parārthaniṣṭhāmadhikṛtya |</p>
         
         
         <p>
            ālokāt[kālāt]sarvasattvānāṃ buddhatvaṃ śaraṇaṃ mahat |<br />
            sarvavyasanasaṃpattivyāvṛttyabhyudaye matam || Msa_9.11 ||
            </p>
         
         <span class="note"><span class="bold">MSA_Bagchi 39</span></span>
         
         <p>anena pañcamena ślokena yāvantaṃ kālaṃ yāvatāṃ sattvānāṃ yatrārthe śaraṇaṃ bhavati
            tatsamāsena darśayati | yatrārthe iti sarvavyasanavyāvṛttau saṃpattyabhyudaye ca |</p>
         
         
         <p>āśrayaparāvṛttau ṣaṭ ślokāḥ |</p>
         
         
         <p>
            kleśajñeyavṛttīnāṃ satatamanugataṃ bījamutkṛṣṭakālaṃ<br />
            yasminnastaṃ prayātaṃ bhavati suvipulaiḥ sarvahāniprakāraiḥ |<br />
            buddhatvaṃ śukladharmapravaraguṇayutā ā[cā]śrayasyānyathāpti-<br />
            statprāptirnirvikalpādviṣayasumahato jñānamārgātsuśuddhāt || Msa_9.12 ||
            </p>
         
         
         <p>anena vipakṣabījaviyogataḥ pratipakṣasaṃpattiyogataścāśrayaparivṛttiḥ paridīpitā |
            yathā ca tatprāptirdvividhamārgalābhāt | suviśuddhalokottarajñānamārgalābhāt | tatpṛṣṭhalabdhānantajñeyaviṣayajñānamārgalābhācca
            | utkṛṣṭakālamityanādikālaṃ |</p>
         
         
         <p>suvipulaiḥ sarvahāniprakārairiti bhūmiprakāraiḥ |</p>
         
         
         <p>
            sthitaśca tasminsa tathāgato jaganmahācalendrastha ivābhyudīkṣate |<br />
            śamābhirāmaṃ karūṇāyate janamaghā[bhavā]bhirāme 'nyajane tu kā kathā || Msa_9.13 ||
            </p>
         
         
         <p>anena dvitīyenānyāśrayaparāvṛttibhyastadviśeṣaṃ darśayati | tatstho hi mahācalendrastha
            iva dūrāntaranikṛṣṭaṃ lokaṃ paśyati |</p>
         
         
         <p>dṛṣṭvā ca karūṇāyate śrāvakapratyekabuddhānapi prāgeva tadanyān |</p>
         
         
         <p>
            pravṛttirūdvittiravṛttirāśrayo nivṛttirāvṛttiratho dvayādvayā |<br />
            samāviśiṣṭā api sarvagātmikā tathāgatānāṃ parivṛttiriṣyate || Msa_9.14 ||
            </p>
         
         
         <p>anena tṛtīyena taddaśaprabhedaṃdarśayati | sā hi tathāgatānāṃ parivṛttiḥ parārthavṛttiriti
            pravṛttiḥ | sarvadharmaviśiṣṭatvāduṣkṛṣṭā vṛttirityudvṛttiḥ | saṃkleśahetāvavṛttiḥ
            | āśraya iti yo 'sau parivṛttyāśrayastaṃ darśayati | saṃkleśānnivṛttito nivṛttiḥ |
            ātyantikatvādāyatā vṛttirityāvṛttiḥ | abhisaṃbodhiparinirvāṇadarśanavṛttyā dvayā vṛttiḥ
            | saṃsāranirvāṇāpratiṣṭhitatvātsaṃskṛtāsaṃskṛtatvenādvayā vṛttiḥ | vimuktisāmānyena
            śrāvakapratyekabuddhasamā vṛttiḥ | balavaiśāradyādibhiḥ buddhadharmairasamatvādviśiṣṭā
            vṛttiḥ |</p>
         
         
         <p>sarvayānopadeśagatatvātsarvagatāvṛttiḥ |</p>
         
         
         <p>
            yathāmbaraṃ sarvagataṃ sadāmataṃ tathaiva tatsarvagataṃ sadāmatam |<br />
            yathāmbaraṃ rūpagaṇeṣu sarvagaṃ tathaiva tatsattvagaṇeṣu sarvagam || Msa_9.15 ||
            </p>
         
         <span class="note"><span class="bold">MSA_Bagchi 40</span></span>
         
         <p>anena caturthena tatsvabhāvasya buddhatvasya sarvagatatvaṃ darśayati | ākāśasādharmyeṇauddeśanirdeśataḥ
            pūrvāparārdhābhyām | sattvagaṇeṣu sarvagatatvaṃ buddhatvasyātmatvena sarvasattvopagamane
            pariniṣpattito veditavyam |</p>
         
         
         <p>
            yathodabhājane bhinne candrabimbaṃ na dṛśyate |<br />
            tathā duṣṭeṣu sattveṣu buddhabimbaṃ na dṛśyate || Msa_9.16 ||
            </p>
         
         
         <p>anena pañcamena sarvagatatve 'pyabhājanabhūteṣu sattveṣu abuddhabimbadarśanaṃ dṛṣṭāntena
            sādhayati |</p>
         
         
         <p>
            yathāgnirjvalate 'nyatra punaranyatraśāmyati |<br />
            buddheṣvapi tathā jñeyaṃ saṃdarśanamadarśanam || Msa_9.17 ||
            </p>
         
         
         <p>anena ṣaṣṭhena buddhavineyeṣu satsubuddhotpādāttaddarśanaṃ | vinīteṣu parinirvāṇāttadadarśanaṃ
            agnijvalanaśamanasādharmyeṇa sādhayati |</p>
         
         
         <p>anābhogāpratiprasrabdhabuddhakāryatve catvāraḥ ślokāḥ |</p>
         
         
         <p>
            aghaṭitebhyastūryebhyo yathā syācchabdasaṃbhavaḥ |<br />
            tathā jine vinābhogaṃ deśanāyāḥ samudbhavaḥ || Msa_9.18 ||
            </p>
         
         
         <p>
            yathā maṇervinā yatnaṃ svaprabhāva[sa]nidarśanam |<br />
            buddheṣvapi vinābhogaṃ tathā kṛtyanidarśanam || Msa_9.19 ||
            </p>
         
         
         <p>ābhyāṃ ślokābhyāmanābhogena buddhakāryaṃ sādhayatyaghaṭitatūryaśabdamaṇiprabhāva[sa]sādharmyeṇa
            |</p>
         
         
         <p>
            yathākāśe avicchinnā dṛśyante lokataḥ kriyāḥ |<br />
            tathaivānāsrave dhātau avicchinnā jinakriyāḥ || Msa_9.20 ||
            </p>
         
         
         <p>
            yathākāśe kriyāṇāṃ hi hānirabhyudayaḥ sadā |<br />
            tathaivānāsrave dhātau buddhakāryodayavyayaḥ || Msa_9.21 ||
            </p>
         
         
         <p>ābhyāmapyapratiprasrabdhabuddhakāryatvaṃ buddhakṛtyasyāvicchedāt | ākāśa iva lokakriyāṇāmavicchede
            'pi cānyānyakriyodayavyayastathaiva |</p>
         
         
         <p>anāsravadhātugāmbhīrye ṣoḍaśa ślokāḥ |</p>
         
         
         <p>
            paurvāparya[ā]viśiṣṭāpi sarvāvaraṇanirmalā |<br />
            naśuddhā nāpi cāśuddhā tathatā buddhatā matā || Msa_9.22 ||
            </p>
         
         <span class="note"><span class="bold">MSA_Bagchi 41</span></span>
         
         <p>paurvāparyeṇa[ā]viśiṣṭatvānna śuddhā | paścātsarvāvaraṇanirmalatvānnāśuddhā malavigamāt
            |</p>
         
         
         <p>
            śūnyatāyāṃ viśuddhāyāṃ nairātmyānmārgalābhataḥ |<br />
            buddhāḥ śuddhātmalābhitvāt gatā ātmamahātmatām || Msa_9.23 ||
            </p>
         
         
         <p>tatra cānāsrave dhātau buddhānāṃ paramātmā nirdiśyate | kiṃ kāraṇam | agranairātmyātmakatvāt
            | agraṃ nairātmyaṃ viśuddhā tathatā sā ca buddhānāmātmā svabhāvārthena tasyāṃ viśuddhāyāmagraṃ
            nairātmyamātmānaṃ buddhā labhante śuddham | ataḥ śuddhātmalābhitvāt buddhā ātmamāhātmyaṃ
            prāptā ityanenābhisaṃdhinā buddhānāmanāsrave dhātau paramātmā vyavasthāpyate |</p>
         
         
         <p>
            na bhāvo nāpi cābhāvo buddhatvaṃ tena kathyate |<br />
            tasmādbuddhatathāpraśne avyākṛtanayo mataḥ || Msa_9.24 ||
            </p>
         
         
         <p>tenaiva kāraṇena buddhatvaṃ na bhāva ucyate | pudgaladharmābhāvalakṣaṇatvāttadātmakatvācca
            buddhatvasya | nābhāva ucyate tathatālakṣaṇabhāvāt | ato buddhasya bhāvābhāvapraśne,
            bhavati tathāgataḥ paraṃ maraṇānna bhavatītyevamādiravyākṛtanayomataḥ |</p>
         
         
         <p>
            dāhaśāntiryathā lohe darśane timirasya ca |<br />
            cittajñāne tathā bauddhe bhāvābhāvo na śasyate || Msa_9.25 ||
            </p>
         
         
         <p>yathā ca lohe dāhaśāntirdarśane ca timirameta[?]sya śāntirna bhāvo dāhatimirayorabhāvalakṣaṇāt
            | nābhāvaḥ śāntilakṣaṇena bhāvāt | evaṃ buddhānāṃ cittajñāne ca dāhatimirasthānīyayo
            rāgāvidyayoḥ śāntirna bhāvaḥ śasyate tadabhāvaprabhāvitatvāccetaḥ prajñāvimuktyā nābhāvastena
            tena vimuktilakṣaṇena bhāvāt |</p>
         
         
         <p>
            buddhānāmamale dhātau naikatā bahutā na ca |<br />
            ākāśavadadehatvātpūrvadehānusārataḥ || Msa_9.26 ||
            </p>
         
         
         <p>buddhānāmanāsravadhātau naikatvaṃ pūrvadehānusāreṇa | na bahutvaṃ dehābhāvādākāśavat
            |</p>
         
         
         <p>
            balādibuddhadharmeṣu bodhī ratnākaropamā |<br />
            jagatkuśalasasyeṣu mahāmeghopamā matā || Msa_9.27 ||
            </p>
         
         
         <p>
            puṇyajñānasupūrṇatvātpūrṇacandropamā matā |<br />
            jñānālokakaratvācca mahādityopamā matā || Msa_9.28 ||
            </p>
         
         <span class="note"><span class="bold">MSA_Bagchi 42</span></span>
         
         <p>etau ratnākarameghopamatve pūrṇacandramahādityopamatve ca ślokau gatārthau |</p>
         
         
         <p>
            ameyā raśmayo yadvadvayāmiśrā bhānumaṇḍale |<br />
            sadaikakāryā vartante lokamālokayanti ca || Msa_9.29 ||
            </p>
         
         
         <p>
            tathaivānāsrave dhātau buddhānāmaprameyatā |<br />
            miśraikakāryā kṛtyeṣu jñānālokakarāmatā || Msa_9.30 ||
            </p>
         
         
         <p>ekena vyāmiśraraśmyekakāryasyopamatayā sādhāraṇakarmatāṃ darśayati | raśmīnāmekakāryatvaṃ
            pācanaśoṣaṇasamānakāryatvādveditavyaṃ | dvitīyenānāsrave dhātau miśraikakāryatvaṃ
            nirmāṇādikṛtyeṣu |</p>
         
         
         <p>
            yathaikaraśminiḥsārātsarvaraśmiviniḥsṛtiḥ |<br />
            bhānostathaiva buddhānāṃ jñeyā jñānaviniḥsṛtiḥ || Msa_9.31 ||
            </p>
         
         
         <p>ekakāle sarvaraśmiviniḥsṛtyā sa ca [saha?]buddhānāmekakāle jñānapravṛttiṃ darśayati
            |</p>
         
         
         <p>
            yathaivādityaraśmīnāṃ vṛttau nāsti mamāyitam |<br />
            tathaiva buddhajñānānāṃ vṛttau nāsti mamāyitam || Msa_9.32 ||
            </p>
         
         
         <p>
            yathā sūryaikamuktābhai raśmibhirbhāsyate jagat |<br />
            sakṛt jñeyaṃ tathā sarvaṃ buddhajñānaiḥ prabhāsyate || Msa_9.33 ||
            </p>
         
         
         <p>mamatvābhāve jagajjñeyaprabhāsena[sane] ca yathākramaṃ ślokau gatārthau |</p>
         
         
         <p>
            yathaivādityaraśmīnāṃ meghādyāvaraṇaṃ matam |<br />
            tathaiva buddhajñānānāmāvṛtiḥ sattvaduṣṭatā || Msa_9.34 ||
            </p>
         
         
         <p>yathā raśmīnāṃ meghādyāvaraṇamaprabhāsena | tathā buddhajñānānāmāvaraṇaṃ sattvānāmā[ma]bhājanatvena
            duṣṭatā pañcakaṣāyātyutsadatayā |</p>
         
         
         <p>
            yathā pāṃśuvaśādvastre raṅgacitrāvicitratā |<br />
            tathāvedhavaśānmuktau jñānacitrāvicitratā || Msa_9.35 ||
            </p>
         
         
         <p>yathā pāṃśuviśeṣeṇa vastre raṅgavicitratā kvacidavicitratā | tathaiva pūrvapraṇidhānacaryābalādhānaviśeṣād
            buddhānāṃ vimuktau jñānavicitratā bhavati |</p>
         
         
         <p>śrāvakapratyekabuddhānāṃ vimuktāvavicitratā |</p>
         
         <span class="note"><span class="bold">MSA_Bagchi 43</span></span>
         
         <p>
            gāmbhīryamamale dhātau lakṣaṇasthānakarmasu |<br />
            buddhānāmetaduditaṃ raṅgairvākāśacitraṇā || Msa_9.36 ||
            </p>
         
         
         <p>etadanāsravadhātau buddhānāṃ trividhaṃ gāmbhīryamevamuttam | lakṣaṇagāmbhīryaṃ caturbhiḥ
            ślokaiḥ | sthānagāmbhīryaṃpañcamenaikatvapṛthaktvābhyāmasthitatvāt | karmagāmbhīryaṃ
            daśabhiḥ | tatpunarlakṣaṇagāmbhīryaṃ viśuddhilakṣaṇaṃ paramātmalakṣaṇamavyākṛtalakṣaṇaṃ
            vimuktilakṣaṇaṃ cārabhyoktam | karmagāmbhīryaṃ bodhipakṣādiratnāśrayatvakarma sattvaparipācanakarma
            niṣṭhāgamanakarma dharmadeśanākarma nirmāṇādikṛtyakarma jñānapravṛttikarma avikalpanakarma
            citrākārajñānakarma jñānāpravṛttikarma vimuktisāmānyajñānaviśeṣakarma cārabhyoktam
            | seyamanāsrave dhātau niṣprapañcatvādākāśopame gāmbhīryaprabhedadeśanā yathā raṅgairākāśacitraṇī
            veditavyā |</p>
         
         
         <p>
            sarveṣāmaviśiṣṭāpi tathatā śuddhimāgatā |<br />
            tathāgatatvaṃ tasmācca tadgarbhāḥ sarvadehinaḥ || Msa_9.37 ||
            </p>
         
         
         <p>sarveṣāṃ nirviśiṣṭā tathatā taddhiśuddhisvabhāvaśca tathāgataḥ | ataḥ sarve sattvāstathāgatagarbhā
            ityucyate |</p>
         
         
         <p>
            vibhutvavibhāge ślokā ekādaśa |<br />
            śrāvakāṇāṃ vibhutvena laukikasyābhibhūyate |<br />
            pratyekabuddhebhyo manaḥ[buddhabhaumena] śrāvakasyābhibhūyate || Msa_9.38 ||
            </p>
         
         
         <p>
            bodhisattvavibhutvasya tatkalāṃ nānugacchati |<br />
            tathāgatavibhutvasya tatkalāṃ nānugacchati || Msa_9.39 ||
            </p>
         
         
         <p>ābhyāṃ tāvad dvābhyāṃ prabhāvotkarṣaviśeṣeṇa buddhānāṃ vibhutvaṃ darśayati |</p>
         
         
         <p>
            aprameyamacintyaṃ ca vibhutvaṃ bauddhamiṣyate |<br />
            yasya yatra yathā yāvatkāle yasminpravartate || Msa_9.40 ||
            </p>
         
         
         <p>anena tṛtīyena prakāraprabhedagāmbhīryaviśeṣābhyāṃ kathamaprameyaṃ kathaṃ vā cintyamityāha
            | yasya pudgalasyārthe tatpravarttate yatra lokadhātau yathā tādṛśaiḥ prakārairyāvadalpaṃ
            vā bahu vā yasminkāle |</p>
         
         
         <p>avaśiṣṭaiḥ ślokaiḥ mano[parā]vṛttibhedena vibhutvabhedaṃ darśayati |</p>
         
         
         <p>
            pañcendriyaparāvṛttau vibhutvaṃ labhyate param |<br />
            sarvārthavṛttau sarveṣāṃ guṇadvādaśaśatodaye || Msa_9.41 ||
            </p>
         
         <span class="note"><span class="bold">MSA_Bagchi 44</span></span>
         
         <p>pañcendriyaparāvṛttau dvividhaṃ vibhutvaṃ paramaṃ labhyate | sarveṣāṃ pañcānāmindriyāṇāṃ
            sarvapañcārthavṛttau | tatra pratyekaṃ dvādaśaguṇaśatotpattau |</p>
         
         
         <p>
            manaso 'pi parāvṛttau vibhutvaṃ labhyate param |<br />
            vibhutvānucare jñāne nirvikalpe sunirmale || Msa_9.42 ||
            </p>
         
         
         <p>manasaḥ parāvṛttau vibhutvānucare nirvikalpe suviśuddhe jñāne paramaṃ vibhutvaṃ labhyate
            | yena sahitaṃ sarvaṃ vibhutvajñānaṃ pravartate |</p>
         
         
         <p>
            sārthodgrahaparāvṛttau vibhutvaṃ labhyate param |<br />
            kṣetraśuddhau yathākāmaṃ bhogasaṃdarśanāya hi || Msa_9.43 ||
            </p>
         
         
         <p>arthaparāvṛttau udgrahaparāvṛttau ca kṣetraviśuddhivibhutvaṃ paramaṃ labhyate yena
            yathākāmaṃ bhogasaṃdarśanaṃ karoti |</p>
         
         
         <p>
            vikalpasya parāvṛttau vibhutvaṃ labhyate param |<br />
            avyāghāte sadākālaṃ sarveṣāṃ jñānakarmaṇām || Msa_9.44 ||
            </p>
         
         
         <p>vikalpaparāvṛttau sarveṣāṃ jñānānāṃ karmaṇāṃ ca sarvakālamavyāghāte paramaṃ vibhutvaṃ
            labhyate |</p>
         
         
         <p>
            pratiṣṭhāyāḥ parāvṛttau vibhutvaṃ labhyate param |<br />
            apratiṣṭhitanirvāṇaṃ buddhānāmacale[male] pade || Msa_9.45 ||
            </p>
         
         
         <p>pratiṣṭhāparāvṛttāvapratiṣṭhitanirvāṇaṃ paramaṃ vibhutvaṃ labhyate | buddhānāmanāsravedhātau
            |</p>
         
         
         <p>
            maithunasya parāvṛttau vibhutvaṃ labhyate param |<br />
            buddhasaukhyabihāre 'tha dārāsaṃkleśadarśane || Msa_9.46 ||
            </p>
         
         
         <p>maithunasya parāvṛttau dvayorbuddhasukhavihāre ca dārāsaṃkleśadarśane ca |</p>
         
         
         <p>
            ākāśasaṃjñāvyāvṛttau vibhutvaṃ labhyate param |<br />
            cintitārthasamṛddhau ca gatirūpavibhāvane || Msa_9.47 ||
            </p>
         
         
         <p>ākāśasaṃjñāvyāvṛttau dvayoreva cintitārthasamṛddhau ca yena gaganagarbho bhavati |
            gatirūpavibhāvena ca yatheṣṭagamanādāśavaśī[kāśī]karaṇācca |</p>
         
         
         <p>
            ityameyaparāvṛttāvameyavibhutā matā |<br />
            acintyakṛtyānuṣṭhānābduddhānāmamalāśraye || Msa_9.48 ||
            </p>
         
         <span class="note"><span class="bold">MSA_Bagchi 45</span></span>
         
         <p>ityanena mukhenāprameyā parāvṛttiḥ |</p>
         
         
         <p>tatra cāprameyaṃ vibhutvamacintyakarmānuṣṭhānaṃ buddhānāmanāsrave dhātau veditavyam
            |</p>
         
         
         <p>tasyaiva buddhasya sattvaparipākanimittatve sapta ślokāḥ |</p>
         
         
         <p>
            śubhe bṛddho loko vrajati suviśuddhau paramatāṃ<br />
            śubhe cānārabdhvā vrajati śubhavṛddhau paramatām |<br />
            vrajatyevaṃ loko diśi diśi jinānāṃ sukathitai-<br />
            rapakvaḥ pakvo vā [na] ca punaraśeṣaṃ dhruvamiha || Msa_9.49 ||
            </p>
         
         
         <p>anena yādṛśasya paripākasya nimittaṃ bhavati taddarśayati | upacitakuśalamūlānāṃ ca
            vimuktau paramatāyāmanupacitakuśalamūlānāṃ ca kuśalamūlopacaye | apakvaḥ śubhavṛddhau
            paramatāṃ vrajana[n] pākaṃ vrajati pakvaḥ suviśuddhau paramatāṃ vrajati | evaṃ ca
            nityakālaṃ vrajati na ca niḥśeṣaṃ lokasyānantatvāt |</p>
         
         
         <p>
            tathā kṛtvā caryāṃ [kṛcchrāvāpyāṃ] paramaguṇayogādbhutavatīṃ<br />
            mahābodhiṃ nityāṃ dhruvamaśaraṇānāṃ ca śaraṇam |<br />
            labhante yaddhīrā [diśi diśi] gasadā [sadā] sarvasamayaṃ<br />
            tadāścaryaṃ loke suvidhacaraṇānnādbhutamapi || Msa_9.50 ||
            </p>
         
         
         <p>anena dvitīyena paripavkānāṃ bodhisattvānāṃ paripākasyāścaryaṃ nāścaryaṃ lakṣaṇam
            | sadā sarvasamayamiti nityaṃ nirantaraṃ ca tadanubhūya[rūpa]mārgacaraṇaṃ suvidhicaraṇam
            |</p>
         
         
         <p>
            kvaciddharmāñcakaṃ[dharmyaṃ cakraṃ] bahumukhaśatairdarśayatiḥ yaḥ<br />
            kvacijjanmāntardhi kvacidapi vicitrāṃ janacarīm |<br />
            kvacitkṛtsnāṃ bodhiṃ kvacidapi ca nirvāṇamasakṛt<br />
            na ca sthānāttasmādvicalati sa sarvaṃ ca kurute || Msa_9.51 ||
            </p>
         
         
         <p>anena tṛtīyena yugapadbahumukhaparipācanopāyaprayoge nimittatvaṃ darśayati | yathā
            yatrasthaḥ sattvān vinayati | vicitrā janacarī jātakabhedena | na ca sthānāccalatītyanāsravāddhātoḥ
            |</p>
         
         
         <p>
            na buddhānāmevaṃ bhavati mamapakvo 'yamiti cāpra-<br />
            pācyo 'yaṃ dehī api ca adhunāpācyata iti |<br />
            vinā saṃskāraṃ tu prapacamupayātyeva janatā<br />
            śubhairdharmairnityaṃ diśi diśi samantātrayamukham || Msa_9.52 ||
            </p>
         
         <span class="note"><span class="bold">MSA_Bagchi 46</span></span>
         
         <p>anena caturthena tatparipākaprayoganimittatvamanabhisaṃskāreṇa darśayati |</p>
         
         
         <p>trayamukhamiti yānatrayeṇa |</p>
         
         
         <p>
            yathāyatnaṃ bhānuḥ pratataviṣadairaṃśavisaraiḥ<br />
            prapāka[kaṃ] sasyānāṃ diśi [diśi] samantātprakurūte |<br />
            tathā dharmārko 'pi praśamavidhidharmāśuvisaraiḥ<br />
            prapākaṃ sasyānāṃ diśi diśi samantātprakurūte || Msa_9.53 ||
            </p>
         
         
         <p>anena pañcamenānabhisaṃskāraparipācanadṛṣṭāntaṃ darśayati |</p>
         
         
         <p>
            yathaikasmāddīpādbhavati sumahāndīpanicayo<br />
            'prameyo 'saṃkhyeyo na ca sa punareti vyayamataḥ |<br />
            tathaikasmād buddhād [pākā]dbhavati sumahān paripāka[pāka]nicayo<br />
            'prameyo 'saṃkhyeyo na ca sa punareti[punarupaiti] vyayamataḥ || Msa_9.54 ||
            </p>
         
         
         <p>anena ṣaṣṭhena paraṃparayā paripācanam |</p>
         
         
         <p>
            yathā toyaistṛptiṃ vrajati na mahāsāgara iva<br />
            na vṛddhiṃ vā yāti pratataviṣadāmbu praviśanaiḥ |<br />
            tathā bauddho dhātuḥ satatasamitaiḥ śuddhiviśanai-<br />
            rnatṛptiṃ vṛddhiṃ vā vrajati paramāścaryamiha tat || Msa_9.55 ||
            </p>
         
         
         <p>anena saptamena paripavkānāṃ vimuktipraveśe samudrodāharaṇena dharmadhātoratṛptiṃ
            cāvakāśadānādavṛddhiṃ dhyānā[cāna]dhikatvāt |</p>
         
         
         <p>dharmadhātuviśuddhau catvāraḥ ślokāḥ |</p>
         
         
         <p>
            sarvadharmadvayāvāratathatāśuddhilakṣaṇaḥ |<br />
            vastujñānatadālambavaśitākṣayalakṣaṇaḥ || Msa_9.56 ||
            </p>
         
         
         <p>eṣa svabhāvārthamārabhyaikaḥ ślokaḥ |</p>
         
         
         <p>
            kleśajñeyāvaraṇadvayātsarvadharmatathatāviśuddhilakṣaṇaśca |<br />
            vastutadālambanajñānayorakṣayavaśitā lakṣaṇaśca |<br />
            sarvatastathatājñānabhāvanā samudāgamaḥ |<br />
            sarvasattvadvayādhānasarvathākṣayatā phalam || Msa_9.57 ||
            </p>
         
         
         <p>eṣa hetvarthaṃ phalārthaṃ cārabhya dvitīyaḥ ślokaḥ | sarvatastathatājñānabhāvanā dharmadhātuviśuddhihetuḥ
            | sarvata iti sarvadharmaparyāyamukhaiḥ | sarvasattvānāṃ sarvathā hitasukhadvayādhānākṣayatā
            phalam |</p>
         
         <span class="note"><span class="bold">MSA_Bagchi 47</span></span>
         
         <p>
            kāyavākcittanirmāṇaprayogopāyakarmakaḥ |<br />
            samādhidhāraṇīdvāradvayāmeyasamanvitaḥ || Msa_9.58 ||
            </p>
         
         
         <p>eṣa karmārthaṃ yogārthaṃ cārabhya tṛtīyaḥ ślokaḥ | trividhaṃ kāyādinirmāṇaṃ karma
            samādhidhāraṇīmukhābhyāṃ dvayena cāprameyeṇa puṇyajñānasaṃbhāreṇa samanvāgamo yogaḥ
            |</p>
         
         
         <p>
            svabhāvadharmasaṃbhoganirmāṇairbhinnavṛttikaḥ |<br />
            dharmadhāturviśuddho 'yaṃ buddhānāṃ samudāhṛtaḥ || Msa_9.59 ||
            </p>
         
         
         <p>eṣa vṛttyarthamārabhya caturthaḥ ślokaḥ | svābhāvikasāṃbhogikanairmāṇikakāyavṛttyā
            bhinnavṛttikaḥ |</p>
         
         
         <p>buddhakāyavibhāge saptaślokāḥ |</p>
         
         
         <p>
            svābhāviko 'tha sāṃbhogyaḥ kāyo nairmāṇiko 'paraḥ |<br />
            kāyabhedā hi buddhānāṃ prathamastu dvayāśrayaḥ || Msa_9.60 ||
            </p>
         
         
         <p>trividhaḥ kāyo buddhānām | svābhāviko dharmakāya āśrayaparāvṛttilakṣaṇaḥ | sāṃbhogiko
            yena parṣanmaṇḍaleṣu dharmasaṃbhogaṃ karoti | nairmāṇiko yena nirmāṇena sattvārthaṃ
            karoti |</p>
         
         
         <p>
            sarvadhātuṣu sāṃbhogyo bhinno gaṇaparigrahaiḥ |<br />
            kṣetraiśca nāmabhiḥ kāyairdharmasaṃbhogaceṣṭitaiḥ || Msa_9.61 ||
            </p>
         
         
         <p>tatra sāṃbhogikaḥ sarvalokadhātuṣu parṣanmaṇḍalabuddhakṣetranāmaśarīradharmasaṃbhogakriyābhirbhinnaḥ
            |</p>
         
         
         <p>
            samaḥ sūkṣmaśca tacchiṣṭaḥ[cchilaṣṭaḥ] kāyaḥ svābhāviko mataḥ |<br />
            saṃbhogāvibhutāheturyatheṣṭaṃ bhogadarśane || Msa_9.62 ||
            </p>
         
         
         <p>svābhāvikaḥ sarvabuddhānāṃ samo nirviśiṣṭatayā | sūkṣmo durjñānatayā | tena saṃbhogikena
            kāyena saṃbaddhaḥ saṃbhogavibhutve ca heturyatheṣṭaṃ bhogadarśanāya |</p>
         
         
         <p>
            ameyaṃ buddhanirmāṇaṃ kāyo nairmāṇiko mataḥ |<br />
            dvayordvayārthasaṃpattiḥ sarvākārā pratiṣṭhitā || Msa_9.63 ||
            </p>
         
         
         <p>nairmāṇikastu kāyo buddhānāmaprameyaprabhedaṃ buddhanirmāṇaṃ sāṃbhogikaḥ svārthasaṃpattilakṣaṇaḥ
            | nairmāṇikaḥ parārthasaṃpattilakṣaṇaḥ | evaṃ dvayārthasaṃpattiryathākramaṃ dvayoḥ
            pratiṣṭhitā sāṃbhogike ca kāye nairmāṇike ca |</p>
         
         <span class="note"><span class="bold">MSA_Bagchi 48</span></span>
         
         <p>
            śilpajanmamahābodhisadānirvāṇadarśanaiḥ |<br />
            buddhanirmāṇakāyo 'yaṃ mahāmāyo[mahopāyo] vimocane || Msa_9.64 ||
            </p>
         
         
         <p>sa punarnirmāṇakāyaḥ sadā vineyārthaṃ śilpasya vīṇāvādanādibhiḥ | janmanaścābhisaṃbodheśca
            nirvāṇasya ca darśanairvimocane mahopāyatvātparārthasaṃpattilakṣaṇo veditavyaḥ |</p>
         
         
         <p>
            tribhiḥ kāyaistu vijñeyo buddhānāṃ kāyasaṃgrahaḥ |<br />
            sāśrayaḥ svaparārtho yastribhiḥ kāyairnidarśitaḥ || Msa_9.65 ||
            </p>
         
         
         <p>tribhiśca kāyairbuddhānāṃ sarvakāyasaṃgraho veditavyaḥ | ebhistribhiḥ kāyaiḥ sāśrayaḥ
            svaparārtho nidarśitaḥ | dvayoḥ svaparārthaprabhāvitatvāt dvayośca tadāśritatvādyathā
            pūrvamuktam |</p>
         
         
         <p>
            āśrayeṇāśayenāpi karmaṇā te samā matāḥ |<br />
            prakṛtyāsraṃsanenāpi prabandhenaiṣu nityatā || Msa_9.66 ||
            </p>
         
         
         <p>te ca trayaḥ kāyāḥ sarvabuddhānāṃ yathākramaṃ tribhirnirviśeṣāḥ, āśrayeṇa dharmadhātorabhinnatvāt,
            āśayena pṛthagbuddhāśayasyābhāvāt | karmaṇā ca sādhāraṇakarmakatvāt | teṣu ca triṣu
            kāyeṣu yathākramaṃ trividhā nityatā veditavyā yena nityakāyāstathāgatā ucyante | prakṛtyā
            nityatā svābhāvikasya svabhāvena nityatvāt | asraṃsanena sāṃbhogikasya dharmasaṃbhogāvicchedāt
            | prabandhena nairmāṇikasyāntarvyaye[rdhāya]punaḥ punarnirmāṇadarśanāt |</p>
         
         
         <p>buddhajñānavibhāge daśa ślokāḥ |</p>
         
         
         <p>
            ādarśajñānamacalaṃ trayajñānaṃ tadāśritam |<br />
            samatāpratyavekṣāyāṃ kṛtyānuṣṭhāna eva ca || Msa_9.67 ||
            </p>
         
         
         <p>caturvidhaṃ buddhānāṃ jñānamādarśajñānaṃ samatājñānaṃ pratyavekṣājñānaṃ kṛtyānuṣṭhānajñānaṃ
            ca | ādarśajñānamacalaṃ trīṇī jñānāni tadāśritāni calāni |</p>
         
         
         <p>
            ādarśajñānamamāparicchinnaṃ sadānugam |<br />
            sarvajñeyeṣvasaṃmūḍhaṃ na ca teṣvāmukhaṃ sadā || Msa_9.68 ||
            </p>
         
         
         <p>ādarśajñānamamaparicchinnaṃ deśataḥ sadānugaṃ kālataḥ | saervajñeyeṣvasaṃmūḍhaṃ sadāvaraṇavigamāt,
            na ca teṣvāmukhamanākāratvāt |</p>
         
         
         <p>
            sarvajñānanimittatvānmahājñānākaropamam |<br />
            saṃbhogabuddhatā jñānapratibimbodayācca tat || Msa_9.69 ||
            </p>
         
         <span class="note"><span class="bold">MSA_Bagchi 49</span></span>
         
         <p>teṣāṃ ca samatādijñānānāṃ sarvaprakārāṇāṃ hetutvātsarvajñānānāmākaropam | saṃbhogabuddhatvatajjñānapratibimbodayācca
            tadādarśajñānāmityucyate |</p>
         
         
         <p>
            sattveṣu samatājñānaṃ bhāvanāśuddhito 'malaṃ [matam] |<br />
            apratiṣṭhasa[śa]māviṣṭaṃ samatājñānamiṣyate || Msa_9.70 ||
            </p>
         
         
         <p>yabdodhisattvenābhisamayakāleṣu [sattveṣu] samatājñānaṃ pratilabdhaṃ tadbhāvanāśuddhito
            bodhiprāptasyāpratiṣṭhitanirvāṇe niviṣṭaṃ samatājñānamiṣyate |</p>
         
         
         <p>
            mahāmaitrīkṛpābhyāṃ ca sarvakālānugaṃ matam |<br />
            yathādhimokṣaṃ sattvānāṃ buddhabimbanidarśakam || Msa_9.71 ||
            </p>
         
         
         <p>mahāmaitrīkaruṇābhyāṃ sarvakālānugaṃ yathādhimokṣaṃ ca sattvānāṃ buddhabimbanidarśakam
            | yataḥ kecitsattvāstathāgataṃ nīlavarṇaṃ paśyanti kecitpītavarṇamityevamādi |</p>
         
         
         <p>
            pratyavekṣaṇakaṃ jñāne [naṃ] jñeyeṣvavyāhataṃ sadā |<br />
            dhāraṇīnāṃ samādhīnāṃ nidhānopamameva ca || Msa_9.72 ||
            </p>
         
         
         <p>
            pariṣanmaṇḍale sarvavibhūtīnāṃ nidarśakam |<br />
            sarvasaṃśayavicchedi mahādharmapravarṣakam || Msa_9.73 ||
            </p>
         
         
         <p>pratyavekṣaṇakaṃ jñānaṃ yathāślokam |</p>
         
         
         <p>
            kṛtyānuṣṭhānatājñānaṃ nirmāṇaiḥ sarvadhātuṣu |<br />
            citrāprameyācintyaiśca sarvasattvārthakārakam || Msa_9.74 ||
            </p>
         
         
         <p>kṛtyānuṣṭhānajñānaṃ sarvalokadhātuṣu nirmāṇairnānāprakārairaprameyairacintyaiśca sarvasattvārthakam
            |</p>
         
         
         <p>
            kṛtyaniṣpattibhirbhedaiḥ saṃkhyākṣetraiśca sarvadā |<br />
            acintyaṃ buddhanirmāṇaṃ vijñeyaṃ tacca sarvathā || Msa_9.75 ||
            </p>
         
         
         <p>tacca buddhanirmāṇaṃ sadā sarvathā cācintyaṃ veditavyaṃ | kṛtyakriyābhedataḥ saṃkhyāta
            [taḥ] kṣetrataśca |</p>
         
         
         <p>
            dhāraṇātsamacittācca samyagdharmaprakāśanāt |<br />
            kṛtyānuṣṭhānataścaiva caturjñānasamudbhavaḥ || Msa_9.76 ||
            </p>
         
         
         <p>tatra dhāraṇāt śrutānāṃ dharmāṇām | samacittatā sarvasattveṣvātmaparasamatayā | śeṣaṃ
            gatārtham |</p>
         
         <span class="note"><span class="bold">MSA_Bagchi 50</span></span>
         
         <p>buddhānekatvāpṛthaktveślokaḥ |</p>
         
         
         <p>
            gotrabhedādavaiyarthyātsākalyādapyanāditaḥ |<br />
            abhedānnaikabuddhatvaṃ bahutvaṃ cāmalāśraye || Msa_9.77 ||
            </p>
         
         
         <p>eka eva buddha ityetanneṣyate | kiṃ kāraṇam | gotrabhedāt | anantā hi buddhagotrāḥ
            sattvāḥ | tatraika evābhisaṃbuddho nānye 'bhisaṃmotsyanta iti kuta etat | puṇyajñānasaṃbhāravaiyarthyaṃ
            ca syādanyeṣāṃ bodhisattvānāmanabhisaṃbodhānna ca yuktaṃ vaiyarthyam | tasmādavaiyarthyādapi
            naika eva buddhaḥ sattvārthakriyāsākalyaṃ ca na syāt | buddhasya buddhatve kasyacidapratiṣṭhāpanādetacca
            na yuktam | na ca kaścidādibuddho 'sti vinā saṃbhāreṇa buddhatvāyogādvinā cānyena
            buddhena saṃsthānā [saṃbhārā]yogādityanāditvādapyeko buddhau na yuktaḥ | bahutvamapi
            neṣyate buddhānāṃ dharmakāyasyābhedādanāsrave dhātau |</p>
         
         
         <p>buddhatvopāyapraveśe catvāraḥ ślokāḥ |</p>
         
         
         <p>
            yāvidyamānatā saiva paramā vidyamānatā |<br />
            sarvathānupalambhaśca upalambhaḥ paro mataḥ || Msa_9.78 ||
            </p>
         
         
         <p>yā parikalpitena svabhāvenāvidyamānatā saiva paramā vidyamānatā pariniṣpannena svabhāvena
            | yaśca sarvathānupalambhaḥ parikalpitasya svabhāvasya sa eva parama upalambhaḥ pariniṣpanna
            svabhāvasya |</p>
         
         
         <p>
            bhāvanā paramā ceṣṭā bhāvanāmavipaśyatām |<br />
            pratilambhaḥ paraśceṣṭaḥ pratilambhaṃ na paśyatām || Msa_9.79 ||
            </p>
         
         
         <p>saiva paramā bhāvanā yo bhāvanāyā anupalambhaḥ | sa eva paramaḥ pratilambho yaḥ pratilambhānupalambhaḥ
            |</p>
         
         
         <p>
            paśyatāṃ gurutvaṃ [tāṃ] dīrghaṃ nimittaṃ vīryamātmanaḥ |<br />
            mānināṃ bodhisattvānāṃdu [dū]re bodhirnirūpyate || Msa_9.80 ||
            </p>
         
         
         <p>ye ca gurutvaṃ buddhatvaṃ paśyanti adbhutadharmayuktam | dīrghaṃ ca kālaṃ paśyanti
            tatsamudāgamāya | nimittaṃ ca paśyanti cittālambanam | ātmanaśca vīryaṃ vayamārabdhavīryā
            buddhatvaṃ prāpsyāma iti |</p>
         
         
         <p>teṣāmevaṃmānināṃ bodhisattvānāmaupalambhikatvāt dūre bodhirnirūpyate |</p>
         
         
         <p>
            paśyatām, kalpanāmātraṃ sarvametadyathoditaṃ |<br />
            akalpabodhisattvānāṃ prāptā bodhirnirūpyate || Msa_9.81 ||
            </p>
         
         <span class="note"><span class="bold">MSA_Bagchi 51</span></span>
         
         <p>kalyanāmātraṃ tvetatsarvamiti paśyatāṃ tasyāpi kalpanāmātrasyāvikalpanādakalpabodhisattvānāmanutpattikadharmakṣāntilābhāvasthāyāmarthataḥ
            prāptaiva bodhirityucyate |</p>
         
         
         <p>buddhānāmanyonyanai[nyai]kakāryatve catvāraḥ ślokāḥ |</p>
         
         
         <p>
            bhinnāśrayā bhinnajalāśca nadyaḥ alpodakāḥ kṛtyapṛthaktvakāryāḥ |<br />
            jalāśritaprāṇitanūpabhogyā bhavanti pātālamasaṃpraviṣṭāḥ || Msa_9.82 ||
            </p>
         
         
         <p>
            samudraviṣṭāśca bhavanti sarvā ekāśrayā ekamahājalāśca |<br />
            miśraikakāryāśca mahopabhogyā jalāśritaprāṇigaṇasya nityam || Msa_9.83 ||
            </p>
         
         
         <p>
            bhinnāśrayā bhinnamatāśca dhīrāḥ svalpāvabodhāḥ pṛthagātmakṛtyāḥ |<br />
            parīttasattvārthasadopabhogyā bhavanti buddhatvamasaṃpraviṣṭāḥ || Msa_9.84 ||
            </p>
         
         
         <p>
            buddhatvaviṣṭāśca bhavanti sarve ekāśrayā ekamahāvabodhāḥ |<br />
            miśraikakāryāśca mahopabhogyāḥ sadā mahāsattvagaṇasya te hi || Msa_9.85 ||
            </p>
         
         
         <p>tatra bhinnāśrayā nadyaḥ svabhājanabhedāt | kṛtyapṛthaktvakāryāḥ pṛthaktvena kṛtyakaraṇāt
            | tanūpabhogyā ityalpānāmupabhogyāḥ | śeṣaṃ gatārtham |</p>
         
         
         <p>buddhatvaprotsāhane ślokaḥ |</p>
         
         
         <p>
            itinirūpamaśukladharmayogād hitasukhahetutayā ca buddhabhūmeḥ |<br />
            śubhaparamasukhākṣayakaratvāt śubhamatirarhati bodhicittamāptum || Msa_9.86 ||
            </p>
         
         
         <p>nirūpamasukladharmayogāt svārthasaṃpattitaḥ | hitasukhahetutvācca buddhatvasya parārthasaṃpattiḥ
            | anavadyotkṛṣṭākṣayasukhākaratvācca sukhavihāro viśeṣataḥ | buddhimānahīnabodhicittamādātuṃ
            tatpraṇidhānaparigrahāt |</p>
         
         
         <p>|| mahāyānasūtrālaṃkāre bodhyadhikāro navamaḥ ||</p>
         
         <span class="note"><span class="bold">MSA_Bagchi 52</span></span>
         
         <p>daśamodhikāraḥ
            uddānam |</p>
         
         
         <p>
            ādiḥ siddhiḥ śaraṇaṃ gotraṃ citte tathaiva cotpādaḥ |<br />
            svaparārthastatvārthaḥ prabhāvaparipākabodhiśca || Msa_10.1 ||
            </p>
         
         
         <p>eṣa ca bodhyadhikāra ādimārabhya yāvat bodhipaṭalānusāreṇānugantavyaḥ |
            adhimuktiprabhedalakṣaṇavibhāge ślokau |</p>
         
         
         <p>
            jātā-jātā grāhikā grāhyabhūtā mitrādāttā svātmato bhrāntikā ca |<br />
            abhrāntānyā āmukhā naiva cānyā ghoṣācārā caiṣikā cekṣikā ca || Msa_10.2 ||
            </p>
         
         
         <p>jātā atītapratyutpannā | ajātā anāgatā | grāhikā ādhyātmikā[kī] yayālambanamadhimucyate
            | grāhyabhūtā bāhyā yānā[mā] lambanatvenādhimucyate | mitrādāttā audārikī | svātmataḥ
            sūkṣmā | bhrāntikā hīnā viparītādhimokṣāt | abhrāntikā praśāntā [praṇītā] | āmukhā
            antike samavahitapratyayatvāt | anāmukhā dūre viparyayāt | ghoṣācārā śrutamayī | eṣikā
            cintāmayī | īkṣikā bhāvanāmayī pratyavekṣaṇāt |</p>
         
         
         <p>
            hāryā kīrṇāvyāvakīrṇā vipakṣairhīnodārā āvṛtānāvṛtā ca |<br />
            yuktāyuktā saṃbhṛtāsaṃbhṛtā ca gāḍhaṃ viṣṭā dūragā cādhimuktiḥ || Msa_10.3 ||
            </p>
         
         
         <p>hāryā mṛdvī | vyavakīrṇā madhyā | avyavakīrṇā vipakṣairadhimātrā | hinānyayāne | udārāmahāyāne
            | āvṛtā sāvaraṇā viśeṣagamanāya | anāvṛtā nirāvaraṇā | yuktā sātatyasatkṛtyaprayogāt
            | ayuktā tadvirahitā | saṃbhṛtādhigamayogyā | asaṃbhṛtā viparyayāt | gāḍhaṃ viṣṭā
            bhūmipraviṣṭā | dūragā pariśiṣṭāsu bhūmiṣu |</p>
         
         
         <p>adhimuktiparipanthe trayaḥ ślokāḥ |</p>
         
         
         <p>
            amanaskārabāhulyaṃ kauśīdyaṃ yogavibhramaḥ |<br />
            kumitraṃ śubhadaurbalyamayoniśomanaskriyā || Msa_10.4 ||
            </p>
         
         
         <p>jātāyā amanasikārabāhulyaṃ paripanthaḥ | ajātāyāḥ kauśīdyam, grāhyagrāhakabhūtāyā
            yogavibhramaḥ, tathaivābhiniveśāt | mitrādāttāyāḥ kumitram, viparītagrāhaṇāt | svātmato
            'dhimukteḥ kuśalamūladaurbalyam | abhrāntāyā ayoniśo amanasikāraḥ [manasikāraḥ] paripanthastadvirodhitvāt
            |</p>
         
         <span class="note"><span class="bold">MSA_Bagchi 53</span></span>
         
         <p>
            pramādo 'lpaśrutatvaṃ ca śrutacintālpatuṣṭatā |<br />
            śamamātrābhimānaśca tathāparijayo mataḥ || Msa_10.5 ||
            </p>
         
         
         <p>āmukhāyāḥ pramādaḥ, tasyā apramādakṛtatvāt | ghoṣācārāyā alpaśrutatvam, nītārthasūtrāntāśravaṇāt
            | eṣikāyāḥ śrutamātrasaṃtuṣṭatvamalpacintāsaṃtuṣṭatvaṃ ca | īkṣikāyāścintāmātrasaṃtuṣṭatvaṃ
            śamathamātrābhimānaśca | hāryāvyavakīrṇayoraparijayaḥ paripanthaḥ |</p>
         
         
         <p>
            anudvegastathodvega āvṛttiścāpyayuktatā |<br />
            asaṃbhṛtiśca vijñeyādhimuktiparipanthatā || Msa_10.6 ||
            </p>
         
         
         <p>hīnāyā anudvegaḥ saṃsārāt | udārāyā udvegaḥ anāvṛtāyāścāvṛtiḥ | yuktāyā ayuktatā |
            saṃbhṛtāyā asaṃbhṛtiḥ paripanthaḥ |</p>
         
         
         <p>adhimuktāvanuśaṃse pañca ślokāḥ |</p>
         
         
         <p>
            puṇyaṃ mahadakaukṛtyaṃ saumanasyaṃ sukhaṃ mahat |<br />
            avipraṇāśaḥ sthairyaṃ na viśeṣagamanaṃ tathā || Msa_10.7 ||
            </p>
         
         
         <p>
            dharmābhisamayaścātha svaparārthāptirūttamā |<br />
            kṣiprābhijñatvamete hi anuśaṃsādhimuktitaḥ || Msa_10.8 ||
            </p>
         
         
         <p>jātāyāṃ pratyutpannāyāṃ puṇyaṃ mahat | atītāyāmakaukṛtyamavipratisārāt | grāhikāyāṃ
            grāhyabhūtāyāṃ ca mahatsaumanasyaṃ samādhiyogāt | kalyāṇamitrajanitāyāmavipraṇāśaḥ
            | svayamadhimuktau sthairyam | bhrā[abhrā]ntikāyāmāmukhāyāṃ śrutamayādikāyāṃ ca yāvat
            madhyāyāṃ viśeṣagamanam | adhimātrāyāṃ dharmābhisamayaḥ | hīnāyāṃ svārthaprāptiḥ |
            udārāyāṃ parārthaprāptiḥ paramā | anāvṛtayuktasaṃbhṛtādiṣu śuklapakṣāsu kṣiprābhijñatvamanuśaṃsaḥ
            |</p>
         
         
         <p>
            kāmināṃ sā śvasadṛśī kūrmaprakhyā samādhinām |<br />
            bhṛtyopamā svārthināṃ sā rājaprakhyā parārthinām || Msa_10.9 ||
            </p>
         
         
         <p>yatha śvā duḥkhārtaḥ satatamavitṛptaḥ kṣudhitako yathā kūrmaścāsau jalavivarake saṃkucitakaḥ
            | yathā bhṛtyo nityamupacakitamūrtirvicarati | yathā rājā ājñāviṣaye vaśa[cakra?]vartī
            viharati |</p>
         
         
         <p>
            tathā kāmisthātṛsvaparajanakṛtyārthamudite<br />
            viśeṣo vijñeyaḥ satatamadhimuktyā vividhayā |<br />
            mahāyāne tasya vidhivadiha matvā paramatāṃ<br />
            bhṛśaṃ tasmin dhīraḥ satatamiha tābheva vṛṇuyāt || Msa_10.10 ||
            </p>
         
         <span class="note"><span class="bold">MSA_Bagchi 54</span></span>
         
         <p>api khalu kāmināmadhimuktiḥ śvasadṛśī laukikasamādhigatānāṃ kūrmaprakhyāsvārthavatāṃ
            bhṛtyopamā | rājaprakhyā parārthavatām | etamevārthaṃ pareṇopapādya mahāyānādhimuktau
            samādāpayati |</p>
         
         
         <p>adhimuktilayapratiṣedhe ślokāḥ[kaḥ] |</p>
         
         
         <p>
            manuṣa[ṣya]bhūtāḥ saṃbodhiṃ prāpnuvanti pratikṣaṇam |<br />
            aprameyā yataḥ sattvā layaṃ nāto 'dhivāsayet || Msa_10.11 ||
            </p>
         
         
         <p>tribhiḥ kāraṇairlayo na yuktaḥ | yato manuṣa[ṣya]bhūtā bodhiṃ prāpnuvanti | nityaṃ
            prāpnuvanti | aprameyāśca prāpnuvanti |</p>
         
         
         <p>adhimuktipuṇyaviśeṣaṇe dvau ślokau |</p>
         
         
         <p>
            yathā puṇyaṃ prasavate pareṣāṃ bhojanaṃ dadat |<br />
            na tu svayaṃ sa bhuñjānastathā puṇyamahodayaḥ || Msa_10.12 ||
            </p>
         
         
         <p>
            sūtrokto labhyate dharmātparārthāśrayadeśitāt |<br />
            na tu svārthāśrayāddharmāddeśitādupalabhyate || Msa_10.13 ||
            </p>
         
         
         <p>yathā bhojanaṃ dadataḥ puṇyamutpadyate parārthādhikārāt | na tu svayaṃ bhuñjānasya
            svārthādhikārāt | evaṃ parārthāśrayadeśitāt mahāyānadharmātteṣu teṣu [mahāyāna] sūtreṣūktaḥ
            puṇyodayo mahāṃllabhyate | na tu svārthāśrayadeśitāt śrāvakayānadharmāt |</p>
         
         
         <p>adhimuktiphalaparigrahe ślokaḥ |</p>
         
         
         <p>
            iti vipulagatau mahogha[mahārya]dharme janiya [parijanayan?] sadā matimānmahādhimuktim
            |<br />
            vipulasatatapuṇyatadvivṛddhiṃ vrajati guṇairasamairmahātmatāṃ ca || Msa_10.14 ||
            </p>
         
         
         <p>yatra yādṛśyādhimuktyā yo yatphalaṃ parigṛhṇāti | vistīrṇe mahāyānadharme 'pari[hā]ṇī[parijananī?]
            yayodārādhimuktyā matimān trividhaṃ phalaṃ parigṛhṇāti | vipulapuṇyavṛddhiṃ tasyā
            evādhimuktervṛddhiṃ taddhetukāṃ cātulyaguṇamahātmatāṃ buddhatvam |</p>
         
         
         <p>|| mahāyānasūtrālaṃkāre adhimuktyadhikāro daśamaḥ ||</p>
         
         <span class="note"><span class="bold">MSA_Bagchi 55</span></span>
         
         <p>ekādaśo 'dhikāraḥ</p>
         
         
         <p>dharmaparyeṣṭyadhikāre ālambanaparyeṣṭau catvāraḥ ślokāḥ |</p>
         
         
         <p>
            piṭakatrayaṃ dvayaṃ vā [ca?]saṃgrahataḥ kāraṇairnavabhiriṣṭam |<br />
            vāsanabodhanaśamanaprativedhaistadvimocayati || Msa_11.1 ||
            </p>
         
         
         <p>piṭakatrayaṃ sūtravinayābhidharmāḥ | tadeva trayaṃ hīnayānāgra[mahā?]yānabhedena dvayaṃ
            bhavati | śrāvapiṭakaṃbodhisattvapiṭakaṃ ca | tatpunastrayaṃ dvayaṃ vā [ca?]kenārthena
            piṭakamityāha | saṃgrahataḥ sarvajñeyārthasaṃgrahādveditavyam | kena kāraṇena trayam
            | navabhiḥ kāraṇaiḥ, vicikitsāpratipakṣeṇa sūtram, yo yatrārthe saṃśayitastasya tanniścayārthaṃ
            deśanāt | antadvayānuyogapratipakṣeṇa vinayaḥ sāvadyaparibhogapratiṣedhataḥ kāmasukhallikānuyogāntasya,
            anavadyaparibhogānujñānata ātmaklamathānuyogāntasya | svayaṃdṛṣṭiparāmarṣapratipakṣeṇābhidharmo
            'viparītadharmalakṣaṇābhidyotanāt |</p>
         
         
         <p>punaḥ śikṣātrayadeśanā sūtreṇa adhiśīlādhicittasaṃpādanatā vinayena śīlavato 'vipratisārādavipratisāreṇa[dikrameṇa]
            samādhilābhāt | adhiprajñāsaṃpādanābhidharmeṇāviparītārthapravicayāt | punardharmārthadeśanā
            sūtreṇa | dharmārthamippattirvinayena kleśavinayasaṃyuktasya tayoḥ prativedhāt | dharmārthasāṃkathyaviniścayakauśalyamabhidharmeṇeti
            |</p>
         
         
         <p>ebhirnavabhiḥ kāraṇaiḥ piṭakatrayamiṣṭam | tacca saṃsārādvimocanārtham | kathaṃ punastadvimocayati
            | vāsanabodhanaśamanaprativedhaistadvimocayati | śrūtena cittavāsanataḥ | cintayā
            bodhanataḥ | bhāvanayā śamathena śamanataḥ | vipaśyanayā prativedhataḥ |</p>
         
         
         <p>
            sūtrābhidharmavinayāścaturvidhārthā matāḥ samāsena |<br />
            teṣāṃ jñānāddhīmānsarvākārajñatāmeti || Msa_11.2 ||
            </p>
         
         
         <p>te ca sūtravinayabhidharmāḥ pratyekaṃ caturvidhārthāḥ samāsatasteṣāṃ jñānābdodhisattvaḥ
            sarvajñatāṃ prāpnoti | śrāvakastvekasyā api gāthāyā arthamājñāyāstravakṣayaṃprāpnoti
            |</p>
         
         
         <p>
            āśrayato lakṣaṇato dharmādarthācca sūcanātsūtram |<br />
            abhimukhato 'thāmīkṣṇyādabhibhavagatito 'bhidharmaśca || Msa_11.3 ||
            </p>
         
         <span class="note"><span class="bold">MSA_Bagchi 56</span></span>
         
         <p>kathaṃ pratyekaṃ caturvidhārthaḥ | āśrayalakṣaṇadharmārthasūcanātsūtram | tatrāśrayo
            yatra deśe deśitaṃ yena yasmai ca | lakṣaṇaṃ saṃvṛttisatyalakṣaṇaṃ paramārthasatyalakṣaṇaṃ
            ca | dharmāḥ skandhāyatanadhātvāhārapratītyasamutpādādayaḥ | artho 'nusaṃdhiḥ |</p>
         
         
         <p>abhimukhatvādabhīkṣṇatvādabhibhavanādabhigamanāccābhidharmo veditavyaḥ | nirvāṇābhimukho
            dharmo 'bhidharmaḥ satyabodhipakṣavimokṣamu[su?]khādideśanāt | abhīkṣṇaṃ dharmo 'bhidharma
            ekaikasya dharmasya rūpyarūpisanidarśanādiprabhedena bahulanirdeśāt | abhibhavatītyabhidharmaḥ
            parapravādābhibhavanādvivādādhikaraṇādibhiḥ | abhigamyate sūtrārtha etenetyabhidharmaḥ
            |</p>
         
         
         <p>
            āpatterūtthānādvyutthānānniḥsṛteścavinayatvam |<br />
            pudgalataḥ prajñapteḥ pravibhāgaviniścayāccaiva || Msa_11.4 ||
            </p>
         
         
         <p>āpattitaḥ samutthānato vyutthānato nisāraṇataśca veditavyaḥ | tatrāpattiḥ pañcāpattinikāyāḥ
            | samutthānamāpattīnāmajñānātpramādāt kleśaprācuryādanādarācca | vyutthānamāśayato
            na daṇḍakarmataḥ | niḥsaraṇaṃ saptavidham | pratideśanā, abhyupagamaḥ śikṣādattakādīnām,
            daṇḍakarmaṇaḥ[ṇām] | samavadyotaḥ [samavadhātaḥ], prajñapte śikṣāpade punaḥ paryāyeṇa
            a[ṇānu] jñānāt, prasrabdhiḥ samagreṇa saṃghena śikṣāpadasya pratiprasrambhaṇāt | āśrayaparivṛttirbhikṣubhikṣuṇyoḥ
            strīpuruṣavyañjanaparivartanādasādhāraṇā ve[ce]dāpattiḥ | bhūtapratyavekṣā dharmoddānāka[kā]raiḥ
            pratyavekṣāvaśeṣaḥ | dharmatāpratilambhaśca satyadarśanena kṣudrānukṣudrāpannā[ttya]bhāve
            dharma [tā]pratilambhāt | punaścaturvidhenārthena vinayo vaiditavyaḥ | pudgalato yamāgamya
            śikṣā prajñapyate | prajñaptito yadārocite pudgalāparādhe śāstā saṃnipātya saṃgha[saṃghaṃ?]
            śikṣāṃ prajñāpayati | pravibhāgato yaḥ prajñapte śikṣāpade taduddeśasya vibhāgaḥ |
            viniścayataśca tatrāpattiḥ kathaṃ bhavatyanāpattirveti nirdhāraṇāt |</p>
         
         
         <p>ālambanalābhaparyeṣṭau trayaḥ ślokāḥ |</p>
         
         
         <p>
            ālambanaṃ mato dharmaḥ adhyātmaṃ bāhyakaṃ[dvayam?] |<br />
            [lābho dvayordvayārthena dvayoścānupalambhataḥ] || Msa_11.5 ||
            </p>
         
         
         <p>[dharmālambanaṃ yo deśitaḥ kāyādikañcādhyātmikaṃ] bāhyamādhyātmikabāhyañca | tatra
            grāhakabhūtaṃ kāyādikamādhyātmikaṃ grāhyabhūtaṃ bāhyaṃ tayoreva tathatā dvayam | tatra
            dvayorādhyātmikabāhyayorālambanayordvayārthena lābho yathākramam | yadi grāhyārthadgrāhakārthamabhinnaṃ
            paśyati grāhakārthācca grāhyārtham, dvayasya punaḥ samastasyādhyātmikabāhyālambanasya
            tathatāyā lābhastayorevadvayoranupalambhādveditavyaḥ |</p>
         
         <span class="note"><span class="bold">MSA_Bagchi 57</span></span>
         
         <p>
            manojalpairyathoktārthaprasannasya pradhāraṇāt |<br />
            arthakhyānasya jalpācca nāmni sthānācca cetasaḥ || Msa_11.6 ||
            </p>
         
         
         <p>
            dharmālambanalābhaḥ syāttribhirjñānaiḥ śrutādibhiḥ |<br />
            trividhālambanalābhaśca pūrvoktastatsamāśritaḥ || Msa_11.7 ||
            </p>
         
         
         <p>dharmālambanalābhaḥ punastribhirjñānairbhavati śrutacintābhāvanāmayaiḥ | tatra samāhitena
            cetasā manojalpairyathoktārthaprasannasya tatpradhāraṇāt | śrutamayena jñānena tallābhaḥ,
            manojalpairiti saṃkalpaiḥ | prasannasyetyadhimuktasya niścitasya | pradhāraṇāditi
            pravicayāt | jalpādarthakhyānasya pradhāraṇāccintāmayena tallābhaḥ | yadi manojalpādevāyamarthaḥ
            khyātīti paśyati nānyanmanojalpādyathoktaṃ dvayālambanalābhe | cittasya nāmni sthānāt
            bhāvanāmayena jñānena tallābho veditavyo dvayānupalambhādyathoktaṃ dvayālambanalābhe
            | ata eva ca sa pūrvoktastrividhālambanalābho dharmālambanalābhasaṃniśrito veditavyaḥ
            |</p>
         
         
         <p>manasikāraparyeṣṭau pañca ślokāḥ |</p>
         
         
         <p>
            tridhātukaḥ kṛtyakaraḥ sasaṃbādhāśrayo 'paraḥ |<br />
            adhimuktiniveśī ca tīvracchandakaro 'paraḥ || Msa_11.8 ||
            </p>
         
         
         <p>
            hīnapūrṇāśrayo dvedhā sajalpo 'jalpa eva ca |<br />
            jñānena saṃprayuktaśca yogopaniṣadātmakaḥ || Msa_11.9 ||
            </p>
         
         
         <p>
            saṃbhinnālambanaścāsau vibhinnālambanaḥ sa ca |<br />
            pañcadhā saptadha caiva parijñā pañcadhāsya ca || Msa_11.10 ||
            </p>
         
         
         <p>
            catvāraḥ saptatriṃśacca ākārā bhāvanāgatāḥ |<br />
            mārgadvayasvabhāvo 'sau dvyunuśaṃsaḥ pratīcchakaḥ || Msa_11.11 ||
            </p>
         
         
         <p>
            prayogī vaśavartī ca parītto vipulātmakaḥ |<br />
            yogināṃ hi manaskāra eṣa sarvātmako mataḥ || Msa_11.12 ||
            </p>
         
         
         <p>aṣṭādaśavidho manaskāraḥ | dhātuniyataḥ kṛtyakara āśrayavibhakto 'dhimuktiniveśakaścchandajanakaḥ
            samādhisaṃniśrito jñānasaṃprayuktaḥ saṃbhinnālambano vibhinnālambanaḥ parijñāniyato
            bhāvanākārapraviṣṭaḥ śamathavipaśyanāmārgasvabhāvo 'nuśaṃsamanaskāraḥ pratīcchakaḥ
            prāyogikamanaskāro vaśavartimanaskāraḥ parīttamanaskāro vipulamanaskāraśca | tatra
            dhātuniyato yaḥ śrāvakādigotraniyataḥ | kṛtyakaro yaḥ saṃbhṛtasaṃbhārasya | āśrayavibhakto
            yaḥ sasaṃvādhagṛhasthāśrayo 'saṃbādhapravrajitāśrayaśca | adhimuktiniveśako yo buddhānusmṛtisahagataḥ
            | (<span class="bold">MSA_Bagchi 58</span>) cchandajanako yastatsaṃpratyayasahagataḥ | samādhisaṃniśrito yaḥ samantakamaulasamādhisahagataḥ
            savitarkasavicāra [rāvitarkavicāra?] (nirvitarkasavicāra?) mātrāvitarkāvicārasahagataśca
            | jñānasaṃprayukto yo yogopaniṣadyogasahagataḥ, sa punaryathākramaṃ śrutacintāmayo
            bhāvanāmayaśca | saṃbhinnālambanaḥ pañcavidhaḥ sūtroddānagāthānipātayāvadudgrahītayāvaddeśitālambanaḥ
            | vibhinnālambanaḥ saptavidho nāmālambanaḥ padālambano vyañjanālambanaḥ pudgalanairātmyālambano
            dharma nairātmyālambano rūpidharmālambano 'rūpidharmālambanaśca | tatra rūpidharmālambano
            yaḥ kāyālambanaḥ | arūpidharmālambano yo vedanācittadharmālambanaḥ | parijñāniyato
            yaḥ parijñeye vastuni parijñeye 'rthe parijñāyāṃ parijñāphale tatpravedanāyāṃ ca |
            tatra parijñeyaṃ vastu duḥkhaṃ parijñeyo 'rthastasyaivānityaduḥkhaśūnyānātmatā | parijñā
            mārgaḥ | parijñāphalaṃ vimuktiḥ | tatpravedanā vimuktijñānadarśanam | bhāvanākārapraviṣṭaścaturākārabhāvanaḥ
            saptatriṃśadākārabhāvanaśca | tatracaturākārabhāvanaḥ pudgalanairātmyākārabhāvano
            dharmanairātmyākārabhāvano darśanākārabhāvano jñānākārabhāvanaśca | tatra saptatriṃśadākārabhāvanaḥ
            | aśubhākārabhāvano duḥkhākārabhāvano 'nityākārabhāvano 'nātmākārabhāvanaḥ smṛtyupasthāneṣu
            | pratilambhākārabhāvano nisevanākārabhāvano vinirdhāvanā [nirvirghāṭanā] kārabhāvanaḥ
            pratipakṣākārabhāvanaḥ samyakprahāṇeṣu | saṃtuṣṭiprātipakṣikamanaskārabhāvano yadā
            cchandaṃ janayati | vikṣepasaṃśayaprātipakṣikamanaskārabhāvano yadā vyāyacchate vīryamārabhate
            yathākramam | auddhatyaprātipakṣikasamādhyākārabhāvano yadā cittaṃ pradadhāti[pragṛhṇāti]
            | layaprātipakṣikasamādhyākārabhāvano yadā cittaṃ pragṛhṇāti [pradadhāti] | ete yathākramaṃ
            caturṣu ṛddhipādeṣu veditavyāḥ | sthitacittasya lokottarasaṃpattisaṃpratyayākārabhāvano
            yathā saṃpratyayākārabhāvana evaṃ vyavasāyākārabhāvano dharmāsaṃpramoṣākārabhāvanaścittasthityākārabhāvanaḥ
            pravicayākārabhāvana indriyeṣu | eta eva pañca nirlikhitavipakṣamanaskārā baleṣu |
            saṃbodhisaṃprakhyānākārabhāvanastatraiva vicayotsāhasaumanasyakarmaṇyatācittasthitisamatākārabhāvanāḥ
            saptasaṃbodhyaṅgeṣu | prāptiniścayākārabhāvanaḥ parikarmabhūmisaṃrakṣaṇākārabhāvanaḥ
            parasaṃprāptyākārabhāvana āryakāntaśīlapraviṣṭākārabhāvanaḥ saṃlikhitavṛttisamudācāra[rā]kārabhāvanaḥ
            pūrvaparibhāvitapratilabdhamārgābhyāsākārabhāvano dharmasthitinimittāsaṃpramoṣākārabhāvano
            'nimittasthityāśrayaparivṛttyākārabhāvanaśca mārgāṅgeṣu | śamathavipaśyanābhāvanāmārgasvabhāvayorna
            kaścinnirdeśaḥ | anuśaṃsamanaskāro dvividho dauṣṭhulyāpakarṣaṇo dṛṣṭinimittāpakarṣaṇaśca
            | pratīcchako yo dharmastrotasi buddhabodhisattvānāmantikādavavādagrāhakaḥ | prāyogikamanaskāraḥ
            pañcavidhaḥ samādhigocare | saṃkhyopalakṣaṇaprāyogiko yena sūtrādiṣu nāmapadavyañjanasaṃkhyāmupalakṣayate
            | (<span class="bold">MSA_Bagchi 59</span>) vṛttyupalakṣaṇaprāyogiko yena dvividhāṃ vṛttimupalakṣayate parimāṇavṛttiṃ ca vyañjanānāmaparimāṇavṛttiṃ
            ca nāmapadayoḥ | parikalpopalakṣaṇaprāyogiko yena dvayamupādāya dvayaparikalpamupalakṣayate
            | nāmaparikalpamupādāyārthaparikalpamarthaparikalpamupādāya nāmaparikalpamaparikalpamakṣaram
            | kramopalakṣaṇaprāyogiko yena nāmagrahaṇapūrvikāmarthagrahaṇapravṛttimupalakṣayate
            | prativedhaprāyogikaśca | sa punarekādaśavidho veditavya, āgantukatvaprativedhataḥ,
            saṃprakhyānanimittaprativedhataḥ, arthānupalambhaprativedhataḥ, upalambhānupalambhaprativedhataḥ,
            dharmadhātuprativedhataḥ pudgalanairātmyaprativedhataḥ, dharma nairātmyaprativedhataḥ,
            hīnāśayaprativedhataḥ, udāramāhātmyāśayaprativedhataḥ yathādhigamadharmavyavasthānaprativedhataḥ,
            vyavasthāpitadharmaprativedhataśca | vaśavartimanaskārastrividhaḥ, kleśāvaraṇasuviśuddhaḥ
            kleśajñeyāvaraṇasuviśuddhaḥ, guṇābhinirhārasuviśuddhaśca |</p>
         
         
         <p>dharmatattvaparyeṣṭau dvau ślokau |</p>
         
         
         <p>
            tattvaṃ yatsatataṃ dvayena rahitaṃ, bhrānteśca saṃniśrayaḥ,<br />
            śakyaṃ naiva ca sarvathābhilapituṃ yaccāprapañcātmakam |<br />
            jñeyaṃ heyamatho viśodhyamamalaṃ yacca prakṛtyā matam |<br />
            yasyākāśasuvarṇavārisadṛśī kleśādviśuddhirmatā || Msa_11.13 ||
            </p>
         
         
         <p>satataṃ dvayena rahitaṃ tattvaṃ, parikalpitaḥ svabhāvo grāhyagrāhakalakṣaṇenātyantamasattvāt
            | bhrānteḥ saṃniśrayaḥ paratantrastena tatparikalpanāt | anabhilāpyamaprapañcātmakaṃ
            ca pariniṣpannaḥ svabhāvaḥ | tatra prathamaṃ tattvaṃ parijñeyaṃ dvitīyaṃ praheyaṃ
            tṛtīyaṃ viśodhyaṃ cāgantukamalādviśuddhaṃ ca prakṛtyā, yasya prakṛtyā viśuddhasyākāśasuvarṇavārisadṛśī
            kleśādviśuddhiḥ | na hyākāśādīni prakṛtyā aśuddhāni na cāgantukamalāpagamādeṣāṃ viśuddhirneṣyata
            iti |</p>
         
         
         <p>
            na khalu jagati tasmādvidyate kiṃcidanya-<br />
            jjagadapi tadaśeṣaṃ tatra saṃmūḍhabuddhi |<br />
            kathamayamabhirūḍho lokamohaprakāro |<br />
            yadasadabhiniviṣṭaḥ satsamantādvihāya || Msa_11.14 ||
            </p>
         
         
         <p>na khalu tasmādevaṃlakṣaṇāddharmadhātoḥ kiṃcidanyalloke vidyate dharmatāyā dharmasyābhinnatvāt
            | śeṣaṃ gatārtham |</p>
         
         
         <p>tattve māyopamaparyeṣṭau pañcadaśa ślokāḥ |</p>
         
         
         <p>
            yathā māyā tathābhūtaparikalpo nirucyate |<br />
            yathā māyākṛtaṃ tadvat dvayabhrāntirnirucyate || Msa_11.15 ||
            </p>
         
         <span class="note"><span class="bold">MSA_Bagchi 60</span></span>
         
         <p>yathā māyā yantra [mantra]parigṛhītaṃ bhrāntinimittaṃ kāṣṭhaloṣṭādikam tathābhūtaparikalpaḥ
            paratantraḥ svabhāvo [svabhāvākāro] veditavyaḥ | yathā māyākṛtaṃ tasyāṃ māyāyāṃ hastyaśvasuvarṇādyākṛtistadbhāvena
            pratibhāsitā, tathā tasminnabhūtaparikalpe dvayabhrāntirgrāhyagrāhakatvenapratibhāsitā
            parikalpitasvabhāvākārā veditavyā |</p>
         
         
         <p>
            yathā[']tasminna tadbhāvaḥ paramārthastatheṣyate |<br />
            yathā tasyopalabdhistu tathā saṃvṛtisatyatā || Msa_11.16 ||
            </p>
         
         
         <p>yathā[']tasminna tadbhāvo māyākṛte hastitvādyabhāvastathā tasminparatantre paramārtha
            iṣyate parikalpitasya dvayalakṣaṇasyābhāvaḥ | yathā tasya māyākṛtasya hastyādibhāvenopalabdhiḥ,
            tathābhūtaparikalpasya saṃvṛtisatyatopalabdhiḥ |</p>
         
         
         <p>
            tadabhāve yathā vyaktistannimittasya labhyate |<br />
            tathāśrayaparāvṛttāvasatkalpasya labhyate || Msa_11.17 ||
            </p>
         
         
         <p>yathā māyākṛtasyābhāve tasya nimittasya kāṣṭhādikasya vyaktirbhūtārthopalabhyate,
            tathāśrayaparāvṛttau dvayabhrāntyabhāvādabhūtaparikalpasya bhūto 'rtha upalabhyate
            |</p>
         
         
         <p>
            tannimitte yathā loko hyabhrāntaḥ kāmataścaret |<br />
            parāvṛttāvaparyastaḥ kāmacārī tathā patiḥ[yatiḥ] || Msa_11.18 ||
            </p>
         
         
         <p>yathā tannimitte kāṣṭhādāvabhrānto lokaḥ kāmataścarati svatantraḥ tathā'śrayaparāvṛttāvaparyasta
            āryaḥ kāmacāri bhavati svatantraḥ |</p>
         
         
         <p>
            tadākṛtiśca tatrāsti tadbhāvaśca na vidyate |<br />
            tasmādastitvanāstitvaṃ māyādiṣu vidhīyate || Msa_11.19 ||
            </p>
         
         
         <p>eṣa śloko gatārthaḥ |</p>
         
         
         <p>
            na bhāvastatra cābhāvo nābhāvo bhāva eva ca |<br />
            bhāvābhāvāviśeṣaśca māyādiṣu vidhīyate || Msa_11.20 ||
            </p>
         
         
         <p>na bhāvastatra cābhāvo yastadākṛtibhāvo nāsau na bhāvaḥ | nābhāvo bhāva eva ca yo
            hastitvādyabhāvo nāsau na [?]bhāvaḥ | tayośca bhāvābhāvayoraviśeṣo māyādiṣu vidhīyate
            | ya eva hi tatra tadākṛtibhāvaḥ, sa eva hastitvādyabhāvaḥ | ya eva hastitvādyabhāvaḥ
            sa eva tadākṛtibhāvaḥ |</p>
         
         <span class="note"><span class="bold">MSA_Bagchi 61</span></span>
         
         <p>
            tathā dvayābha[bhāsa?]tātrāsti tadbhāvaśca na vidyate |<br />
            tasmādastitvanāstitvaṃ rūpādiṣu vidhīyate || Msa_11.21 ||
            </p>
         
         
         <p>tathātrābhūtaparikalpe dvayābhāsatāsti dvayabhāvaśca nāsti | tasmādastitvanāstitvaṃ
            rūpādiṣu vidhīyate 'bhūtaparikalpasvabhāveṣu |</p>
         
         
         <p>
            na bhāvastatra cābhāvo nābhāvo bhāva eva ca |<br />
            bhāvābhāvāviśeṣaśca rūpādiṣu vidhīyate || Msa_11.22 ||
            </p>
         
         
         <p>na bhāvastatra cābhāvaḥ | yā dvayābhāsatā | nābhāvo bhāva eva ca | yā dvayatānāstitā
            | bhāvābhāvāviśeṣaśca rūpādiṣu vidhīyate | ya eva hi dvayābhāsatāyā bhāvaḥ sa eva
            dvayasyābhāva iti |</p>
         
         
         <p>
            samāropāpavādābha[nta?]pratiṣedhārthamiṣyate |<br />
            hīnayānena yānasya pratiṣedhārthameva ca || Msa_11.23 ||
            </p>
         
         
         <p>kimarthaṃ punarayaṃ bhāvābhāvayoraikāntikatvamaviśeṣaśceṣyate | yathākramam | samāropāpavādābha[ntaḥ?]pratiṣedhārthamiṣyate,
            hīnayānagamanapratiṣedhārthaṃ ca | abhāvasya hyabhāvatvaṃ viditvā samāropaṃ na karoti
            | bhāvasya bhāvatvaṃ viditvāpavādaṃ na karoti | tayoścāviśeṣaṃ viditvā na bhāvādudvijate
            tasmānna hinayānena niryāti |</p>
         
         
         <p>
            bhrānternimittaṃ bhrāntiśca rūpavijñaptiriṣyate |<br />
            arūpiṇī ca vijñaptirabhāvātsyānna cetarā || Msa_11.24 ||
            </p>
         
         
         <p>rūpabhrānteryā nimittavijñaptiḥ sā rūpavijñaptiriṣyate rūpākhyā | sā tu rūpabhrāntirarūpiṇī
            vijñaptiḥ | abhāvādrūpavijñapteritarāpi na syādarūpiṇī vijñaptiḥ | kāeraṇābhāvāt |</p>
         
         
         <p>
            māyāhastyākṛtigrāhabhrānterdvayamudāhṛtam |<br />
            dvayaṃ tatra yathā nāsti dvayaṃ caivopalabhyate || Msa_11.25 ||
            </p>
         
         
         <p>
            bimbasaṃkalikāgrāhabhrānterdvayamudāhṛtam |<br />
            dvayaṃ tatra yathā nāsti dvayaṃ caivopalabhyate || Msa_11.26 ||
            </p>
         
         
         <p>māyāhastyākṛtigrāhya[ha]bhrantito dvayamudāhṛtam | grāhyaṃ grāhakaṃ ca, tatra yathā
            nāsti dvayaṃ caivopalabhyate | pratibimbaṃ[ba?] saṃkalikāṃ ca manasikurvataḥ tadgrāhabhrānterdvayamudāhṛtaṃ
            pūrvavat |</p>
         
         <span class="note"><span class="bold">MSA_Bagchi 62</span></span>
         
         <p>
            tathā bhāvāttathābhāvād bhāvābhāva[vā?]viśeṣataḥ |<br />
            sadasanto 'tha māyābhā ye dharmā bhrāntilakṣaṇāḥ || Msa_11.27 ||
            </p>
         
         
         <p>ye dharmā bhrāntilakṣaṇā vipakṣasvabhāvāste sadasanto māyopamāśca | kiṃ kāraṇam |
            santastathābhāvādabhūtaparikalpatvena | asantastathābhāvāt grāhyagrāhakatvena | tayośca
            bhāvābhāvayoraviśiṣṭatvāt santo 'pyasanto 'pi māyāpi caivaṃlakṣaṇā sta[ta?]smānmāyopamāḥ
            |</p>
         
         
         <p>
            tathābhāvāttathābhāvāttathābhāvādalakṣaṇāḥ |<br />
            māyopamāśca nirdiṣṭā ye dharmāḥ prātipakṣikāḥ || Msa_11.28 ||
            </p>
         
         
         <p>ye 'pi prātipakṣikā dharmā buddhenopadiṣṭāḥ smṛtyupasthānādayaste 'pyalakṣaṇā māyāśca
            nirdiṣṭāḥ | kiṃ kāraṇam | tathābhāvādyathā bālairgṛhyante | tathābhāvādyathā deśitāḥ
            | tathābhāvādyathā saṃdarśitā buddhena garbhāvakramaṇajanmābhiniṣkramaṇābhisaṃbodhyādayaḥ
            | evamalakṣaṇā avidyamānāśca khyānti tasmānmāyopamāḥ |</p>
         
         
         <p>
            māyārājeva cānyena māyārājñā parājitaḥ |<br />
            ye sarvadharmān paśyanti nirmārāste jinātmajāḥ || Msa_11.29 ||
            </p>
         
         
         <p>ye prātipakṣikā dharmāste māyārājasthānīyāḥ saṃkleśaprahāṇe vyavadānādhipattyāt |
            ye 'pi sāṃkleśikā dharmāste 'pi rājasthānīyāḥ saṃkleśanirvṛttāvādhipatyāt | atastaiḥ
            prātipakṣikaiḥ saṃkleśaparājayo māyā [?] rājñeva rājñaḥ parājayo draṣṭavyaḥ | tajjñānācca
            bodhisattvā nirmārā bhavanti ubhayapakṣe |</p>
         
         
         <p>aupamyārthe ślokaḥ |</p>
         
         
         <p>
            māyāsvapnamarīcibimbasadṛśāḥ prodbhāsaśrutkopamā<br />
            vijñeyodakacandrabimbasadṛśā nirmāṇatulyāḥ punaḥ |<br />
            ṣaṭ ṣaṭ dvau ca punaśca ṣaṭ dvayamatā ekaikaśaśca trayaḥ<br />
            saṃskārāḥ khalu tatra tatra kathitā buddhairvibuddhottamaiḥ || Msa_11.30 ||
            </p>
         
         
         <p>yattūktaṃ bhagavatā māyopamā dharmā yāvannirmāṇopamā iti | tatra māyopamā dharmāḥ
            ṣaḍādhyātmikānyāyatanāni | asatyātmajīvāditve tathā prakhyānāt | svapnopamāḥ ṣaṭ bāhyānyāyatanāni
            tadupabhogasyāvastukatvāt | marīcikopamau dvau dharmau cittaṃ caitasikāśca bhrāntikaratvāt
            | pratibimbopamāḥ punaḥ ṣaḍevādhyātmikānyāyatanāni pūrvakarmapratibimbatvāt | pratibhāsopamāḥ
            ṣaḍeva bāhyānyāyatanānyādhyātmikānāmāyatanānāṃ chāyābhūtatvāt tadādhipatyotpattitaḥ
            | (<span class="bold">MSA_Bagchi 63</span>) ṣaṭ dvayaṃ matāḥ ṣaṭ dvayamatāḥ | pratiśrutkopamā deśanādharmāḥ | udakacandrabimbopamāḥ
            samādhisaṃniśritā dharmāḥ samādherūdakasthānīyatvādacchatayā | nirmāṇopamāḥ saṃcintyabhavopapattiparigrahe
            'saṃkliṣṭasarvakriyāprayogatvāt |</p>
         
         
         <p>jñeyaparyeṣṭau ślokaḥ |</p>
         
         
         <p>
            abhūtakalpo na bhūto nābhūto 'kalpa eva ca |<br />
            na kalpo nāpi cākalpaḥ sarvaṃ jñeyaṃ nirucyate || Msa_11.31 ||
            </p>
         
         
         <p>abhūtakalpo yo na lokottarajñānānukūlaḥ kalpaḥ, na bhūto nābhūto yastadanukūlo yāvannirvedhabhāgīyaḥ
            | akalpastathatā lokottaraṃ ca jñānam | na kalpo nāpi cākalpo lokottarapṛṣṭhalabdhaṃ
            laukikaṃ jñānam | etāvacca sarvaṃ jñeyam |</p>
         
         
         <p>saṃkleśavyavadānaparyeṣṭau ślokadvayam |</p>
         
         
         <p>
            svadhātuto dvayābhāsāḥ sāvidyākleśavṛttayaḥ |<br />
            vikalpāḥ saṃpravartante dvayadravyavivarjitāḥ || Msa_11.32 ||
            </p>
         
         
         <p>svadhātuta iti bhāvāṅgā [svabījā?]dālayavijñānataḥ | dvayābhāsā iti grāhyagrāhakābhāsāḥ
            | sahāvidyayā kleśaiśca vṛttireṣāṃ ta ime sāvidyākleśavṛttayaḥ | dvayadravyavivarjitā
            iti grāhyadravyeṇa grāhakadravyeṇa ca | evaṃ kleśaḥ paryeṣitavyaḥ |</p>
         
         
         <p>
            ālambanaviśeṣāptiḥ svadhātusthānayogataḥ |<br />
            ta eva hyadvayābhāsā vartante carmakāṇḍavat || Msa_11.33 ||
            </p>
         
         
         <p>ālambanaviśeṣāptiriti yo dharmālambanalābhaḥ pūrvamuktaḥ | svadhātusthānayogata iti
            svadhāturvikalpānāṃ tathatā tatra sthānaṃ nāmni sthānāccetasaḥ | yogata ityabhyāsāt
            | bhāvanāmārgeṇa ta eva vikalpā advayābhāsā vartante parāvṛttāśrayasya | carmavat
            kāṇḍavacca | yathā hi svaratvāpagamāttadeva carma mṛdu bhavati | agnisaṃtāpanayā tadeva
            kāṇḍaṃ ṛju bhavati | evaṃ śamathavipaśyanābhāvanābhyāṃ cetaḥ prajñāvimuktilābhe parāvṛttāśrayasya
            ta eva vikalpā na punardvayābhāsāḥ pravartante | ityeva [vaṃ?] vyavadānaṃ paryeṣitavyam
            |</p>
         
         
         <p>vijñaptimātratāparyeṣṭau dvau ślokau |</p>
         
         
         <p>
            cittaṃ dvayaprabhāsaṃ rāgādyābhāsamiṣyate tadvat |<br />
            śraddhādyābhāsaṃ na tadanyo dharmaḥ kliṣṭakuśalo 'sti || Msa_11.34 ||
            </p>
         
         <span class="note"><span class="bold">MSA_Bagchi 64</span></span>
         
         <p>cittamātrameva dvayapratibhāsamiṣyate grāhyapratibhāsaṃ grāhakapratibhāsaṃ ca | tathā
            rāgādikleśābhāsaṃ tadeveṣyate | śraddhādikuśaladharmābhāsaṃ vā | na tu tadābhāsādanyaḥ
            kliṣṭo dharmo 'sti rāgādilakṣaṇaḥ kuśalo vā śraddhādilakṣaṇaḥ | yathā dvayapratibhāsādanyo
            na dvayalakṣaṇaḥ |</p>
         
         
         <p>
            iti cittaṃ citrābhāsaṃ citrākāraṃ pravartate |<br />
            tathābhāsobhāvābhāvo na tu dharmāṇāṃ mataḥ || Msa_11.35 ||
            </p>
         
         
         <p>tatra cittameva vastutacci[ści]trābhāsaṃ pravartate | paryāyeṇa rāgābhāsaṃ vā dveṣābhāsaṃ
            vā | tadanyadharmābhāsaṃ vā | citrākāraṃ ca yugapat śraddhādyākāram | bhāso bhāvābhāvaḥ
            kliṣṭakuśalāvasthe cetasi | na tu dharmāṇāṃ [kliṣṭānāṃ?] kuśalānāṃ [vā?] tatpratibhāsavyatirekeṇa
            tallakṣaṇābhāvāt |</p>
         
         
         <p>lakṣaṇaparyeṣṭau ślokā aṣṭau | ekanoddeśaḥ śeṣairnirdeśaḥ |</p>
         
         
         <p>
            lakṣyaṃ ca lakṣaṇaṃ caiva lakṣaṇā ca prabhedataḥ |<br />
            anugrahārthaṃ sattvānāṃ saṃbuddhaiḥ saṃprakāśitā || Msa_11.36 ||
            </p>
         
         
         <p>anenoddeśaḥ |</p>
         
         
         <p>
            sadṛṣṭikaṃ ca yaccittaṃ tatrāvasthāvikāritā |<br />
            lakṣyametatsamāsena hyapramāṇaṃ prabhedataḥ || Msa_11.37 ||
            </p>
         
         
         <p>tatra cittaṃ vijñānaṃ rūpaṃ ca | dṛṣṭiścaitasikā dharmāḥ | tatrāvasthā cittaviprayuktā
            varmāḥ | avikāritā asaṃskṛtamākāśādikaṃ tadvijñapternityaṃ tathāpravṛtteḥ | ityetat
            samāsena pañcavidhaṃ lakṣyaṃ prabhedenāpramāṇam |</p>
         
         
         <p>yathājalpārthasaṃjñāyā nimittaṃ tasya vāsanā |
            tasmādapyarthavikhyānaṃ parikalpitalakṣaṇaṃ || Msa_11. || 38 ||</p>
         
         
         <p>lakṣaṇaṃ samāsena trividhaṃ parikalpitādilakṣaṇam | tatra parikalpitalakṣaṇaṃ trividhaṃ
            yathā jalpārthasaṃjñāyā nimittaṃ tasya jalpasya vāsanā tasmācca vāsanādyo 'rthaḥ khyāti
            avyavahārakuśalānāṃ vināpi yathājalpārthasaṃjñayā | tatra yathābhilāpamarthasaṃjñā
            caitasikī yathājalpārthasaṃjñā | tasyā yadālambanaṃ tannimittamevaṃ [va] yacca parikalpyate
            yataśca kāraṇādvāsana[nā]tastadubhayaṃ parikalpitalakṣaṇamatrābhipretam |</p>
         
         
         <p>
            yathā nāmārthamarthasya nāmnaḥ prakhyānatā ca yā |<br />
            asaṃ[sat?] kalpanimittaṃ hi parikalpitalakṣaṇam || Msa_11.39 ||
            </p>
         
         <span class="note"><span class="bold">MSA_Bagchi 65</span></span>
         
         <p>aparaparyāyo yathā nāma cārthaśca yathānāmārthamarthasya nāmnaśca prakhyānatā yathā
            nāmārthaprakhyānatā | yadi yathā nāmārthaḥ khyāti yathārthaṃ vā nāma ityetadabhūtaparikalpālambanaṃ
            parikalpitalakṣaṇaṃ etāvaddhi parikalpyate yaduta nāma vā artho veti |</p>
         
         
         <p>
            trividhatrividhābhāso grāhyagrāhakalakṣaṇaḥ |<br />
            abhūtaparikalpo hi paratantrasya lakṣaṇam || Msa_11.40 ||
            </p>
         
         
         <p>trividhastrividhaścābhāso 'syeti trividhatrividhābhāsaḥ | tatra trividhābhāsaḥ padābhāso
            'rthābhāso dehābhāsaśca | punastrividhābhāso manaudgrahavikalpābhāsaḥ | mano yat kliṣṭaṃ
            sarvadā | udgrahaḥ pañca vijñānakāyāḥ | vikalpo manovijñānam | tatra prathamatri[mastri-?]
            vidhābhāso grāhyalakṣaṇaḥ | dvitīyo grāhakalakṣaṇaḥ | ityayamabhūtaparikalpaḥ paratantrasya
            lakṣaṇam |</p>
         
         
         <p>
            abhāvabhāvatā yā ca bhāvābhāvasamānatā |<br />
            aśāntaśāntākalpā ca pariniṣpannalakṣaṇam || Msa_11.41 ||
            </p>
         
         
         <p>pariniṣpannalakṣaṇaṃ punastathatā sā hyabhāvatā ca, sarvadharmāṇāṃ parikalpitānā [nāṃ?]
            bhāvatā ca tadabhāvatvena bhāvāt | bhāvābhāvasamānatā ca tayorbhāvābhāvayorabhinnatvāt
            | aśāntā cāgantukairupakleśaiḥ, śāntā ca prakṛtipariśuddhatvāt | avikalpā ca vikalpāgocaratvāt
            niṣprapañcatayā | etena trividhaṃ lakṣaṇaṃ tathatāyāḥ paridīpitaṃ svalakṣaṇaṃ kle[saṃ]śavyavadānalakṣaṇamavikalpalakṣaṇaṃ
            ca uktaṃ trividhaṃ lakṣaṇam |</p>
         
         
         <p>
            niṣpa[ṣya]ndadharmamālambya yoniśo manasikriyā |<br />
            cittasya dhātau sthānaṃ ca sadasattārthapaśyanā || Msa_11.42 ||
            </p>
         
         
         <p>lakṣaṇā punaḥ pañcavidhā yogabhūmiḥ | ādhāra ādhānamādarśa āloka āśrayaśca | tatrādhāro
            niṣpa[ṣya]ndadharmo yo buddhenādhigamo deśitaḥ sa tasyādhigamasya niṣpa[ṣya]ndaḥ |
            ādhānaṃ yoniśo manaskāraḥ | ādarśaḥ cittasya dhātau sthānaṃ samādhiryadetatpūrvaṃ
            nāmni sthānamuktam | ālokaḥ sadasattvenārthadarśanaṃ lokottarā prajñā, tathā[tayā]
            sacca sato yathābhūtaṃ paśyatyasaccāsataḥ |</p>
         
         
         <p>āśraya āśrayaparāvṛttiḥ |</p>
         
         
         <p>
            samatāgamanaṃ tasminnāryagotraṃ hi nirmalam |<br />
            samaṃ viśiṣṭamanyūnānadhikaṃ lakṣaṇā matā || Msa_11.43 ||
            </p>
         
         <span class="note"><span class="bold">MSA_Bagchi 66</span></span>
         
         <p>samatāgamanamanāsravadhātau āryagotre tadanyairāryaiḥ | tacca nirmalamāryagotraṃ buddhānām
            | samaṃ vimuktisamatā śrāvakapratyekabuddhaiḥ | viśiṣṭaṃ pañcabhirviśeṣaiḥ | viśuddhiviśeṣeṇa
            savāsanakleśaviśuddhitaḥ | pariśuddhiviśeṣeṇa kṣetrapariśuddhitaḥ | kāyaviśeṣaṇa dharmakāyatayā
            | saṃbhogaviśeṣeṇa parṣanmaṇḍaleṣvavicchinnadharmasaṃbhogapravartanataḥ | karmaviśeṣeṇa
            ca tuṣitabhavanavāsādinirmāṇaiḥ sattvārthakriyānuṣṭhānataḥ | na ca tasyonatvaṃ saṃkleśapakṣanirodhe
            nādhikatvaṃ vyavadānapakṣotpāda ityeṣā pañcavidhā yogabhūmirlakṣaṇā | tayā hi tallakṣyaṃ
            lakṣaṇaṃ ca lakṣyate |</p>
         
         
         <p>vimuktiparyeṣṭau ṣaṭślokāḥ |</p>
         
         
         <p>
            padārthadehanirbhāsaparāvṛttiranāsravaḥ |<br />
            dhāturbījaparāvṛtteḥ sa ca sarvatragāśrayaḥ || Msa_11.44 ||
            </p>
         
         
         <p>bījaparāvṛtterityālayavijñānaparāvṛttitaḥ | padārthadehanirbhāsānāṃ vijñānānāṃ parāvṛttiranāsravo
            dhāturvimuktiḥ | sa ca sarvatragāśrayaḥ śrāvakapratyekabuddhagataḥ |</p>
         
         
         <p>
            caturdhā vaśitāvṛtermanasaścodgrahasya ca |<br />
            vikalpasyāvikalpe hi kṣetre jñāne 'tha karmaṇi || Msa_11.45 ||
            </p>
         
         
         <p>manasaścodgrahasya ca vikalpasya cāvṛtteḥ parāvṛtterityarthaḥ | caturdhā vaśitā bhavati
            yathākramamavikalpe kṣetre jñānakarmaṇośca |</p>
         
         
         <p>
            acalāditribhūmau ca vaśitā sā caturvidhā |<br />
            dvidhaikasyāṃ tadanyasyāmekaikā vaśitā matā || Msa_11.46 ||
            </p>
         
         
         <p>sā ceyamacalādibhūmitraye caturdhā vaśitā veditavyā | ekasyāmacalāyāṃ bhūmau dvividhā
            | avikalpe na [?] cānabhisaṃskāranirvikalpatvāt | kṣetre ca buddhakṣetrapariśodhanāt
            | tadanyasyāṃ bhūmāvekai[vai]kā vaśitā sādhumatyāṃ jñānavaśitā pratisaṃvidviśeṣalābhāt
            | dharmameghāyāṃ karmaṇyabhijñākarmaṇāmavyāghātāt |</p>
         
         
         <p>
            viditvā nairātmyaṃ dvividhamiha dhīmānbhavagataṃ<br />
            samaṃ tacca jñātvā praviśati sa tattvaṃ grahaṇataḥ |<br />
            tatastatra sthānānmanasa iha na khyāti tadapi<br />
            tadakhyānaṃ muktiḥ parama upalambhasya vigamaḥ || Msa_11.47 ||
            </p>
         
         
         <p>aparo vimuktiparyāyaḥ |</p>
         
         <span class="note"><span class="bold">MSA_Bagchi 67</span></span>
         
         <p>dvividhaṃ nairātmyaṃ viditvā bhavatrayagataṃ bodhisattvaḥ samaṃ tacca jñātvā dvividhanairātmyaṃ
            parikalpitapudgalābhāvāt parikalpitadharmābhāvāt, na tu sarva thaivābhāvataḥ | tattvaṃ
            praviśati vijñaptimātratāṃ grahaṇato grahaṇamātrametaditi | tatastatra tattvavijñaptimātrasthānānmanasastadapi
            tattvaṃ na khyāti vijñaptimātram | tadakhyānaṃ muktiḥ parama upalambhasya yo vigamaḥ
            pudgaladharmayoranupalambhāt |</p>
         
         
         <p>
            ādhāre saṃbhārādādhāne sati hi nāmamātraṃpaśyan |<br />
            paśyati hi nāmamātraṃ tatpaśyaṃstacca naiva paśyati bhūyaḥ || Msa_11.48 ||
            </p>
         
         
         <p>apara[raḥ]paryāyaḥ ādhāra iti śrutau saṃbhārāditi saṃbhṛtasaṃbhārasya pūrvasaṃbhāralābhāt
            | ādhāne satīti yoniśomanaskāre nāmamātraṃ paśyannityabhilāpamātramartharahitaṃ |
            paśyati hi nāmamātramiti vijñaptimātraṃ nāma arūpiṇaścatvāraḥ skandhā iti kṛtvā tatpaśyaṃstadapi
            bhūyo naiva paśyatyarthābhāve tadvijñaptyadarśanādityayamanupalambho vimuktiḥ |</p>
         
         
         <p>
            cittametatsadauṣṭhulyamātmadarśanapāśitam |<br />
            pravarttate nivṛttistu tadadhyātmasthitermatā || Msa_11.49 ||
            </p>
         
         
         <p>apara[raḥ] prakāraḥ cittametatsadauṣṭhulyaṃ pravartate janmasu | ātmadarśanapāśitamiti
            dauṣṭhulyakāraṇaṃ darśayati | dvividhenātmadarśanena pāśitam ataḥ sadauṣṭhulyamiti
            | nivṛttistu tadadhyātmasthiteriti tasya cittasya citta evāvasthānādālambanānupalambhataḥ
            |</p>
         
         
         <p>niḥsvabhāvatāparyeṣṭau ślokadvayam |</p>
         
         
         <p>
            svayaṃ svenātmanābhāvātsvabhāve cānavasthiteḥ |<br />
            grāhavattadā[da]bhāvācca niḥsvabhāvatvamiṣyate || Msa_11.50 ||
            </p>
         
         
         <p>svayamabhāvānniḥsvabhāvatvaṃ dharmāṇāṃ pratyayādhīnatvāt | svenātmanābhāvānniḥsvabhāvatvaṃ
            niruddhānāṃ punastenā [svenā?]tmanānutpatteḥ | svabhāva[ve] 'navasthitatvānniḥsvabhāvatvaṃ
            kṣaṇikatvādityetattrividhaṃ niḥsvabhāvatvam saṃskṛtalakṣaṇatrayānugaṃ veditavyam |
            grāhavattadabhāvācca niḥsvabhāvatvam | tadabhāvāditi svābhāvāt | yathā bālānāṃ svabhāvagrāho
            nityasukhaśucyātto[tmā] vānyena vā parikalpitalakṣaṇena tathāsau svabhāvo nāsti tasmādapi
            niḥsvabhāvatvaṃ dharmāṇāmiṣyate | ..........</p>
         
         
         <p>[niḥsvabhāvatayā siddhā uttarottaraniśrayāḥ |
            anutpannā niroddhādiśāntaprakṛtinirvṛtāḥ || Msa_11.51 ||]</p>
         
         <span class="note"><span class="bold">MSA_Bagchi 68</span></span>
         
         <p>[siddhā] niḥsvabhāvatayānutpādādayaḥ | yo hi niḥsvabhāvaḥ so 'nutpannaḥ, yo 'nutpannaḥ
            so 'nirūddhaḥ, yo 'nirūddhaḥ sa ādiśāntaḥ ya ādiśāntaḥ sa prakṛtiparinirvṛta ityevamuttarottaraniśrayairebhirniḥsvabhāvatā[di]bhirniḥsvabhāvatayānutpādādayaḥ
            siddhā bhavanti |</p>
         
         
         <p>anutpattidharmakṣāntiparyeṣṭāvāryā |</p>
         
         
         <p>
            ādau tattve 'nyatve svalakṣaṇe svayamathānyathābhāve |<br />
            saṃkleśa 'tha viśeṣe kṣāntiranutpattidharmoktā || Msa_11.52 ||
            </p>
         
         
         <p>aṣṭāsvanutpattidharmeṣu kṣāntiranutpattikadharmakṣāntiḥ | ādau saṃsārasya, na hi tasyādyutpattirasti
            | tattve 'nyatve ca pūrvapaścimānāṃ, na hi saṃsāre teṣāmeva dharmāṇāmutpattiḥ, ye
            pūrvamutpannāstadbhāvenānutpatteḥ | na cānyeṣām, apūrvaprakārānutpatteḥ | svalakṣaṇe
            parikalpitasya svabhāvasya, na hi tasya kadācidutpattiḥ | svayamanutpattau paratantrasya
            | anyathābhāve pariniṣpannasya na hi tadanyathābhāvasyotpattirasti | saṃkleśe prahīṇe,
            na hi kṣayajñānalābhinaḥ saṃkleśasyotpattiṃ punaḥ paśyanti | viśeṣe buddhadharmakāyānām,
            na hi teṣāṃ viśeṣotpattirasti | ityeteṣvanutpattidharmeṣu kṣāntiranutpattidharmoktā
            |</p>
         
         
         <p>ekayānatāparyeṣṭau sapta ślokāḥ |</p>
         
         
         <p>
            dharme nairātmyamuktīnāṃ tulyatvāt gotrabhedataḥ |<br />
            dvyāśayāpteśca nirmāṇātparyantādekayānatā || Msa_11.53 ||
            </p>
         
         
         <p>dharmatulyatvādekayānatā, śrāvakādīnāṃ dharmadhātorabhinnatvāt yātavyaṃ yānamiti kṛtvā
            | nairātmyasya tulyatvādekayānatā, śrāvakādīnāmātmābhāvatāsāmānyādyātā yānamiti kṛtvā
            | vimuktitulyatvādekayānatā, yāti yānamiti kṛtvā | gotrabhedādekayānatā | aniyataśrāvakagotrāṇāṃ
            mahāyānena niryāṇāt yānti tena yānamiti kṛtvā | dvyāśayāpte rekayānatā | buddhānāṃ
            ca sarvasattveṣvātmāśayaprāpteḥ, śrāvakāṇāṃ ca tadgotraniyatānāṃ pūrvaṃ bodhisaṃbhāracaritādanā[nāmā]tmani
            buddhāśayaprāpterabhinnasaṃtānādhimokṣalābhato buddhānubhāvena tathāgatānugrahaviśeṣapradeśalābhāya
            ityekatvāśayalābhenaikatvād buddhatacchrāvakāṇāmekayānatā | nirmāṇādekayānatā, yathoktamanekaśatakṛtvo
            'haṃ śrāvakayānena parinirvṛta iti vineyānāmarthe tathā nirmāṇasaṃdarśanāt | paryantādapyekayānatā
            yataḥ pareṇa yātavyaṃ nāsti tadyānamiti kṛtvā | buddhatvamekayānam, evaṃ tatratatra
            sūtre tena tanābhiprāyeṇaikayānatā veditavyā, na tu yānatrayaṃ nāsti |</p>
         
         <span class="note"><span class="bold">MSA_Bagchi 69</span></span>
         
         <p>kimarthaṃ punastena tenābhiprāyeṇaikayānatā buddhairdeśitā |</p>
         
         
         <p>
            ākarṣaṇārthamekeṣāmanyasaṃghāraṇāya ca |<br />
            deśitāniyatānāṃ hi saṃbuddhairekayānatā || Msa_11.54 ||
            </p>
         
         
         <p>ākarṣaṇārthamekeṣāmiti ye śrāvakagotrā aniyatāḥ | anyeṣāṃ ca saṃdhāraṇāya, ye bodhisattvagotrā
            aniyatāḥ |</p>
         
         
         <p>
            śrāvako 'niyato dvedhā dṛṣṭādṛṣṭārthayānataḥ |<br />
            dṛṣṭārtho vītarāgaścāvītarāgo 'pyasau mṛduḥ || Msa_11.55 ||
            </p>
         
         
         <p>śrāvakaḥ punaraniyato dvividho veditavyaḥ | dṛṣṭārthayānaśca yo dṛṣṭasatyo mahāyānena
            niryāti, adṛṣṭārthayānaśca yo na dṛṣṭasatyo mahāyānena niryāti | dṛṣṭārthaḥ punarvītarāgaścāvītarāgaśca
            kāmebhyaḥ | asau ca mṛdurdhandhagatiko veditavyaḥ |</p>
         
         
         <p>yo dṛṣṭārtho dvividha uktaḥ |</p>
         
         
         <p>
            tau ca labdhāryamārgasya bhaveṣu pariṇāmanāt |<br />
            acintyapariṇāmikyā upapattyā samanvitau || Msa_11.56 ||
            </p>
         
         
         <p>tau ca dṛṣṭārthau labdhasyāryamārgasya bhaveṣu pariṇāmanāt acintyapariṇāmikyā upapattyā
            samanvāgatau veditavyau | acintyo hi tasyāryamārgasya pariṇāma upapattau tasmādacintyapariṇāmikī
            |</p>
         
         
         <p>
            praṇidhānavaśādeka upapattiṃ prapadyate |<br />
            eko 'nāgāmitāyogānnirmāṇaiḥ pratipadyate || Msa_11.57 ||
            </p>
         
         
         <p>tayoścaikaḥ praṇidhānavaśādupapattiṃ gṛhṇāti yatheṣṭaṃ yo na vītarāgaḥ | eko 'nāgāmitāyogabalena
            nirmāṇaiḥ |</p>
         
         
         <p>
            nirvāṇābhiratatvācca tau dhandhagatikau matau |<br />
            punaḥ punaḥ svacittasya samudācārayogataḥ || Msa_11.58 ||
            </p>
         
         
         <p>tau ca nirvāṇābhiratatvādubhāvapi dhandhagatikau matau ciratareṇābhisaṃbodhataḥ |
            svasya śrāvakacittasya nirvitsahagatasyābhīkṣṇaṃ samudācārāt |</p>
         
         
         <p>
            so 'kṛtārtho hyabuddhe ca jāto dhyānārthamudyataḥ |<br />
            nirmāṇārthī tadāśritya parāṃ bodhimavāpnute || Msa_11.59 ||
            </p>
         
         <span class="note"><span class="bold">MSA_Bagchi 70</span></span>
         
         <p>yaḥ punarasāvavītarāgo dṛṣṭasatyaḥ so 'kṛtārthaḥ śaikṣo bhavan buddharahite kāle jāto
            dhyānārthamudyato bhavati nirmāṇārthī | tacca nirmāṇamāśritya krameṇa parāṃ bodhiṃ
            prāpnoti | tamavasthātrayasthaṃ saṃdhāyoktaṃ bhagavatā śrīmālāsūtre | śrāvako bhūtvā
            pratyekabuddho bhavati punaśca buddha iti | agnidṛṣṭānte[na] ca yadā ca pūrvaṃ dṛṣṭasatyāvasthā[stho]
            yadā buddharahite kāle svayaṃ dhyānamutpādya janmakāyaṃ tyaktvā nirmāṇakāyaṃ gṛhṇāti
            yadā ca parāṃ bodhiṃ prāpnotīti |</p>
         
         
         <p>vidyāsthānaparyeṣṭau ślokaḥ |</p>
         
         
         <p>
            vidyāsthāne pañcavidhe yogamakṛtvā sarvajñatvaṃ naiti kathaṃcitparamāryaḥ |<br />
            ityanyeṣāṃ nigrahaṇānugrahaṇāya svājñārthaṃ vā tatra karotyeva sa yogam || Msa_11.60
            ||
            </p>
         
         
         <p>pañcavidhaṃ vidyāsthānam | adhyātmavidyā hetuvidyā śabdavidyā cikitsāvidyā śilpakarmasthānavidyā
            ca | tadyadarthaṃ bodhisattvena paryeṣitavyaṃ taddarśayati | sarvajñatvaprāptyarthamabhedena
            sarvam | bhedena punarhetuvidyāṃ śabdavidyāṃ ca paryeṣate nigrahārthamanyeṣāṃ tadanadhimuktānām
            | cikitsāvidyāṃ śilpakarmasthānavidyāṃ cānyeṣāmanugrahārthaṃ tadarthikānām | adhyātmavidyāṃ
            svayamājñārtham |</p>
         
         
         <p>dhātupuṣṭiparyeṣṭau trayodaśa ślokāḥ | pāramitāparipūraṇārthaṃ ye pāramitāpratisaṃyuktā
            evaṃ manasikārā dhātupuṣṭaye bhavanti ta etābhirgāthābhirdeśitāḥ |</p>
         
         
         <p>
            hetūpalabdhituṣṭiśca niśrayatadanusmṛtiḥ |<br />
            sādhāraṇaphalecchā ca yathābodhādhimucyanā || Msa_11.61 ||
            </p>
         
         
         <p>te punarhetūpalabdhituṣṭiumanasikārāt yāvadagratvātmāvadhāraṇamanasikāraḥ | tatra
            hetūpalabdhituṣṭimanasikāra ādita eva tāvat | gotrastho bodhisattvaḥ svātmani pāramitānāṃ
            gotraṃ paśyan hetūpalabdhituṣṭyā pāramitādhātupuṣṭiṃ karoti | gotrastho 'nuttarāyāṃ
            samyaksaṃbodhau cittamutpādayatītyato 'nantaraṃ niśrayatadanusmṛtimanasikāraḥ | sa
            hi bodhisattvaḥ svātmani pāramitānāṃ saṃniśrayabhūtaṃ bodhicittaṃ samanupaśyannevaṃ
            manasikaroti niyatametāḥ pāramitāḥ paripūriṃ gamiṣyanti | tathā hyasmākaṃ bodhicittaṃ
            saṃvidyate iti | utpāditabodhicittasya pāramitābhiḥ svaparārthaprayoge sādharaṇaphalecchāmanasikāra,
            āsāṃ pāramitānāṃ parasādhāraṇaṃ vā phalaṃ bhavatvanyathā vā mā bhūdityabhisaṃskaraṇāt
            | svaparārthaṃ prayujyamāno 'saṃkleśopāyaṃ tattvārthaṃ pratividhyatītyato 'nantaraṃ
            yathābodhādhimucyanāmanasikāraḥ | evaṃ sarvatrānukamo veditavyaḥ | yathā buddhairbhagavadbhiḥ
            pāramitā abhisaṃbuddhā abhisaṃbhotsyante 'bhisaṃbudhyante ca tathāhamadhimucye ityabhisaṃskaraṇāt
            |</p>
         
         <span class="note"><span class="bold">MSA_Bagchi 71</span></span>
         
         <p>
            caturvidhānubhāvena prīyaṇākhedaniścayaḥ |<br />
            vipakṣe pratipakṣe ca pratipattiścaturvidhā || Msa_11.62 ||
            </p>
         
         
         <p>anubhāvaprīyaṇāmanasikāraścaturvidhānubhāvadarśanaprīyaṇā, caturvidhānubhāvo vipakṣaprahāṇaṃ,
            saṃbhāraparipākaḥ, svaparānugraha, āyatyāṃ vipākaphalaniḥṣyandaphaladānatā ca | sattvasvabuddhadharmaparipākamārabhyākhedaniścayamanasikāraḥ,
            sarvasattvavipratipattibhiḥ sarvaduḥkhāpattipātaiścākhedaniścayābhisaṃskaraṇāt paramabodhiprāptaye
            | vipakṣe pattipakṣe ca caturvidhapratipattimanasikāraḥ | dānādivipakṣāṇāṃ ca mātsaryādīnāṃ
            pratideśanā, pratipakṣāṇāṃ ca dānādīnāmanumodanā, tadadhipateyadharmadeśanārthaṃ ca
            buddhādhyeṣaṇā | tāsāṃ ca bodhau pariṇāmanā |</p>
         
         
         <p>
            prasādaḥ saṃpratīkṣā ca dānacchandaḥ paratra ca |<br />
            saṃnāhaḥ praṇidhānaṃ ca abhinandamanaskriyā || Msa_11.63 ||
            </p>
         
         
         <p>adhimuktibalādhānatāmārabhya pāramitādhipateyadharmārthe ca prasādamanasikāraḥ | dharmaparyeṣṭimārabhya
            saṃpratīcchanamanasikārastasyaiva dharmasyāprativahanayogena parigrahaṇatayā | da[de]śanāmārabhya
            dānacchandamanasikāro dharmasyārthasya ca prakāśanārthaṃ pareṣām | pratipattimārabhya
            saṃnāhamanasikāro dānādiparipūriye saṃnahanāt | praṇidhānamanasikārastatparipūriprāptaye[pratyaye]
            samavadhānārthaṃ | abhinandamanasikāro 'ho bata dānādipratipattyā samyak saṃpādayeyamityabhinandanāt
            | eta eva trayo manasikārā avavādānuśāsanyāṃ yojayitavyāḥ | upāyopasaṃhitakarmamanasikāraḥ
            saṃkalpaiḥ sarvaprakāradānādiprayogamanasikaraṇāt |</p>
         
         
         <p>
            śaktilābhe sadautsukyaṃ dānādau ṣaḍvidhedyanam |<br />
            paripāke 'tha pūjāyāṃ sevāyāmanukampanā || Msa_11.64 ||
            </p>
         
         
         <p>autsukyamanasikāraścaturvidhaḥ | śaktilābhe ca dānādau ṣaḍvidhe dānadāne yāvat prajñādāne
            | evaṃ śīlādiṣu ṣaḍvidheṣu | pāramitābhireva saṃgrahavastuprayogeṇa sattvaparipāke
            | pūjāyāṃ ca dānena lābhasatkārapūjayā | śeṣābhiśca pratipattipūjayā |</p>
         
         
         <p>aviparītapāramitopadeśāpa[rtha]ñcakalyāṇamitrasevāyāmautsukyamanasikāro veditavyaḥ
            | anukampāmanasikāraścaturbhirapramāṇairdānādyupasaṃhāreṇa maitrāyataḥ | mātsaryādisamavadhānena
            sattveṣu karuṇāyataḥ | dānādisamanvāgateṣu muditāyataḥ | tadasaṃkleśādhimokṣataśca
            upekṣāyataḥ</p>
         
         
         <p>
            akṛte kukṛte lajjā kaukṛtyaṃ viṣaye ratiḥ |<br />
            amitrasaṃjñā khede ca racanodbhāvanāmatiḥ || Msa_11.65 ||
            </p>
         
         <span class="note"><span class="bold">MSA_Bagchi 72</span></span>
         
         <p>hīdharmamārabhya lajjāmanaskāraḥ, akṛteṣu vā dānādiṣvaparipūrṇamithyākṛteṣu vā lajjā,
            lajjāyamānaśca pravṛttinivṛttyarthamanānuṣaṅgikaṃ kaukṛtyāyate | dhṛtimārabhya ratimanaskāro
            dānādyālambane 'vikṣepataścittasya dhāraṇāt | akhedamanaskāro dānādiprayogaparikhede
            śatrusaṃjñākaraṇāt | racanācchandamanaskāraḥ pāramitāpratisaṃyuktaśāsraracanābhisaṃskaraṇāt
            | lokajñatāmārabhya udbhāvanāmanaskārastasyaiva śāstrasya loke yathābhājanamudbhāvanābhisaṃskaraṇāt
            |</p>
         
         
         <p>
            dānādayaḥ pratisaraṇaṃ sambodhau neśvarādayaḥ |<br />
            doṣāṇāṃ ca guṇānāṃ ca pratisaṃvedanād [?]dvayoḥ || Msa_11.66 ||
            </p>
         
         
         <p>pratisaraṇamanaskāro bodhiprāptaye dānādīnāṃ pratisaraṇānneśvarādīnām, pratisaṃvinmanaskāro
            mātsaryadānādi vipakṣapratipakṣayordoṣaguṇapratisaṃvedanāt |</p>
         
         
         <p>
            cayānusmaraṇaprītirmāhārthyasya ca darśanam |<br />
            yoge 'bhilāṣo 'vikalpe taddhṛtyāṃ pratyayāgame || Msa_11.67 ||
            </p>
         
         
         <p>cayānusmaraṇaprītimanaskāro dānādyupacaye puṇyajñānasaṃbhāropacayasaṃdarśanāt | māhārthyasaṃdarśanamanaskāro
            dānādīnāṃ bodhipakṣe bhāvārthena mahābodhiprāptyarthasaṃdarśanāt | abhilāṣamanaskāraḥ
            sa punaścaturvidhaḥ | yogābhilāṣamanaskāraḥ śamathavipaśyanāyogabhāvanābhilāṣāt |
            avikalpābhilāṣamanaskāraḥ pāramitāparipūraṇārthamupāyakauśalyābhilāṣāt | dhṛtyabhilāṣamanaskāraḥ
            pāramitādhipateyadharmārthadhāraṇābhilāṣāt | pratyayābhigamābhilāṣamanaskāraḥ samyak
            praṇidhānābhisaṃskaraṇāt |</p>
         
         
         <p>
            saptaprakārāsadgrāhavyutthāne śaktidarśanam |<br />
            āścaryaṃ cāpyanāścaryaṃ saṃjñā caiva caturvidhā || Msa_11.68 ||
            </p>
         
         
         <p>saptaprakārāsadgrāhavyutthānaśaktidarśanamanaskāraḥ | saptavidho 'sadgrāhaḥ | asati
            sadgrāhaḥ, doṣavati guṇavatvagrāhaḥ, guṇavatyaguṇavatvagrāhaḥ, sarvasaṃskāreṣu ca
            nityasukhāsadgrāhau, sarvadharmeṣu cātmāsadgrāhaḥ, nirvāṇe cāśāntāsadgrāhaḥ | yasya
            pratipakṣeṇa śūnyatā [di]samādhitrayaṃ dharmoddānacatuṣṭayaṃ ca deśyate | āścarye
            caturvidhasaṃjñāmanaskāraḥ | pāramitāsūdārasaṃjñā, āyatattvasaṃjñā, pratikāranirapekṣasaṃjñā,
            vipākanirapekṣasaṃjñā ca | anāścarye 'pi caturvidha[saṃjñā]manaskāraḥ | caturvidhamanāścaryamaudarya
            āyatatve ca sati pāramitānāṃ buddhatvaphalābhinirvartanāt | asminneva ca dvaye sati
            svaparasamacittāvasthāpanāt [vasthāpanā?]tadviśiṣṭebhyaśca (<span class="bold">MSA_Bagchi 73</span>) śaru[śakrā]dibhyaḥ pūjādilābhe sati pratikāranirapekṣatā ..... [sarvalokebhyo viśiṣṭaśarīrabhoga]lābhe
            satyapi vipākanirapekṣatā |</p>
         
         
         <p>
            samatā sarvasattveṣu dṛṣṭiścāpi mahātmikā |<br />
            paraguṇapratikārasrayāśāstirnirantaraḥ || Msa_11.69 ||
            </p>
         
         
         <p>samatāmanaskāraḥ sarvasattveṣu dānādibhiḥ samatāpravṛttyabhisaṃskaraṇāt | mahātmadṛṣṭimanaskāraḥ
            sarvasattvopakāratayā pāramitāsaṃdarśanāt | pratyaya[pratyupa]kārāśaṃsanamanaskāro
            dānādiguṇapravṛttyā parebhyaḥ | āśāstimanaskāraḥ sattveṣu tristhānāśaṃsanāt pāramitānāṃ
            bodhisattvabhūminiṣṭhāyā buddhabhūminiṣṭhāyāḥ sattvāva[rthāca]raṇāśaṃsanācca | nirantaramanaskāro
            dānādibhirabadhya[ndhya]kālakaraṇābhisaṃskaraṇāt |</p>
         
         
         <p>
            buddhapraṇītānuṣṭhānādarvāgasthānacetanāt[cetanā] |<br />
            taddhānivṛddhyā sattveṣu anāmodaḥ pramodanā || Msa_11.70 ||
            </p>
         
         
         <p>samyakprayogamanaskāro 'viparītānuṣṭhānādarvāgasthānamanasikaraṇāt | anāmodamanaskāro
            dānādibhirhīyamāneṣu | pramodamanaskāro dānādibhirvardhamāneṣu sattveṣu |</p>
         
         
         <p>
            prativarṇikāyāṃ[varṇikā]bhūtāyāṃ bhāvanāyāṃ ca nārūciḥ |<br />
            nādhivāsamanaskāro vyākṛtaniyate spṛhā || Msa_11.71 ||
            </p>
         
         
         <p>arūcimanaskāraḥ pāramitāprativarṇikābhāvanāyām | rūcimanaskāro bhūtāyām | anadhivāsanāmanaskāro
            mātsaryādivipakṣavinayanābhisaṃskāraṇāt | spṛhāmanaskāro dvividhaḥ pāramitāparipūrivyākaraṇalābhaspṛhāmanaskāraḥ
            pāramitāniyatabhūmyavasthālābhaspṛhāmanaskāraśca |</p>
         
         
         <p>
            āyatyāṃ darśanādvṛtticetanā samatekṣaṇā |<br />
            agradharmeṣu vṛttyā ca agratvātmāvadhāraṇāt[dhāraṇā] || Msa_11.72 ||
            </p>
         
         
         <p>āyatyāṃ darśanādvṛttimanaskāro yātvā[yāṃ yāṃ] gatiṃ gatvā bodhisattvena satāvaśya
            karaṇīyatābhisaṃskāraṇāt | dānādīnāṃ samatekṣaṇāmanaskārastadanyairbodhisattvaiḥ sahātmanaḥ
            pāramitāsātatyakaraṇādhimokṣārtham | agratvātmāvadhāraṇamanaskāraḥ pāramitāgradharmapravṛttyā
            svātmanaḥ pradhānabhāvasaṃdarśanāt |</p>
         
         <span class="note"><span class="bold">MSA_Bagchi 74</span></span>
         
         <p>
            ete śubhamanaskārā daśapāramitānbayāḥ |<br />
            sarvadā bodhisattvānāṃ dhātupuṣṭau bhavanti hi || Msa_11.73 ||
            </p>
         
         
         <p>iti nigamanaśloko gatārthaḥ |</p>
         
         
         <p>dharmaparyeṣṭibhede dvau ślokau |</p>
         
         
         <p>
            puṣṭeradhyāśayato mahatī paryeṣṭiriṣyate dhīre |<br />
            savivāsā hyavivāsā tathaiva vaibhutvikī teṣām || Msa_11.74 ||
            </p>
         
         
         <p>
            asakāyā laghu[labdha]kāyā prapūrṇakāyā ca bodhisattvānām |<br />
            bahumānasūkṣmamānā nirmāṇā caiṣaṇābhimatā || Msa_11.75 ||
            </p>
         
         
         <p>trayodaśavidhā paryeṣṭiḥ | puṣṭitaḥ śrutādhimuktipuṣṭyā | adhyāśayato dharmamukhastrotasā
            | mahatī citta[vibhu]tvalābhinām | sabiprabāsā prathamā | avipravāsā dvitīyā | vaibhutvikī
            tṛtīyā | akāyā śrutacintāmayī dharmakāyarahitatvāt | sakāyā bhāvanāmayī adhimukticaryābhūmo
            | laghu[labdha]kāyā saptasu bhūmiṣu | paripūrṇakāyā śeṣāsu | bahumānādhimukticaryābhūmau
            | sūkṣmamānā saptasu | nirmāṇā śeṣāsu |</p>
         
         
         <p>dharmahetutvaparyeṣṭau ślokaḥ |</p>
         
         
         <p>
            rūpārūpe dharmo lakṣaṇahetustathaiva cārogyaṃ[gye] |<br />
            aiśvarye 'bhijñābhistadakṣayatve ca dhīrāṇām || Msa_11.76 ||
            </p>
         
         
         <p>rūpe lakṣaṇaheturdharmaḥ | arūpe ārogyahetuḥ kleśavyādhipraśamanāt | aiśvaryaheturabhijñābhistadakṣayatvahetuścānupadhiśeṣanirvāṇe
            'pyanupacchedāt | ata evoktaṃ brahmaparipṛcchāsūtre | caturbhirdharmaiḥ samanvāgatā
            bodhisattvā dharmaṃ paryeṣante | ratnasaṃjñayā durlabhārthena bhaiṣajyasaṃjñayā kleśavyādhipraśamanārthena
            arthasaṃjñayā avipraṇāśārthena nirvāṇasaṃjñayā sarvaduḥkhapraśamanārthena | ratnabhūtāni
            hi lakṣaṇāni śobhākaratvādatastaddhetutvāddharmaratnasaṃjñā | ārogyahetutvādbhaiṣajyasaṃjñā
            | abhijñaiścaryahetutvādarthasaṃjñā | tadakṣayahetutvānnirvāṇasaṃjñākṣayanirbhayatārthena
            |</p>
         
         
         <p>vikalpaparyeṣṭau ślokaḥ |</p>
         
         
         <p>
            abhāvabhābādhyapavādakalpa ekatvanānāsvaviśeṣakalpāḥ |<br />
            yathārthanāmābhiniveśakalpāḥ jinātmajaiḥ saṃparivarjanīyāḥ || Msa_11.77 ||
            </p>
         
         
         <p>daśavidhavikalpo bodhisattvena parivarjanīyaḥ | abhāvavikalpo yasya pratipakṣeṇāha
            | prajñāpāramitāyāmiha bodhisattvo bodhisattva eva sanniti | bhāvavikalpo yasya pratipakṣeṇāha
            | (<span class="bold">MSA_Bagchi 75</span>) bodhisattvaṃ na samanupaśyatītyevamādi | adhyāropavikalpo yasya pratipakṣeṇāha |
            rūpaṃ śāriputra svabhāvena śūnyamiti | apavādavikalpo yasya pratipakṣeṇāha | na śūnyatayeti
            | ekatvavikalpo yasya pratipakṣeṇāha | yā rūpasya śūnyatā na tadrūpamiti | nānātvavikalpo
            yasya pratipakṣeṇāha | na cānyatra śūnyatāyā rūpaṃ rūpameva śūnyatā śūnyataiva rūpamiti
            | svalakṣaṇavikalpo yasya pratipakṣeṇāha | nāmamātramidaṃ yadidaṃ rūpamiti | viśeṣavikalpo
            yasya pratipakṣeṇāha | rūpasya hi notpādo na nirodho na saṃkleśo na vyavadānamiti
            | yathānāmārthābhiniveśavikalpo yasya pratipakṣeṇāha | kṛtrimaṃ nāmetyevamādi | yathārthanāmābhiniveśavikalpaśca
            yasya pratipakṣeṇāha | tāni bodhisattvaḥ sarvanāmāni na samanupaśyatyasamanupaśyannābhiniviśate
            yathārthatayetyabhiprāyaḥ |</p>
         
         
         <p>
            iti śubhamatiretya yatnamugraṃ dvayaparyeṣitadharmatāsatattvā |<br />
            pratiśaraṇamataḥ sadā prajānāṃ bhavati guṇaiḥ sa samudravatprapūrṇaḥ || Msa_11.78
            ||
            </p>
         
         
         <p>anena nigamanaślokena paryeṣṭimāhātmyaṃ trividhaṃ darśayati | upāyamāhātmyamugravīryatayā
            saṃvṛttiparamārthasatyadharmatāparyeṣaṇataśca tattvaṃ satyamityarthaḥ | parārthamāhātmyaṃ
            pratiśaraṇībhāvāt prajānām | svārthamāhātmyaṃ ca guṇaiḥ samudravat prapūrṇatvāt |</p>
         
         
         <p>|| mahāyānasūtrālaṃkāre dharmaparyeṣṭyadhikāra ekādaśaḥ ||</p>
         
         <span class="note"><span class="bold">MSA_Bagchi 76</span></span>
         
         <p>dvādaśo 'dhikāraḥ</p>
         
         
         <p>dharmadeśanāyāṃ mātsaryapratiṣedhe ślokaḥ |</p>
         
         
         <p>
            prāṇānbhogāṃśca dhīrāḥ pramuditamanasaḥ kṛcchralabdhānasārān<br />
            sattvebhyo duḥkhitebhya satatamavasṛjantyuccadānaprakāraiḥ |<br />
            prāgevodāradharmaṃ hitakaramasakṛtsarvathaiva prajānāṃ<br />
            kṛcchre naivopalabdhaṃ bhṛśamavasṛjatāṃ vṛddhigaṃ cāvyayaṃ ca || Msa_12.1 ||
            </p>
         
         
         <p>kṛcchralabdhānapyasārān kṣayitvā[t]prāṇān bhogāṃśca bodhisattvā duḥkhitebhyaḥ kāruṇyāt
            satatasamudārairvisargairutsṛjanti prāgeva dharmaṃ yo naiva kṛcchreṇa vā bhṛśamapi
            vāvasṛjatāṃ vṛddhiṃ gacchati na kṣayaṃ |</p>
         
         
         <p>dharma nairarthakyasārthakye ślokadvayaṃ |</p>
         
         
         <p>dharmo naiva ca deśito bhagavatā pratyātmavedyo yata
            
            <p>
               ākṛṣṭā janatā ca yukta[yukti]vihitairdharmaiḥ svakīṃ dharmatāṃ<br />
               svaśāntyāsyapuṭe viśuddhivipule sādhāraṇe 'thākṣaye<br />
               lāleneva kṛpātmabhistvajagaraprakhyaiḥ samāpāditā || Msa_12.2 ||
               </p>
         </p>
         
         
         <p>tatra buddhā ajagaropamāsteṣāṃ svaśānti[śānte?]rāsyapuṭaṃ dharmakāyaḥ | viśuddhivipulaṃ
            savāsanakleśajñeyāvaraṇaviśuddhitaḥ | sādhāraṇaṃ sarvabuddhaiḥ akṣayamātyantikatvāt
            |</p>
         
         
         <p>
            tasmānnaiva nirarthikā bhavati sā yā bhāvanā yogināṃ<br />
            tasmānnaiva nirarthikā bhavati sā yā deśanā saugatī |<br />
            dṛṣṭo 'rthaḥ śrutamātrakādyadi bhavet syādbhāvanāpārthikā<br />
            aśrutvā yadi bhāvanāmanuviśet syāddeśanāpārthikā || Msa_12.3 ||
            </p>
         
         
         <p>tasmānna nirarthikā yogināṃ bhāvanā bhavati pratyātmavedyasya dharmasya tadvaśenābhigamāt
            | na nirarthikā deśanā bhavati yuktivihitairdharmaiḥ svadharmatāyāṃ janatākarṣaṇāt
            | yathā punarbhāvanā sārthikā bhaveddeśanā vā tat ślokārdhena darśayati | śeṣaṃ gatārtham
            |</p>
         
         
         <p>deśanāvibhāge ślokaḥ |</p>
         
         
         <p>
            āgamato adhigamato vibhutvato deśanāgrasatvānāṃ |<br />
            mukhato rūpātsarvā[rvataā]kāśāduccaraṇatāpi ...... || Msa_12.4 ||
            </p>
         
         
         <p>tatra vibhutvato yā mahābhūmipraviṣṭānāṃ | sarvato rūpādyā vṛkṣavāditrādibhyo 'pi
            niścarati | śeṣaṃ gatārtham |</p>
         
         <span class="note"><span class="bold">MSA_Bagchi 77</span></span>
         
         <p>deśanāsaṃpatau ślokadvayaṃ |</p>
         
         
         <p>
            viṣadā saṃdehajahā ādeyā tattvadarśikā dvividhā |<br />
            saṃpannadeśaneyaṃ vijñeyaṃ[yā] bodhisattvānāṃ || Msa_12.5 ||
            </p>
         
         
         <p>ayaṃ catuṣkārthanirdeśena ślokaḥ | yaduktaṃ brahmaparipṛcchāyāṃ | catrubhirdharmaiḥ
            samanvāgatā bodhisattvā mahādharmadānaṃ vitaranti saddharmaparigrahaṇatayā ātmanaḥ
            prajñottāpanatayā satpurūṣakarmakaraṇatayā saṃkleśavyavadānasaṃdeśanatayā ca | ekena
            hi bāhuśrutyādviṣadā deśanā bhavati | dvitīyena mahāprājñatvāt | saṃśayajahā pareṣāṃ
            saṃśayacchedāt |</p>
         
         
         <p>tṛtīyenānavadyakarmattvādādeyā | caturthena tattvadarśikā dvividhā saṃkleśalakṣaṇasya
            ca tattvasya vyavadānalakṣaṇasya ca dvābhyāṃ dvābhyāṃ satyābhyām |</p>
         
         
         <p>
            madhurā madavyapetā na ca khinnā deśanāgrasattvānāṃ |<br />
            sphuṭacitrayuktagamikā nirāmiṣā sarvagā caiva || Msa_12.6 ||
            </p>
         
         
         <p>asmindvitīye śloke madhurā pareṇākṣiptasyāparūṣavacanāt | madavyapetā stutau siddhau
            vā madānanugamanāt | akhinnā akilāsikatvāt | sphuṭā nirācāryamuṣṭitvāt kṛtsnadeśanataḥ
            | citrā apunaruktatvāt | yuktā pramāṇāviruddhatvāt | gamikāpratītapadavyañjanatvāt
            | nirāmiṣā prasannādhikārānadhi[rthi]katvāt | sarvatragā yānatrayagatatvāt |</p>
         
         
         <p>vāksaṃpattau ślokaḥ |</p>
         
         
         <p>
            adīnā madhurā sūktā pratītā viṣadā tathā [vāgjinātmaje] |<br />
            [yathārhānāmiṣācaiva pramitā viṣadā tathā] || Msa_12.7 ||
            </p>
         
         
         <p>adīnā paurī parṣatpūraṇāt | madhurā valguḥ | sūktā vispaṣṭā sunirūktākṣaratvāt | pratītā
            vijñeyā pratītābhidhānatvāt | yathārhā śravaṇīyā vineyānurūpatvāt | anāmiṣā aniḥśrita[tā]lābhasatkārāloke[raśloke]
            | pratatā[pramitā] apratikūlā parimitāyāmakhedāt | viṣadā aparyāttā |</p>
         
         
         <p>vyañjanasaṃpattau ślokadvayaṃ |</p>
         
         
         <p>
            uddeśānnirdeśāttathaiva yānānulomanāt ślākṣṇyāt |<br />
            prātītyādyāthārhānnairyāṇyādānukūlyatvāt || Msa_12.8 ||
            </p>
         
         
         <p>yuktaiḥ padavyañjanairūddeśātpramāṇāvirodhena | sahitairnirdeśāduddeśāvirodhena |
            yānānulomanādānulomikairyānatrayāvirodhena | ślākṣṇyāda[dā]nucchavikairakaṣṭaśabdatayā
            | prātītyādaupayikaiḥ (<span class="bold">MSA_Bagchi 78</span>) pratītārthatayā cārthopagamanāt | yāthārhātpratirūpairvineyānurūpatayā | nairyāṇyātpradakṣiṇairnirvāṇādhikāratayā
            | ānukūlyānnipakasyāṅgasaṃbhāraiḥ śaikṣasyāryāṣṭāṅgamārgānukūlyāt |</p>
         
         
         <p>
            vyañjanasaṃpaccaiṣā vijñeyā sarvathāgrasattvānāṃ |<br />
            ṣaṣṭyaṅgī sācintyā ghoṣo 'nantastu sugatānāṃ || Msa_12.9 ||
            </p>
         
         
         <p>ṣaṣṭyaṅgī sācintyā yā guhyakādhipatinirdeśe buddhasya ṣaṣṭyākārā vāg nirdiṣṭā | punaraparaṃ
            śāntamate tathāgatasya ṣaṣṭyākāropetā vāg niścarati snigdhā ca mṛdukā ca manojñā ca
            manoramā ca śuddhā ceti vistaraḥ | tatra snigdhā sattvādhātukuśalamūlopastambhikatvāt
            | mṛdukā dṛṣṭa eva dharme sukhasaṃsparśatvāt | manojñā svarthatvāt | manoramā suvyañjanatvāt
            | śuddhā nirūttaralokottarapṛṣṭhalabdhatvāt | vimalā sarvakleśānuśayavāsanāvisaṃyuktatvāt
            | prabhāsvarā pratītapadavyañjanatvāt | valguḥ sarvatīrthyakumatidṛṣṭividhātabalaguṇayuktatvāt
            | śravaṇīyā pratipattinairyāṇikatvāt | anantā[anelā] sarvaparapravādibhiranāchedyatvāt
            | kalā rañjikatvāt | vinītā rāgādipratipakṣatvāt | akarkaśā śikṣāprajñaptisukhopāyatvāt
            | aparūṣā tadvyatikramasaṃpanniḥsaraṇopadeśakatvāt | suvinītā yānatrayanayopadeśikatvāt
            | karṇasukhā vikṣepapratipakṣatvāt | kāyaprahṇādanakarī samādhyābāhakatvāt | cittaudvilyakarī
            vipaśyanāprāmodyāvāhaphalakatvāt | hṛdayasaṃtuṣṭikarī saṃśayacchedikatvāt | prītisukhasaṃjananī
            mithyāniścayāpakarṣikatvāt | niḥparidāhā pratipattāvavipratisāratvāt | ājñeyā saṃpannaśrutamayajñānāśrayatvāt
            | vijñeyā saṃpannacintāmayajñānāśrayatvāt | viṣpaṣṭā anācāryamuṣṭidharmavihitatvāt
            | premaṇīyānuprāptasvakārthānāṃ premakaratvāt | abhinandanīyānanuprāptasvakārthānāṃ
            spṛhaṇīyatvāt | ājñāpanīyā acintyadharmasamyagdarśikatvāt | vijñāpanīyā cintyadharmasamyagdeśikatvāt
            | yuktā pramāṇāvirūddhatvāt | sahitā yathārhavineyadeśikatvāt | punarūktadoṣajahā
            avandhyatvāt | siṃhasvaravegā sarvatīrthyasaṃtrāsakatvāt | nāgasvaraśabdā udāratvāt
            | meghasvaraghoṣā gambhīratvāt | nāgendrarutā ādeyatvāt | kinnarasaṃgītighoṣā madhuratvāt
            | kalaviṅkasvararūtaravitābhī[tī]kṣṇabhaṅguratvāt | brahmasvararutaravitā dūraṃgamatvāt
            | jīvaṃjīvakasvararutaravitā sarvasiddhipūrvaṃgamamaṅgalatvāt | devendramadhuranirghoṣā
            anatikramaṇīyatvāt | dundubhisvarā sarvamārapratyarthikavijayapūrvaṃgamatvāt | anunnatā
            stutyasaṃkliṣṭatvāt | anavanatā nindāsaṃkliṣṭatvāt | sarvaśabdānupraviṣṭā sarvavyākaraṇasarvākāralakṣaṇānupraviṣṭatvāt
            | apaśabdavigatā smṛtisaṃpramoṣe tadaniścaraṇatvāt | avikalā vineyakṛtyasarvakālapratyupasthitatvāt
            | alīnā lābhasatkārāniśritatvāt | adīnā sāvadyāpagatvāt | pramuditā akheditvāt | prasṛtā
            sarvavidyāsthānakauśalyānugatatvāt | akhilā[sakhilā] sattvānāṃ (<span class="bold">MSA_Bagchi 79</span>) tatsakalārthasaṃpādakatvāt | saritā prabandhānupacchinnatvāt | lalitā vicitrākārapratyupasthānatvāt
            | sarvasvarapūraṇī ekasvaranaikaśabdavijñaptipratyupasthāpanatvāt | sarvasattvendriyasaṃtoṣaṇī
            ekānekārthavijñaptipratyupasthānatvāt | aninditā yathāpratijñatvāt | acañcalā āgamitakālaprayuktatvāt
            | acapalā atvaramāṇavihitatvāt | sarvaparṣadanuravitā durāntikaparṣattulyaśravaṇatvāt
            | sarvākāravaropetā sarvalaukikārthadṛṣṭāntadharmapariṇāmikatvāt |</p>
         
         
         <p>deśanāmāhātmye catvāraḥ ślokāḥ |</p>
         
         
         <p>
            vācā padaiḥ suyuktairanudeśavibhāgasaṃśayacchedaiḥ |<br />
            bahulīkārānugatā hyuddhaṭitavipañcitajñeṣu || Msa_12.10 ||
            </p>
         
         
         <p>ākhyāti vācā | prajñāpayati padaiḥ suyuktaiḥ | prasthāpayati vibhājayati vivṛṇoti
            yathākramamuddeśavibhāgasaṃśayacchedaiḥ | uttānīkaroti uttānīkaraṇaṃ bahulīkārānugatā
            deśanā niścayabalādhānārthaṃ | deśayatyuddhaṭitajñeṣu | saṃprakāśayati vipañcitajñeṣu
            |</p>
         
         
         <p>
            śuddhā trimaṇḍalena hiteyaṃ deśanā hi buddhānāṃ |<br />
            doṣairvivarjitā punaraṣṭabhireṣaiva vijñeyā || Msa_12.11 ||
            </p>
         
         
         <p>śuddhā trimaṇḍaleneti | yena ca deśayati vācā padaiśca | yathā coddeśādiprakāraiḥ
            | yeṣu coddhaṭitavipañcitajñeṣu | eṣaiva ca deśanā punaraṣṭadoṣavivarjitā veditavyā
            yathākramam |</p>
         
         
         <p>
            kauśīdyamanavabodho hyavakāśasyākṛtirhyanītatvam |<br />
            saṃdehasyācchedastadvigamasyādṛḍhīkaraṇam || Msa_12.12 ||
            </p>
         
         
         <p>te punaraṣṭau doṣāḥ | kauśīdyamanavasaṃbodhaḥ avakāśasyākaraṇaṃ anītārthatvaṃ saṃdehasyācchedanā
            tadvigamasyādṛḍhīkaraṇaṃ niścayaśyetyarthaḥ |</p>
         
         
         <p>
            khedo 'tha matsaritvaṃ doṣā hyete matā kathāyāṃ hi |<br />
            tadabhāvādbuddhānāṃ nirūttarā deśanā bhavati || Msa_12.13 ||
            </p>
         
         
         <p>khedo yenābhīkṣṇaṃ na deśayet | matsaritvaṃ [matsaritvaṃ] cākṛtsnaprakāśanāt | arthasaṃpattau
            ślokadvayaṃ |</p>
         
         
         <p>
            kalyāṇo dharmo 'yaṃ hetutvādbhaktituṣṭibuddhīnāṃ |<br />
            dvividhārthaḥ sugrāhyaścaturguṇabrahmacaryavadaḥ || Msa_12.14 ||
            </p>
         
         
         <p>
            paraisādhāraṇayogakevalaṃ tridhātukakleśavihānipūrakam |<br />
            svabhāvaśuddhaṃ malaśuddhitaśca taccaturguṇabrahmavicaryamiṣyate || Msa_12.15 ||
            </p>
         
         
         <p>caturguṇabrahmacaryasaṃprakāśako dharmaḥ | ādimadhyaparyavasānakalyāṇo yathākramaṃ
            śrutacintābhāvanābhirbhaktituṣṭibuddhihetutvāt | tatra bhaktiradhimuktiḥ saṃpratyayaḥ
            tuṣṭiḥ prāmodyaṃ (<span class="bold">MSA_Bagchi 80</span>) yuktinidhyānācchakyaprāptitāṃ viditvā | buddhiḥ samāhitacittasya yathābhūtajñānaṃ
            | dvividhārtha ityataḥ svarthaḥ saṃvṛtiparamārthasatyayogāt | sugrāhya ityataḥ suvyañjanaḥ
            pratītapadavyañjanatvāt | caturguṇaṃ brahmacaryam | kevalaṃ paraisādhāraṇātvāt paripūrṇaṃ
            tridhātukleśaprahāṇaparipūraṇāt | pariśuddhaṃ svabhāvaviśuddhito 'nāsravatvāt | paryavadātaṃ
            malaviśuddhitaḥ saṃtānaviśuddhyā kṣīṇāsravāṇām |</p>
         
         
         <p>abhisaṃdhivibhāge ślokadvayam |</p>
         
         
         <p>
            avatāraṇasaṃdhiśca saṃdhirlakṣaṇato 'paraḥ |<br />
            pratipakṣābhisaṃdhiśca saṃdhiḥ pariṇatāvapi || Msa_12.16 ||
            </p>
         
         
         <p>
            śrāvakeṣu svabhāveṣu doṣāṇāṃ vinaye tathā |<br />
            abhidhānasya gāmbhīrye saṃdhireṣa caturvidhaḥ || Msa_12.17 ||
            </p>
         
         
         <p>caturvidho 'bhisaṃdhirdeśanāyāṃ buddhasya veditavyaḥ | avatāraṇābhisaṃdhirlakṣaṇābhisaṃdhiḥ
            pratipakṣābhisaṃdhiḥ pariṇāmanābhisaṃdhiśca | tatrāvatāraṇābhisaṃdhiḥ śrāvakeṣu draṣṭavyaḥ
            | śāsanāvatāraṇārthamanutrāsāya rūpādyastitvadeśanāt | lakṣaṇābhisaṃdhistriṣu parikalpitādisvabhāveṣu
            draṣṭavyo niḥsvabhāvānutpannādisarvadharmadeśanāt | pratipakṣābhisaṃdhirdoṣāṇāṃ vinaye
            draṣṭavyo yathāṣṭāvaraṇapratipakṣāgrayānasaṃbhāṣāsānuśaṃse[saṃ] gāthādvayaṃ vakṣyati
            | pariṇāmanābhisaṃdhirabhidhānagāmbhīrye draṣṭavyo yathāha |</p>
         
         
         <p>asāre sāramatayo viparyāse ca susthitāḥ |
            kleśena ca susaṃkliṣṭā labhante bodhimuttamāṃ || Msa_12.iti |</p>
         
         
         <p>ayamatrābhisaṃdhiḥ | asāre sāramataya ityavikṣepe yeṣāṃ sārabuddhiḥ pradhānabuddhirvikṣepo
            hi visāraścetasaḥ | viparyāse ca susthitā iti nityasukhaśucyātmagrāhaviparyayeṇānityādike
            viparyāse susthitā aparihāṇitaḥ | kleśena ca sa saṃkliṣṭā iti dīrghaduṣkaravyāyāmaśrameṇātyarthaṃ
            parikliṣṭāḥ |</p>
         
         
         <p>abhiprāyavibhāge ślokaḥ |</p>
         
         
         <p>
            samatārthāntare jñeyastathā kālāntare punaḥ |<br />
            pudgalasyāśaye caiva abhiprāyaścaturvidhaḥ || Msa_12.18 ||
            </p>
         
         
         <p>caturvidho 'bhiprāyaḥ | sata[ma]tābhiprāyo yadāha | ahameva sa tasminsamaye vipaśvī
            samyaksaṃbuddho 'bhūvamityaviśiṣṭadharmakāyatvāt | arthāntarābhiprāyo yadāha | niḥ
            svabhāvāḥ sarvadharmā anutpannāityevamādi ayathārūtārthatvāt | kālantarābhiprāyo yadāha
            | ye (<span class="bold">MSA_Bagchi 81</span>) sukhāvatyāṃ praṇidhānaṃ kariṣyanti te tatropapatsyanta iti kālāntareṇetyabhiprāyaḥ
            | pudgalāśayābhiprāyo yattadeva kuśalamūlaṃ kasyacitpraśaṃsate kasyacidvigarhate 'lpamātrasaṃtuṣṭasya
            vaipulyasaṃgrahāt mahāyānasūtrāntasānuśaṃsaṃ gāthādvayamupādāyāha |</p>
         
         
         <p>
            buddhe dharme 'vajñā kauśīdyaṃ tuṣṭiralpamātreṇa |<br />
            rāge māne caritaṃ kaukṛtyaṃ cāniyatabhedaḥ || Msa_12.19 ||
            </p>
         
         
         <p>
            sattvānāmāvaraṇaṃ tatpratipakṣo 'grayānasaṃbhāṣā |<br />
            sarvāntarāyadoṣaprahāṇameṣāṃ tato bhavati || Msa_12.20 ||
            </p>
         
         
         <p>
            yo granthato 'rthato vā gāthādvayadhāraṇe prayujyeta |<br />
            sa hi daśavidhamanuśaṃsaṃ labhate sattvottamo dhīmān || Msa_12.21 ||
            </p>
         
         
         <p>
            kṛtsnāṃ ca dhātupuṣṭiṃ prāmodyaṃ cottamaṃ maraṇakāle |<br />
            janma ca yathābhikāmaṃ jātismaratāṃ ca sarvatra || Msa_12.22 ||
            </p>
         
         
         <p>
            buddhaiśca samavadhānaṃ tebhyaḥ śravaṇaṃ tathāgrayānasya |<br />
            adhimuktiṃ saha buddhyā dvayamukhatāmāśubodhiṃ ca || Msa_12.23 ||
            </p>
         
         
         <p>buddhe dharme 'vajñeti pañca gāthāḥ | tatrāniyatabhedo bodhisattvānāmaniyatānāṃ mahāyānādbhedaḥ
            | agrayānasaṃbhāṣā yā mahāyānadeśanā | buddhe 'vajñāvaraṇasya pratipakṣasaṃbhāṣā |
            ahameva sa tena kālena vipaśvī samyaksaṃbuddho 'bhūvamiti | dharme 'vajñāvaraṇasya
            pratipakṣasaṃbhāṣā | iyato gaṃgānadīvālikāsamānabuddhānparyupāsya mahāyāne 'vabodha
            utpadyata iti | kauśīdyāvaraṇasya pratipakṣasaṃbhāṣā | ye sukhāvatyāṃ praṇidhānaṃ
            kariṣyanti te tatropapatsyanta iti | vimalacandraprabhasya ca tathāgatasya nāmadheyagrahaṇamātreṇa
            niyato bhavatyanuttarāyāṃ samyaksaṃbodhāviti | alpamātrasaṃtuṣṭyāvaraṇasya pratipakṣasaṃbhāṣā
            | yatra bhagavān kvaciddānādi vivarṇayati anyatra varṇitavān | rāgacaritasya cāvaraṇasya
            pratipakṣasaṃbhāṣā | yatra bhagavān buddhakṣetravibhūtiṃ varṇayati | mānacaritasyāvaraṇasya
            pratipakṣasaṃbhāṣā | yatra bhagavān kasyacid buddhasyādhikāṃ saṃpattiṃ varṇayati |
            kaukṛtyāvaraṇasya pratipakṣasaṃbhāṣā | ye buddhabodhisattveṣva[ṣvapa]kāraṃ kariṣyanti
            te sarve svargopagā bhaviṣyantīti | aniyatabhedasyāvaraṇasya pratipakṣasaṃbhāṣā |
            mahāśrāvakāṇāṃ buddhatve vyākaraṇadeśanā ekayānadeśanā ca | kṛtsnadhātupuṣṭiḥ sarvamahāyānādhiṣṭhānāya
            dhātupuṣṭistadāvaraṇavigamāt sarvatra mahāyāne 'dhimuktilābhataḥ | dvayamukhatā samādhimukhatā
            dhāraṇīmukhatā ca | dṛṣṭe dharme dvividho 'nuśaṃsaḥ sāṃparāyike 'ṣṭavidhaḥ krameṇottarottaraviśeṣalābhādveditavyaḥ
            |</p>
         
         <span class="note"><span class="bold">MSA_Bagchi 82</span></span>
         
         <p>deśanānuśaṃseślokaḥ |</p>
         
         
         <p>
            iti suga[ma]tirakhedavān kṛpāluḥ prathitayaśāḥ suvidhijñatāmupetaḥ |<br />
            bhavati sukathiko hi bodhisattvastapati jane kathitairyathaiva sūryaḥ || Msa_12.24
            ||
            </p>
         
         
         <p>pañcabhiḥ kāraṇaiḥ sukathikatvaṃ | sūryavatpratapanaṃ cānuśaṃsaḥ | lokāvarjanato bahumatatvāt
            | pañca kāraṇāni sukathikatvasya yenāviparītaṃ darśayati abhīkṣṇaṃ nirāmiṣacitta ādeyavākyavineyānurūpaṃ
            ca |</p>
         
         
         <p>|| mahāyānasūtrālaṃkāre deśanādhikāro dvādaśaḥ ||</p>
         
         <span class="note"><span class="bold">MSA_Bagchi 83</span></span>
         
         <p>trayodaśo 'dhikāraḥ</p>
         
         
         <p>pratipattivibhāge ṣaṭ ślokāḥ |</p>
         
         
         <p>
            dvedhā nairātmyamājñāya dhīmān pudgaladharmayoḥ |<br />
            dvayamithyātvasamyaktvaṃ vivarjyeta trayeṇa hi || Msa_13.1 ||
            </p>
         
         
         <p>yathārthamājñāya dharmamājñāya dharmānudharmapratipanno bhavati sāmīcīpratipanno 'nudharmacārī
            tatsaṃdarśayati | tatra dvidhā pudgaladharma nairātmyajñānaṃ grāhyagrāhakābhāvataḥ
            | dvayamithyātvasamyakttvaṃ vivarjyaṃ trayaṃ | abhāve ca śūnyatāsamādhiḥ parikalpitasya
            svabhāvasya | bhāve cāpraṇīhitānimittau paratantraniṣpannayoḥ svabhāvayoḥ | etatsamādhitrayaṃ
            laukikaṃ na mithyātvaṃ lokottarajñānāvāhanāt | na samyaktvamalokottaratvāt |</p>
         
         
         <p>
            arthajñaḥ sarvadharmāṇāṃ vetti kolasamānatāṃ |<br />
            śrutatuṣṭiprahāṇāya dharmajñastena kathyate || Msa_13.2 ||
            </p>
         
         
         <p>evamarthajñaḥ sarvadharmāṇāṃ sūtrādīnāṃ kolopamatāṃ jānāti | śrutamātrasaṃtuṣṭiprahāṇāya
            tena dharmajño bhavati |</p>
         
         
         <p>
            pārthagjanena jñānena pratividhya dvayaṃ tathā |<br />
            tajjñānapariniṣpattāvanudharmaṃ prapadyate || Msa_13.3 ||
            </p>
         
         
         <p>etena dvividhena pārthagjanenārthadharmajñānena dvayaṃ nairātmyabhāvaṃ pratividhya
            yathākramaṃ [nairātmyaṃ tathā pratividhya yathoktaṃ] tasya jñānasya pariniṣpattyarthaṃ
            pratipadyate | evamanudharmaṃ pratipadyate |</p>
         
         
         <p>
            tato jñānaṃ sa labhate lokottaramanuttaraṃ |<br />
            ādibhūmau samaṃ sarvairbodhisattvaistadātmabhiḥ || Msa_13.4 ||
            </p>
         
         
         <p>tato jñānaṃ sa labhate lokottaramanuttaramiti | viśiṣṭatarayānābhāvāt | ādibhūmau
            pramuditāyāṃ bhūmau samaṃ sarvairbodhisattvaistadātmabhiriti tadbhūmikairevaṃ sāmīcīpratipanno
            bhavati tadbhūmikabodhisattvasamatayā |</p>
         
         
         <p>
            kṛtvā darśanajñeyānāṃ[heyānāṃ] kleśānāṃ sarvasaṃkṣayam |<br />
            jñeyāvaraṇajñānāyā[hānāya] bhāvanāyāṃ prayujyate || Msa_13.5 ||
            </p>
         
         <span class="note"><span class="bold">MSA_Bagchi 84</span></span>
         
         <p>śloko gatārthaḥ |</p>
         
         
         <p>
            vyavasthānavikalpena jñānena sahacāriṇā |<br />
            anudharmaṃ caratyevaṃ pariśiṣṭāsu bhūmiṣu || Msa_13.6 ||
            </p>
         
         
         <p>śeṣeṇānudharmacāritvaṃ darśayati | vyavasthānāvikalpeneti bhūmivyavasthānajñānenāvikalpena
            ca | sahacāriṇetyanusaṃbaddhacāriṇā anyonyanairantaryeṇa | etena ślokadvayenānudharmacāritvaṃ
            darśitaṃ |</p>
         
         
         <p>pratipattāvapramādakriyāyāṃ catvāraḥ ślokāḥ |</p>
         
         
         <p>
            sulābho 'tha svadhiṣṭhānaḥ subhūmiḥ susahāyakaḥ |<br />
            suyogo guṇavān deśo yatra dhīmān prapadyate || Msa_13.7 ||
            </p>
         
         
         <p>caturbhiścakrairapramādakriyāṃ darśayati pratirūpadeśavāsādibhiḥ | tatrānena ślokena
            pratirūpadeśavāsaṃ darśayati | sulābhaścīvarapiṇḍapātādīnāṃ jīvitapariṣkārāṇāmakṛcchreṇa
            lābhāt | svadhiṣṭhāno durjanairdasyuprabhṛtibhiranadhiṣṭhitatvāt | subhūmirārogyabhūmitvāt
            | susahāyakaḥ sabhāgaśīladṛṣṭisahāyakatvāt | suyogo divālpākīrṇābhilāpakatvāt rātrau
            cālpaśabdādikatvāt |</p>
         
         
         <p>
            bahuśruto dṛṣṭasatyo vāgmī samanukampakaḥ |<br />
            akhinno bodhisattvaśca jñeyaḥ satpurūṣo mahān || Msa_13.8 ||
            </p>
         
         
         <p>anena dvitīyena satpurūṣaṃ darśayati | āgamādhigamavākkaraṇanirāmiṣacittākilāsitvaguṇayogāt
            |</p>
         
         
         <p>
            svālambanā musaṃbharā [susaṃstabdhā] subhāvanaiva [supāyācaiva?] deśitā |<br />
            suniryāṇaprayogā ca ātmasamyakpradhānatā || Msa_13.9 ||
            </p>
         
         
         <p>anena tṛtīyena yoniśomanaskārasaṃgṛhītamātmanaḥ samyakpraṇīdhānatāṃ darśayati | saddharmālambanatayā
            susaṃbhṛtasaṃbhāratayā śamathādinimittānāṃ kālena kālaṃ bhāvanātayā alpamātrāsaṃtuṣṭitayā
            satyuttarakaraṇīye sātatyasatkṛtyaprayogatayā ca |</p>
         
         
         <p>
            rateḥ kṣaṇopapatteśca ārogyasyāpi kāraṇaṃ |<br />
            samādhervicayasyāpi pūrve hi kṛtapuṇyatā || Msa_13.10 ||
            </p>
         
         
         <p>anena caturthena pūrvakṛtapuṇyatāṃ pañcavidhena hetutvena darśayati | ratihetutvena
            yataḥ pratirūpadeśavāse 'bhiramate | kṣaṇopapattihetutvena yataḥ satpurūṣāyāśrayaṃ
            labhate | (<span class="bold">MSA_Bagchi 85</span>) ārogyasamādhiprajñāhetutvena ca yata ātmanaḥ samyakpraṇidhānaṃ sampadyate |</p>
         
         
         <p>kleśata eva kleśaniḥsaraṇe ślokāstrayaḥ |</p>
         
         
         <p>
            dharmadhātuvinirmukto yasmāddharmo na vidyate |<br />
            tasmādrāgādayasteṣāṃ buddhairniḥsaraṇaṃ matāḥ || Msa_13.11 ||
            </p>
         
         
         <p>yaduktaṃ bhagavatā | nāhamanyatra rāgādrāgasya niḥsaraṇaṃ vadāmyevaṃ dveṣānmohāditi
            | tatrābhisaṃdhiṃ darśayati | yasmāddharmadhātuvinirmukto dharmo nāsti dharmatāvyatirekeṇa
            dharmābhāvāt | tasmādrāgādidharmatāpi rāgādyākhyāṃ labhate sa ca niḥsaraṇaṃ rāgādīnāmityevaṃ
            tatrābhisaṃdhirveditavyaḥ |</p>
         
         
         <p>
            dharmadhātuvinirmukto yasmāddharmo na vidyate |<br />
            tasmātsaṃkleśanirdeśe sa saṃvid[saṃdhira] dhīmatāṃ mataḥ || Msa_13.12 ||
            </p>
         
         
         <p>yaduktaṃ | avidyā ca bodhiścaikamiti | tatrāpi sakleśanirdeśe sa evābhisaṃdhiḥ | avidyā
            bodhidharmatā syāttadupacārāt |</p>
         
         
         <p>
            yatastāneva rāgādīnyoniśaḥ pratipadyate |<br />
            tato vimucyate tebhyastenaiṣāṃ niḥsṛtistataḥ || Msa_13.13 ||
            </p>
         
         
         <p>tāneva rāgādīnyoniśaḥ pratipadyamānastebhyo vimucyate tasmātparijñātāsta eva teṣāṃ
            niḥsaraṇaṃ bhavatītyayamatrābhisaṃdhiḥ |</p>
         
         
         <p>śrāvakapratyekabuddhamanasikāraparivarjane ślokadvayaṃ |</p>
         
         
         <p>
            na khalu jinasutānāṃ bādhakaṃ duḥkhamugraṃ<br />
            narakabhavanavāsaiḥ sattvahetoḥ kathaṃcit |<br />
            śamabhavaguṇadoṣapreritā hīnayāne<br />
            vividhaśubhavikalpā bādhakā dhīmatāṃ tu || Msa_13.14 ||
            </p>
         
         
         <p>
            na khalu narakavāso dhīmatāṃ sarvakālaṃ<br />
            vimalavipulabodherantarāyaṃ karoti |<br />
            svahitaparamaśītastvanyayāne vikalpaḥ<br />
            paramasukhavihāre 'pyantarāyaṃ karoti || Msa_13.15 ||
            </p>
         
         
         <p>anayoḥ ślokayorekasya dvitīyaḥ sādhakaḥ | ubhau gatārthau |</p>
         
         
         <p>niḥsvabhāvatāprakṛtipariśuddhitrāsapratiṣedhe catvāraḥ ślokāḥ |</p>
         
         <span class="note"><span class="bold">MSA_Bagchi 86</span></span>
         
         <p>
            dharmābhāvopalabdhiśca niḥsaṃkleśaviśuddhitā |<br />
            māyādisadṛśī jñeyā ākāśasadṛśī tathā || Msa_13.16 ||
            </p>
         
         
         <p>
            yathaiva citre vidhivadvicitrite natonnataṃ nāsti ca dṛśyate 'tha ca |<br />
            abhūtakalpe 'pi tathaiva sarvathā dvayaṃ sadā nāsti sa dṛśyate 'tha ca || Msa_13.17
            ||
            </p>
         
         
         <p>
            yathaiva toye luti[ṭi]te prasādite na jāyate sā punaracchatānyataḥ |<br />
            malāpakarṣastu sa tatra kevalaḥ svacittaśuddhau vidhireṣa eva hi || Msa_13.18 ||
            </p>
         
         
         <p>
            mataṃ ca cittaṃ prakṛtiprabhāsvaraṃ sadā tadāgantukadoṣadūṣitaṃ |<br />
            na dharmatācittamṛte 'nyacetasaḥ prabhāsvaratvaṃ prakṛtau vidhīyate || Msa_13.19 ||
            </p>
         
         
         <p>dharmābhāvaśca dharmopalabdhiśceti trāsasthānaṃ niḥsaṃkleśatā ca dharmadhātoḥ prakṛtyā
            viśuddhatā ca paścāditi trāsasthānaṃ bālānāṃ | tadyathākramaṃ māyādisādṛśyenākāśasādṛśyena
            ca prasādhayaṃstatastrāsaṃ pratiṣedhayati | tathā citre natonnatasādṛśyena luti[ṭi]taprasāditatoyasādṛśyena
            ca yathākramaṃ | caturthena ślokena toyasādharmyaṃ citte pratipādayati | yathā toyaṃ
            prakṛtyā prasannamāgantukena tu kāluṣyeṇa luti[ṭi]taṃ bhavatyevaṃ cittaṃ prakṛtyā
            prabhāsvaraṃ matamāgantukaistu dauṣairdūṣitamiti | na ca dharmatācittādṛte 'nyasya
            cetasaḥ paratantralakṣaṇasya prakṛtiprabhāsvaratvaṃ vidhīyate | tasmāccittatathataivātra
            cittaṃ veditavyaṃ |</p>
         
         
         <p>rāgajāpattipratiṣedhe catvāraḥ ślokāḥ |</p>
         
         
         <p>
            bodhisattvasya sattveṣu prema majjagataṃ mahat |<br />
            yathaikaputrake tasmātsadā hitakaraṃ matam || Msa_13.20 ||
            </p>
         
         
         <p>
            sattveṣu hitakāritvannaityāpattiṃ sa rāgajāṃ |<br />
            dveṣo virudyate tvasya sarvasattveṣu satpathā[sarvathā] || Msa_13.21 ||
            </p>
         
         
         <p>
            yathā kapotī svasutātivatsalā svabhāvakāṃstānupaguhya tiṣṭhati |<br />
            tathāvidhāyāṃ pratigho virudhyate suteṣu tadvatsakṛpe 'pi dehiṣu || Msa_13.22 ||
            </p>
         
         
         <p>
            maitrī yataḥ pratighacittamato viruddhaṃ<br />
            śāntiryato vyasanacittamato viruddhaṃ |<br />
            artho yato nikṛticittamato viruddhaṃ<br />
            lhādo yataḥ pratibhayaṃ na[ca] tato viruddhaṃ || Msa_13.23 ||
            </p>
         
         
         <p>yatsattveṣu bodhisattvasya prema so 'tra rāgo 'bhipretastatkṛtāmāpattiṃ teṣāṃ pratiṣedhayati
            | sattvahitakriyāhetutvāt | kapotīmudāharati tabdahurāgatvāt apatyasnehādhimātratayā
            (<span class="bold">MSA_Bagchi 87</span>) sakṛpe bodhisattve dehiṣu sattveṣu pratigho virudhyate | bodhisattvānāṃ sattveṣu
            maitrī bhavati vyasanaśāntiḥ arthadānaṃ lhādaśca prītyutpādāt | yata ime maitryādayastata
            eva pratighacittaṃ viruddhaṃ | tatpūrvakāṇi ca vyasanacittādīni |</p>
         
         
         <p>pratipattibhede pañca ślokāḥ |</p>
         
         
         <p>
            yathāturaḥ subhaiṣajye saṃsāre pratipadyate |<br />
            āture ca yathā vaidyaḥ sattveṣu pratipadyate || Msa_13.24 ||
            </p>
         
         
         <p>
            aniṣpanne yathā ceṭe svātmani pratipadyate |<br />
            vaṇigyathā punaḥ paṇye kāmeṣu pratipadyate || Msa_13.25 ||
            </p>
         
         
         <p>
            yathaiva rajako vastre karmaṇe pratipadyate |<br />
            pitā yathā sute bāle sattvāheṭhe prapadyate || Msa_13.26 ||
            </p>
         
         
         <p>
            agnyarthī vādharāraṇyāṃ sātatye pratipadyate |<br />
            vaiśvāsiko vāniṣpanne adhicitte prapadyate || Msa_13.27 ||
            </p>
         
         
         <p>
            māyākāra iva jñeye prajñayā pratipadyate |<br />
            pratipattiryathā yasmin bodhisattvasya sā matā || Msa_13.28 ||
            </p>
         
         
         <p>yathā yasminpratipadyate tadabhidyotayati | yatheti subhaiṣajyādiṣvivāturādayaḥ |
            yatreti saṃsārādiṣu pratisaṃkhyāya saṃsāraniṣevaṇāt | kāruṇyena kleśāturasattvāparityāgāt
            | svapraṇihitatvacittakaraṇāt | dānādipāramitābhiśca yathākramaṃ bhogavṛddhinayanāt
            | kāyādikarmapariśodhanāt | sattvāpakārākopāt | kuśalabhāvanānirantarābhiyogāt | samādhyanāsvādanāt
            | jñeyāviparyāsācca |</p>
         
         
         <p>pratipattitrimaṇḍalapariśuddhau ślokaḥ |</p>
         
         
         <p>
            iti satatamudārayuktavīryo dvayaparipācanaśodhane suyuktaḥ |<br />
            paramavimalanirvikalpaguddhyā vrajati sa siddhimanuttamāṃ krameṇa || Msa_13.29 ||
            </p>
         
         
         <p>iti nirvikalpena dharma nairātmyajñānena pratipattuḥ pratipattavyasya pratipatteścāvikalpanā
            trimaṇḍalapariśuddhirveditavyā | dvayaparipācanaśodhaneṣu [su]yukta iti sattvānāmātmanaśca
            |</p>
         
         
         <p>|| mahāyānasūtrālaṃkāre pratipattyadhikārastrayodaśaḥ ||</p>
         
         <span class="note"><span class="bold">MSA_Bagchi 88</span></span>
         
         <p>caturdaśo 'dhikāraḥ</p>
         
         
         <p>avavādānuśāsanīvibhāge ślokā ekapañcāśat |</p>
         
         
         <p>
            kalpāsaṃkhyeyaniryāto hyadhimuktiṃ vivardhayan |<br />
            saṃpūrṇaḥ kuśalairdharmaiḥ sāgaro vāribhiryathā || Msa_14.1 ||
            </p>
         
         
         <p>adhimuktiṃ vivardhayannityadhimātrāvasthānayanāt | śeṣaṃ gatārtham |</p>
         
         
         <p>
            tathā saṃbhṛtasaṃbhāro hyādiśuddho jinātmajaḥ |<br />
            suvijñaḥ kalpa[lya]cittaśca bhāvanāyāṃ prayujyate || Msa_14.2 ||
            </p>
         
         
         <p>ādiśuddho bodhisattvasaṃvarapariśodhanānmahāyāne dṛṣṭiṛjju[ju]karaṇāccāviparītārthagrahaṇataḥ
            | suvijño bahuśrutatvāt | kalpa[lya]citto vinivaraṇatvāt |</p>
         
         
         <p>
            dharmastrotasi buddhebhyo 'vavādaṃ labhate tadā |<br />
            vipulaṃ śamathajñānavaipulyagamanāya hi || Msa_14.3 ||
            </p>
         
         
         <p>śloko gatārthaḥ |</p>
         
         
         <p>
            tataḥ sūtrādike dharme so 'dvayārthavibhāvake |<br />
            sūtrādināmni bandhīyāccittaṃ prathamato yatiḥ || Msa_14.4 ||
            </p>
         
         
         <p>
            tataḥ padaprabhedeṣu vicaredanupūrvaśaḥ |<br />
            vicārayettadarthāṃśca pratyātmayoniśaśca saḥ || Msa_14.5 ||
            </p>
         
         
         <p>avadhṛtya ca tānarthāndharme saṃkalayetpunaḥ
            tataḥ kuryātsamāśāstiṃ tadarthādhigamāya saḥ || Msa_14.6 ||</p>
         
         
         <p>sūtrageyādike dharme yatsūtrādināma daśabhūmikamityevamādi tatra cittaṃ prathamato
            badhnīyāt | ebhistribhiḥ ślokaiḥ ṣaṭ cittānyupadiṣṭāni | mūlacittamanucaracittaṃ vicāraṇācittamavadhāraṇācittaṃ
            saṃkalanacittamāśāsticittaṃ ca | tatra mūlacittaṃ yatsūtrādīnāṃ dharmāṇāṃ nāmālambanaṃ
            | avavādaṃ śrutvā svayaṃ vā kalpayitvā | tadyathānityaṃ duḥkhaṃ śūnyamanātmyaṃ ya
            yoniśo na cetyādi | anucaracittaṃ yena sūtrādīnāṃ nāmata ālambitānāṃ padaprabhedamanugacchati
            | vicāraṇācittaṃ yenārthaṃ vyañjanaṃ ca vicārayati | tatrārthaṃ caturbhirākārairvicārayati
            gaṇanayā tulanayā mīmāṃsayā pratyavekṣaṇayā ca | tatra gaṇanā saṃgrahaṇaṃ tadyathā
            rūpaṃ daśāyatanānyekasya ca pradeśo vedanā ṣaḍ vedanākāyā ityevamādi | tulanā saṃkhyāvato
            (<span class="bold">MSA_Bagchi 89</span>) dharmasya śamalakṣa[ṇa?]grahaṇamanādhyāropānapavādataḥ | mīmāṃsā pramāṇaparīkṣa
            | pratyavekṣaṇāgaṇitatulitamīmāṃsitasyārthasyāvalokanaṃ | vyañjanaṃ dvābhyāmākārābhyāṃ
            vicārayati | sārthatathā[yā] ca samastānāṃ vyañjanānāṃ nirarthatayā ca vyastānāṃ |
            avadhāraṇācittaṃ yena yathānucaritaṃ vicāritaṃ vā tannimittamavadhārayati | saṃkalanacittaṃ
            tadyathā vicāritamarthaṃ mūlacitte saṃkṣipyaparipiṇḍitākāraṃ vartate | āśāsticittaṃ
            yadarthaṃ prayukto bhavati samā[dhyarthaṃ vā?] tatparipūryarthaṃ vā śrāmaṇyaphalārthaṃ
            vā bhūmipraveśārthaṃ vā viśeṣagamanārthaṃ vā tacchandasahagataṃ vartate | cittameva
            hyālambanapratibhāsaṃ vartate na cittādanyadālambanamastīti jānato vā cittamātramajānato
            vā cittamevālambanaṃ nānyat | iti ṣaḍvidhaṃ cittamālambanaṃ vyavasthāpyate |</p>
         
         
         <p>
            eṣeta pratyavekṣeta manojalpaiḥ prabandhataḥ |<br />
            nirjalpaikarasaiścāpi manaskārairvicārayet || Msa_14.7 ||
            </p>
         
         
         <p>
            jñeyaḥ śamathamārgo 'sya dharmanāma ca piṇḍitaṃ |<br />
            jñeyo vipaśyanāmārgastadarthānāṃ vicāraṇā || Msa_14.8 ||
            </p>
         
         
         <p>
            yuganaddhaśca vijñeyo mārgastatpiṇḍitaṃ punaḥ |<br />
            līnaṃ cittasya gṛhṇīyāduddhataṃ śamayetpunaḥ || Msa_14.9 ||
            </p>
         
         
         <p>śa[sa]maprāptamupekṣeta tasminnālambane punaḥ
            sātatyenātha satkṛtya sarvasminyojayetpunaḥ || Msa_14.10 ||</p>
         
         
         <p>ebhiścaturbhiḥ ślokairekādaśa manaskārā upadiṣṭāḥ | savitarkaḥ savicāraḥ | avitarko
            vicāramātraḥ | avitarko 'vicāraḥ | śamathamanaskāraḥ | vipaśyanā manaskāraḥ | yuganaddhamanaskāraḥ
            | [pragrahanimittamanaskāraḥ] śamathanimittamanaskāraḥ | upekṣānimitta manaskāraḥ
            | sātatyamanaskāraḥ | satkṛtyamanaskāraśca |</p>
         
         
         <p>
            nibadhyālambane cittaṃ tatpravedhaṃ[vāhaṃ] na vikṣipet |<br />
            avagamyāśu vikṣepaṃ tasmin pratiharetpunaḥ || Msa_14.11 ||
            </p>
         
         
         <p>
            pratyātmaṃ saṃkṣipeccittamuparyupari buddhimān |<br />
            tataścara [da]mayeccittaṃ samādhau guṇadarśanāt || Msa_14.12 ||
            </p>
         
         
         <p>
            aratiṃ śamayettasminvikṣepadoṣadarśanāt |<br />
            abhidhyādaurmanasyādīnvyutthitān śamayettathā || Msa_14.13 ||
            </p>
         
         
         <p>
            tataśca sābhisaṃskārāṃ citte svarasavāhitāṃ |<br />
            labhetānabhisaṃskārān [rāṃ] tadbhyāsātpunaryatiḥ || Msa_14.14 ||
            </p>
         
         <span class="note"><span class="bold">MSA_Bagchi 90</span></span>
         
         <p>ebhiścaturbhiḥ ślokairnavākārayā cittasthityā sthityupāya upadiṣṭaḥ | cittaṃ sthāpayati
            saṃsthāpayati avasthāpayati upasthāpayati damayati śamayati vyupaśamayatyekotīkaroti
            cittaṃ samādaghātīti navākārāḥ |</p>
         
         
         <p>
            tataḥ sa tanukāṃ labdhvā praśrabdhiṃ kāyacetasoḥ |<br />
            vijñeyaḥ samanaskāraḥ punastān[stāṃ]sa vivardhayan || Msa_14.15 ||
            </p>
         
         
         <p>
            vṛddhidūraṃgamatvena maulīṃ sa labhate sthitiṃ |<br />
            tāṃ śodhayannabhijñārthameti karmaṇyatāṃ parāṃ || Msa_14.16 ||
            </p>
         
         
         <p>
            dhyāne 'bhijñābhinirhārāllokadhātūnsa gacchati |<br />
            pūjārthamaprameyāṇāṃ buddhānāṃ śravaṇāya ca || Msa_14.17 ||
            </p>
         
         
         <p>
            aprameyānupāsyāsau buddhānkalpairameyagaiḥ |<br />
            karmaṇyatāṃ parāmeti cetasastadupāsanāt || Msa_14.18 ||
            </p>
         
         
         <p>iti karmaṇyatāṃ parāṃ dhyāne iti saṃbandhanīyaṃ | kalpairameyagairityaprameyasaṃkhyāgataiḥ
            | śeṣameṣāṃ ślokānāṃ gatārthaṃ |</p>
         
         
         <p>
            tato 'nuśaṃsāna labhate pañca śuddhaiḥ sa pūrvagān |<br />
            viśuddhibhājanatvaṃ ca tato yāti niruttaraṃ || Msa_14.19 ||
            </p>
         
         
         <p>
            kṛtsnādausvalpa[dauṣṭhulya]kāyo hi dravate 'sya pratikṣaṇaṃ |<br />
            āpūryate ca praśrabdhyā kāyacittaṃ samantataḥ || Msa_14.20 ||
            </p>
         
         
         <p>
            aparicchinnamābhāsaṃ dharmāṇāṃ vetti sarvataḥ |<br />
            akalpitāni saṃśuddhau nimittāni prapaśyati || Msa_14.21 ||
            </p>
         
         
         <p>
            prapūrau ca viśuddhau ca dharmakāyasya sarvathā |<br />
            karoti satataṃ dhīmānevaṃ hetuparigrahaṃ || Msa_14.22 ||
            </p>
         
         
         <p>tataḥ śuddheḥ pūrvaṃgamānpañcānuśaṃsān labhate | śuddheriti śuddhyāśayabhūmeḥ | teṣāṃ
            ca lābhādviśuddhibhājanatvaṃ prāpnoti | nirūttaraṃ yānānantaryāt[nuttaryāt] | prapūrau
            ca viśuddhau ca dharmakāyasyeti daśamyāṃ bhūmau paripūrirbuddhabhūmau viśuddhiḥ |
            eteṣāṃ pañcānāmanuśaṃsānāṃ trayaḥ śamathapakṣā dvau vipaśyanāpakṣau veditavyau | ato
            yāvallaukikaḥ samudāgamaḥ |</p>
         
         
         <p>
            tataścāsau tathābhūto bodhisattvaḥ samāhitaḥ |<br />
            manojalpādvinirmuktān sarvārthānna prapaśyati || Msa_14.23 ||
            </p>
         
         <span class="note"><span class="bold">MSA_Bagchi 91</span></span>
         
         <p>
            dharma[rmā]lokasya vṛdhdyartha vīryamārabhate dṛḍhaṃ |<br />
            dharmālokavivṛdhdyā ca cittamātre 'vatiṣṭhate || Msa_14.24 ||
            </p>
         
         
         <p>
            sarvārthapratibhāsatvaṃ tataścitte prapaśyati |<br />
            prahīno grāhyani[vi]kṣepastadā tasya bhavatyasau || Msa_14.25 ||
            </p>
         
         
         <p>
            tato grāhakavikṣepaḥ kevalo 'syāvaśiṣyate |<br />
            ānantaryasamādhiṃ ca spṛśatyāśu tadā punaḥ || Msa_14.26 ||
            </p>
         
         
         <p>ata ūrdhvaṃ nirvedhabhāgīyāni | tathābhūto bodhisattvaḥ samāhitacitto manojalpādvinirmuktān
            sarvadharmānna paśyati svalakṣaṇasāmānyalakṣaṇākhyānmanojalpamātrameva khyāti | sāsyoṣmagatāvasthā
            | ayaṃ sa āloko yamadhikṛtyoktaṃ kṣāranadyām | āloka iti dharmanidhyānakṣānteretadadhivacanamiti
            | sa tasyaiva dharmālokasya vivṛdhdyarthamāsthitakriyayā dṛḍhaṃ vīryamārabhate | sāsya
            mūrdhāvasthā | dharmālokavivṛdhdyā ca cittamātre 'vatiṣṭhate | cittametaditi prativedhāt
            | tataścitta eva sarvārthapratibhāsatvaṃ paśyati | na cittādanyamarthaṃ | tadā cāsya
            grāhyavikṣepaḥ prahīno bhavati | grāhakavikṣepaḥ kevalo 'vaśiṣyate | sāsya kṣāntyavasthā
            | tadā ca kṣipramānantaryasamādhiṃ spṛśati | sāsya laukikāgradharmāvasthā | kena kāraṇena
            sa ānantarya ucyate |</p>
         
         
         <p>
            yato grāhakavikṣepo hīyate tadanantaraṃ |<br />
            jñeyānyuṣmagatādīni etāni hi yathākramaṃ || Msa_14.27 ||
            </p>
         
         
         <p>ityetānyuṣmagatādīni nirvedhabhāgīyāni |</p>
         
         
         <p>
            dvayagrāhavisaṃyuktaṃ lokottaramanuttaraṃ |<br />
            nirvikalpaṃ malāpetaṃ jñānaṃ sa labhate punaḥ || Msa_14.28 ||
            </p>
         
         
         <p>ataḥ pareṇa darśanamārgāvasthā | dvayagrāhavisaṃyuktaṃ grāhyagrāhagrāhakagrāhavisaṃyogāt
            | anuttaraṃ yānānantaryeṇa[nuttaryeṇa] | nirvikalpaṃ grāhyagrāhakavikalpavisaṃyogāt
            | malāpetaṃ darśanajñe[he]yakleśaprahāṇāt | etena virajo vigatamalamityuktaṃ bhavati
            |</p>
         
         
         <p>
            sāsyāśrayaparāvṛttiḥ prathamā bhūmiriṣyate |<br />
            ameyaiścāsya sā kalpaiḥ suviśuddhiṃ nigacchati || Msa_14.29 ||
            </p>
         
         
         <p>śloko gatārthaḥ |</p>
         
         
         <p>
            dharmadhātośca samatāṃ pratividhya punastadā |<br />
            sarvasattveṣu labhate sadātmasamacittatāṃ || Msa_14.30 ||
            </p>
         
         <span class="note"><span class="bold">MSA_Bagchi 92</span></span>
         
         <p>
            nirātmatāyāṃ duḥkhārthe kṛtye niḥpratikarmaṇi |<br />
            sattveṣu samacitto 'sau yathānye 'pi jinātmajāḥ || Msa_14.31 ||
            </p>
         
         
         <p>dharmanairātmyena ca dharmasamatāṃ pratividhya sarvasattveṣu sadā ātmasamacittatāṃ
            prattilabhate | pañcavidhayā samatayā | nairātmyasamatayā duḥkhasamatayā svaparasaṃtāneṣu
            nairātmyaduḥkhatayoraviśeṣāt | kṛtyasamatayā svaparaduḥkhaprahāṇakāmatāsāmānyāt |
            niṣpratikārasamatayā | ātmana iva parataḥ pratikārānabhinandanāt | tadanyabodhisattvasamatayā
            ca yathā tairabhisamitaṃ tathābhisamayāt |</p>
         
         
         <p>
            traidhātukātmasaṃskārānabhūtaparikalpataḥ |<br />
            jñānena suviśuddhena addhayārthena paśyati || Msa_14.32 ||
            </p>
         
         
         <p>sa traidhātukātmasaṃskārānabhūtaparikalpanāmātrānpaśyati | suviśuddhena jñānena lokottaratvāt
            | advayārthenetyagrāhyagrāhakārthena |</p>
         
         
         <p>
            tadabhāvasya bhāvaṃ ca vimuktaṃ dṛṣṭihāyibhiḥ |<br />
            labdhvā darśanamārgo hi tadā tena nirūcyate || Msa_14.33 ||
            </p>
         
         
         <p>tasya grāhyagrāhakābhāvasya bhāvaṃ dharmadhātūndarśanaprahātavyaiḥ kleśairvimuktaṃ
            paśyati |</p>
         
         
         <p>
            abhāvaśūnyatāṃ jñātvā tathābhāvasya śūnyatāṃ |<br />
            prakṛtyā śūnyatāṃ jñātvā śūnyajña iti kathyate || Msa_14.34 ||
            </p>
         
         
         <p>sa ca bodhisattvaḥ śūnyajña ityucyate | trividhaśūnyatājñānāt | abhāvaśūnyatā parikalpitaḥ
            svabhāvaḥ svena lakṣaṇenābhāvāt | tathābhāvasya śūnyatā paratantrasya sa hi na tathābhāvo
            yathā kalpyate svena lakṣaṇena bhāvaḥ | prakṛtiśūnyatā pariniṣpannaḥ svabhāvaḥ śūnyatāsvabhāvatvāt
            |</p>
         
         
         <p>
            animittapadaṃ jñeyaṃ vikalpānāṃ ca saṃkṣayaḥ |<br />
            abhūtaparikalpaśca tadapraṇihitasya hi || Msa_14.35 ||
            </p>
         
         
         <p>animittapadaṃ jñeyaṃ vikalpānāṃ ca saṃkṣayaḥ | abhūtaparikalpastadapraṇidhānasya padamālambanamityarthaḥ
            |</p>
         
         
         <p>
            tena darśanamārgeṇa saha lābhaḥ sadā mataḥ |<br />
            sarveṣāṃ bodhipakṣāṇāṃ vicitrāṇāṃ jinātmaje || Msa_14.36 ||
            </p>
         
         <span class="note"><span class="bold">MSA_Bagchi 93</span></span>
         
         <p>tena darśanamārgeṇa saha bodhisattvasya sarveṣāṃ bodhipakṣāṇāṃ dharmāṇāṃ lābho veditavyaḥ
            smṛtyupasthānādīnāṃ |</p>
         
         
         <p>
            saṃskāramātraṃ jagadetya buddhyā nirātmakaṃ duḥkhivirūḍhimātraṃ |<br />
            vihāya yānarthamayātmadṛṣṭiḥ mahātmadṛṣṭiṃ śrayate mahārthā || Msa_14.37 ||
            </p>
         
         
         <p>
            vinātmadṛṣṭyā ya ihātmadṛṣṭirvināpi duḥkhena suduḥkhitaśca |<br />
            sarvārthakartā na ca kārakāṅkṣī yathātmanaḥ svātmahitāni kṛtvā || Msa_14.38 ||
            </p>
         
         
         <p>
            yo muktacittaḥ parayā vimuktyā baddhaśca gāḍhāyatabandhanena |<br />
            duḥkhasya paryantamapaśyamānaḥ prayujyate caiva karoti caiva || Msa_14.39 ||
            </p>
         
         
         <p>
            svaṃ duḥkhamudvoḍhumihāsamartho lokaḥ kutaḥ piṇḍitamanyaduḥkhaṃ |<br />
            janmaikamālokayate[gataṃ] tvacinto viparyayāttasya tu bodhisattvaḥ || Msa_14.40 ||
            </p>
         
         
         <p>
            yatprema yā vatsalatā prayogaḥ sattveṣvakhedaśca jinātmajānāṃ |<br />
            āścaryametatparamaṃ bhaveṣu na caiva sattvātmasamānabhāvāt || Msa_14.41 ||
            </p>
         
         
         <p>ebhiḥ pañcabhiḥ ślokairdarśanamārgalābhino bodhisattvasya māhātmyodbhāvanam | anarthamayātmadṛṣṭiryā
            kliṣṭā satkāyadṛṣṭiḥ | mahātmadṛṣṭiriti mahārthā yā sarvasattveṣvātmasamacittalābhātmadṛṣṭiḥ
            | sā hi sarvasattvārthakriṃyāhetutvāt mahārthā | vinātmadṛṣṭyā anarthamayyātmadṛṣṭirmahārthā
            yā vināpi duḥkhena svasaṃtānajena suduḥkhitā sarvasattvasaṃtānajena | yo vimuktacitto
            darśanaprahātavyebhyaḥ parayā vimuktyānuttareṇa yānena | baddhaśca gāḍhāyatabandhanena
            sarvasattvasāṃntānikena duḥkhasya paryantaṃ na paśyati sva[sattva]dhātoranantatvādākāśavat
            prayujyate ca duḥkhasyāntakriyāyai sattvānāṃ karoti caiva tāma[arthaṃ] prameyāṇāṃ
            sattvānāṃ | viparyayāttasya tu bodhisattvaḥ sa hi saṃpiṇḍitasarvasattvaduḥkhaṃ yāvallokagatamudvoḍhuṃ
            samarthaḥ | yā sattveṣu bodhisattvasya priyatā yā ca hitasukhaiṣitā yaśca tadarthaṃ
            prayogo yaścitta[yaścatat]prayuktasyākheda etatsarvamāścaryaṃ paramaṃ lokeṣu | na
            caivāścaryaṃ sattvānāmātmasamānatvāt |</p>
         
         
         <p>
            tato 'sau bhāvanāmārge pariśiṣṭāsu bhūmiṣu |<br />
            jñānasya dvividhasyeha bhāvanāyai prayujyate || Msa_14.42 ||
            </p>
         
         
         <p>
            nivirkalpaṃ ca tajjñānaṃ buddhadharmaviśodhakaṃ |<br />
            anyadyathāvyavasthānaṃ sattvānāṃ paripācakaṃ || Msa_14.43 ||
            </p>
         
         
         <p>
            bhāvanāyāśca niryāṇaṃ dvayasaṃkhyeyasamāptitaḥ |<br />
            paścimāṃ bhāvanāmetya bodhisattvau 'bhiṣiktakaḥ || Msa_14.44 ||
            </p>
         
         <span class="note"><span class="bold">MSA_Bagchi 94</span></span>
         
         <p>
            vajropamaṃ samādhānaṃ vikalpābhedyametya ca |<br />
            niṣṭhāśrayaparāvṛttiṃ sarvāvaraṇanirmalāṃ || Msa_14.45 ||
            </p>
         
         
         <p>
            sarvakārajñatāṃ caiva labhate 'nuttaraṃ padaṃ |<br />
            yatrasthaḥ sarvasattvānāṃ hitāya pratipadyate || Msa_14.46 ||
            </p>
         
         
         <p>ebhirbhāvanāmārgaḥ paridīpitaḥ dvividhaṃ jñānaṃ | nirvikalpaṃ ca yenātmano buddhadharmān
            viśodhayati | yathāvyavasthānaṃ ca lokottarapṛṣṭhalabdhaṃ laukikaṃ yena sattvānparipācayati
            | asaṃkhyeyadvayasya samāptau paścimāṃ bhāvanāmāgamyāvasānagatāmabhiṣikto vajropamaṃ
            samādhiṃ labhate | vikalpānuśayābhedyārthena vajropamaḥ | tato niṣṭhāgatāmāśrayaparāvṛttiṃ
            labhate sarvakleśajñeyāvaraṇanirmalāṃ | sarvākārajñatāṃ cānuttarapadaṃ yatrastho yāvatsaṃsāramabhisaṃbodhinirvāṇasaṃdarśanādibhiḥ
            sattvānāṃ hitāya pratipadyate |</p>
         
         
         <p>
            kathaṃ tathā durlabhadarśane munau bhavenmahārthaṃ na hi nityadarśanaṃ |<br />
            bhṛśaṃ samāpyāyitacetasaḥ sadā prasādavegairasamaśravodbhavaiḥ || Msa_14.47 ||
            </p>
         
         
         <p>
            a[pra]codyamānaḥ satataṃ ca saṃmukhaṃ tathāgatairdharmasu[mu]khe vyavasthitaḥ |<br />
            nigṛhya keśeṣviva doṣagahvarāt nikṛṣya bodhau ca balānniveśyate || Msa_14.48 ||
            </p>
         
         
         <p>
            sa sarvalokaṃ suviśuddhadarśanairakalpabodhairabhibhūya sarvathā |<br />
            mahāndhakāraṃ vidhamayya bhāsate jaganmahāditya ivātyudārataḥ || Msa_14.49 ||
            </p>
         
         
         <p>ebhistribhiḥ ślokairavavādamāhātmyaṃ darśayati | yo hi dharmamukhaśrotasyavavādaṃ
            labhate tasya nityaṃ buddhadarśanaṃ bhavati | tataścāsamaṃ dharmaśravaṇaṃ | yato 'syātyarthaṃ
            prasādaḥ prasādavegairāpyāyitacetasastannityadarśanaṃ buddhānāṃ mahārthaṃ bhavati
            | śeṣaṃ gatārtham |</p>
         
         
         <p>
            buddhāḥ samyakpraśaṃsāṃ vidadhati satataṃ svārthasamyakprayukte,<br />
            nindāmīrṣyāprayukte sthitivicapare cāntarāyānukūlān |<br />
            dharmān sarvaprakārānvidhivadiha jinā darśayantyagrasattve,<br />
            yān varjyāsevya yoge bhavati vipulatā saugate śāsane 'smim || Msa_14.50 ||
            </p>
         
         
         <p>caturvidhāmanuśāsanīmetena ślokena darśayati | adhiśīlamadhikṛtya samyaksvārthaprayukte
            bodhisattve praśaṃsāvidhānataḥ | adhicittamadhiprajñaṃ cādhikṛtya sthitivicayapare
            tadantarāyāṇāṃ (<span class="bold">MSA_Bagchi 95</span>) tadanukūlānāṃ ca sarvaprakārāṇāṃ dharmāṇāṃ deśanataḥ | yānvarjyāsevyetyantarāyānanukūlāṃśca
            yathākramaṃ | yoga iti śamathavipaśyanābhāvanāyāṃ |</p>
         
         
         <p>
            iti satataśubhācayaprapūrṇaḥ suvipulametya sa cetasaḥ samādhiṃ |<br />
            munisatatamahāvavādalabdho bhavati guṇārṇavapārago 'grasattvaḥ || Msa_14.51 ||
            </p>
         
         
         <p>nigamanaśloko gatārthaḥ |</p>
         
         
         <p>|| mahāyānasūtrālaṃkāre avavādānuśāsanyadhikāraścaturdaśaḥ ||</p>
         
         <span class="note"><span class="bold">MSA_Bagchi 96</span></span>
         
         <p>pañcadaśo 'dhikāraḥ</p>
         
         
         <p>uddānam</p>
         
         
         <p>adhimukterbahulatā dharmaparyeṣṭideśane
            pratipattistathā samyagavavādānuśāsanaṃ || Msa_15.1 ||</p>
         
         
         <p>upāyasahitakarmavibhāge catvāraḥ ślokāḥ |</p>
         
         
         <p>
            yathā pratiṣṭhā vanadehiparvatapravāhinīnāṃ pṛthivī samantataḥ |<br />
            tathaiva dānādiśubhasya sarvato budheṣu karma trividhaṃ nirucyate || Msa_15.2 ||
            </p>
         
         
         <p>anena ślokena samutthānopāyaṃ darśayati | sarvaprakārasya dānādiśubhasya pāramitābodhipakṣādikasya
            karmatrayasamutthitatvāt | budheṣviti bodhisattveṣu | vanādigrahaṇamupabhojyā sthirasthiravastunidarśanārtham
            |</p>
         
         
         <p>
            suduṣkaraiḥ karmabhirudyatātmanāṃ vicitrarūpairbahukalpanirgataiḥ |<br />
            na kāyavākcittamayasya karmaṇo jinātmajānāṃ bhavatīha saṃnatiḥ || Msa_15.3 ||
            </p>
         
         
         <p>
            yathā viṣācchasramahāśanād[ne] ripornivārayedātmahitaḥ svamāśrayaṃ |<br />
            nihīnayānādvividhājjinātmajo nivārayetkarma tathā trayātmakaṃ || Msa_15.4 ||
            </p>
         
         
         <p>ābhyāṃ ślokābhyāṃ vyutthānopāyaṃ darśayati | mahāyānakhedānyayānapātavyutthānādyathākramaṃ
            | saṃnatiḥ kheda ityarthaḥ | viṣādisādharmyaṃ hīnayānapratisaṃyuktasya karmaṇo hīnayānacittapariṇāmanāt
            mahāyāne kuśalamūlasamucchedanāt anutpannakuśalamūlānutpādāya | utpanna kuśalamūla[sa?]sya
            dhvaṃsanāt | buddhatvasaṃpatprāptivibandhanācca |</p>
         
         
         <p>
            na karmiṇaḥ karma na karmaṇaḥ kriyāṃ sadāvikalpaḥ samudīkṣate tridhā |<br />
            tato 'sya tatkarma viśuddhipāragaṃ bhavatyanantaṃ tadupāyasaṃgrahāt || Msa_15.5 ||
            </p>
         
         
         <p>anena ślokena caturthena viśuddhyupāyaṃ karmaṇo darśayati | maṇḍalapariśuddhitaḥ kartṛkarmakriyāṇāmanupalambhāt
            | anantamityakṣayam |</p>
         
         
         <p>|| mahāyānasūtrālaṃkāra upāyasahitakarmādhikāraḥ pañcadaśaḥ ||</p>
         
         <span class="note"><span class="bold">MSA_Bagchi 97</span></span>
         
         <p>ṣoḍaśo 'dhikāraḥ</p>
         
         
         <p>pāramitāprabhedasaṃgrahe uddānaślokaḥ |</p>
         
         
         <p>
            sāṃkhyātha tallalakṣaṇamānupūrvī niruktirabhyāsaguṇaśca tāsāṃ |<br />
            prabhedanaṃ saṃgrahaṇaṃ vipakṣo jñeyo guṇo 'nyonyaviniścayaśca || Msa_16.1 ||
            </p>
         
         
         <p>saṃkhyāvibhāge ṣaṭ ślokāḥ |</p>
         
         
         <p>
            bhogātmabhāvasaṃpatparicārārambhasaṃpadabhyudayaḥ |<br />
            kleśāvaśagatvamapi ca kṛtyeṣu sadāviparyāsaḥ || Msa_16.2 ||
            </p>
         
         
         <p>iti prathamaḥ | tatra catasṛbhiḥ pāramitābhiścaturvidho 'bhyudayaḥ | dānena bhogasaṃpat
            | śīlenātmabhāvasaṃpat | kṣāntyā paricārasaṃpat | tathā hi tadāsevanādāyatyād[tyāṃ]
            bahujanasupriyo bhavati | vīryeṇārambhasaṃpat sarvakarmāntasaṃpattitaḥ | pañcamyā
            kleśāvaśagatvaṃ dhyānena kleśaviṣkambhanāt | ṣaṣṭhyā kṛtyeṣvaviparyāsaḥ sarvakāryayathābhūtaparijñānāt
            | ityabhyudayaḥ tatra cāsaṃkleśamaviparītakṛtyārambhaṃ cādhikṛtya ṣaṭ pāramitā vyavasthitāḥ
            |</p>
         
         
         <p>
            sattvārtheṣu suyuktastyāgānupaghātamarṣaṇaiḥ kurute |<br />
            sanidānasthitimuktyā ātmārthaṃ sarvathā carati || Msa_16.3 ||
            </p>
         
         
         <p>iti dvitīyaḥ | sattvārtheṣu samyakprayukto bodhisattvastisṛbhirdānaśīlakṣāntipāramitābhiryathākramaṃ
            tyāgenānupaghātenopaghātamarṣaṇena ca sattvārthaṃ kurute | tisṛbhiḥ sanidānatayā [sanidānayā]
            cittasthityā vimuktyā ca sarvaprakāramātmārthaṃ carati | vīryaṃ niśritya yathākramaṃ
            dhyānaprajñābhyāsa[ma]samāhitasya cittasya samavadhānāt samāhitasya mocanāt | iti
            parārthamātmārthaṃ cārabhya ṣaṭ pāramitāḥ |</p>
         
         
         <p>
            avighātairaviheṭhairviheṭhasaṃmarṣaṇaiḥ kriyākhedaiḥ |<br />
            āvarjanaiḥ sulapitaiḥ parārtha ātmārthaṃ etasmāt || Msa_16.4 ||
            </p>
         
         
         <p>iti tṛtīyaḥ | dānādibhirbodhisattvasya sakalaḥ parārtho bhavati | yathākramaṃ pareṣāmupakaraṇāvidhātaiḥ
            | aviheṭhaiḥ viheṭhanāmarṣaṇaiḥ | sāhāyya kriyāsvakhedaiḥ ṛddhyādiprabhāvāvarjanaiḥ
            subhāṣitasulapitaiśca saṃśayacchedanāt | etasmātparārthāt bodhisattvasyātmārtho bhavati
            | parākāryasvakāryatvānmahābodhiprāptitaśca | iti sakalaparārthādhikārāt ṣaṭ pāramitāḥ
            |
            <span class="note"><span class="bold">MSA_Bagchi 98</span></span>
            
            <p>
               bhogeṣu cānabhiratistīvrā gurutādvaye akhedaśca |<br />
               yogaśca nirvikalpaḥ samastamidamuttamaṃ yānaṃ || Msa_16.5 ||
               </p>
         </p>
         
         
         <p>iti caturthaḥ | dānena bodhisattvasya bhogeṣvabhi[ṣvanabhi]ratirnirapekṣatvāt | śīlasamādānena
            bodhisattvaśikṣāsu tīvrā gurutā | kṣāntyā vīryeṇa cākhedo dvaye yathākramaṃ duḥkhe
            ca sattvāsattvakṛte kuśalaprayoge ca | dhyānaprajñāyāṃ[bhyāṃ] nirvikalpo yogaḥ śamathavipaśyanāsaṃgṛhītaḥ
            | etāvacca samasta [mahāyānam iti?] mahāyānasaṃgrahādhikārāt ṣaṭ pāramitāḥ |</p>
         
         
         <p>
            viṣayeṣvasaktimārgastadāptivikṣepasaṃyameṣvaparaḥ |<br />
            sattvāvisṛjanavardhana āvaraṇaviśodhaneṣvaparaḥ || Msa_16.6 ||
            </p>
         
         
         <p>iti pañcamaḥ | tatra dānaṃ viṣayeṣvasaktimārgastyāgābhyāsena tatsaktivigamāt | śīlaṃ
            tadāptivikṣepasaṃyameṣu bhikṣusaṃvarasthasya viṣayaprāptaye sarvakarmāntavikṣepāṇāmapravṛtteḥ
            | kṣāntiḥ sattvānutsarge sarvo[vā]pakāraduḥkhānudvegāt | vīryaṃ kuśalavivardhana ārabdhavīryasya
            tadbuddhigamanāt | dhyānaṃ prajñā cāvaraṇaviśodhaneṣu mārgastābhyāṃ kleśajñeyāvaraṇaviśodhanāt
            | mārga ityupāyaḥ | evaṃ sarvākāramārgādhikārāt ṣaṭ pāramitāḥ |</p>
         
         
         <p>
            śikṣātrayamadhikṛtya ca ṣaṣṭ pāramitā jinaiḥ samākhyātāḥ |<br />
            ādyā tisro dvedhā antyadvayatastisṛṣvekā || Msa_16.7 ||
            </p>
         
         
         <p>iti ṣaṣṭhaḥ | tatrādyā adhiśīlaṃ śikṣā tisraḥ pāramitāḥ sasaṃbhārasaparivāragrahaṇāt
            | dānena hi bhoganirapekṣaḥ śīlaṃ samādatte samāttaṃ ca kṣāntyā rakṣatyākruṣṭāpratyākrośanādibhiḥ
            | dvidhetyadhicittamadhiprajñaṃ ca śikṣā sā antena dvayena saṃgṛhītā yathākramaṃ dhyānena
            prajñayā ca | tisṛṣvapi śikṣāsvekā vīryapāramitā veditavyā | sarvāsāṃ vīryasahāyatvāt
            | lakṣaṇavibhāge ślokāḥ ṣaṭ |</p>
         
         
         <p>
            dānaṃ vipakṣahīnaṃ jñānena gataṃ ca nirvikalpena |<br />
            sarvecchāparipūrakamapi sattvavipācakaṃ tredhā || Msa_16.8 ||
            </p>
         
         
         <p>bodhisattvānāṃ dānaṃ caturvidhalakṣaṇaṃ | vipakṣahīnaṃ tā[mā]tsaryasya prahīṇatvāt
            | nirvikalpajñānasahagataṃ dharma nairātmyaprativedhayogāt sarvecchāparipūrakaṃ yo
            yadicchati tasmai tasya dānāt | sattvaparipācakaṃ tredhā dānena sattvān saṃgṛhya triṣu
            yāneṣu yathābhavyaniyojanāt |</p>
         
         <span class="note"><span class="bold">MSA_Bagchi 99</span></span>
         
         <p>
            śīlaṃ vipakṣahīnaṃ jñānena gataṃ ca nirvikalpena |<br />
            sarvecchāparipūrakamapi sattvavipācakaṃ tredhā || Msa_16.9 ||
            </p>
         
         
         <p>
            kṣāntirvipakṣahīnā jñānena gatā ca nirvikalpena |<br />
            sarvecchāparipūrā api sattvavipācikā tredhā || Msa_16.10 ||
            </p>
         
         
         <p>
            vīryaṃ vipakṣahīnaṃ jñānena gataṃ ca nirvikalpena |<br />
            sarvecchaparipūrakamapi sattvavipācakaṃ tredhā || Msa_16.11 ||
            </p>
         
         
         <p>
            dhyānaṃ vipakṣahīnaṃ jñānena gataṃ ca nirvikalpena |<br />
            sarvecchāparipūrakamapi sattvavipācakaṃ tredhā || Msa_16.12 ||
            </p>
         
         
         <p>
            prajñā vipakṣahīnā jñānena gatā ca nirvikalpena |<br />
            sarvecchāparipūrā api sattvavipācikā tredhā || Msa_16.13 ||
            </p>
         
         
         <p>yathā dānalakṣaṇaṃ caturvidhamevaṃ śīlādīnāṃ veditavyam | eṣāṃ tu vipakṣā dauḥśīlyaṃ
            krodhaḥ kauśīdyaṃ vikṣepo dauṣprajñyaṃ yathākramaṃ | sarvecchāparipūrakatvaṃ śīlādibhiḥ
            pareṣāṃ sarvakāyavāksaṃyamāparādhamarṣaṇasāhāyyamanorathasaṃśayacchedanecchāparipūraṇāt
            | sattvaparipācakatvaṃ śīlādibhirāvarjya triṣu yāneṣu paripācanāt |</p>
         
         
         <p>anukramavibhāge ślokaḥ |</p>
         
         
         <p>
            pūrvottaraviśrayataścotpattestatkrameṇa nirdeśaḥ |<br />
            hīnotkarṣasthānādaudārikasūkṣmataścāpi || Msa_16.14 ||
            </p>
         
         
         <p>tribhiḥ kāraṇaisteṣāṃ dānādīnāṃ krameṇa nirdeśaḥ | pūrvasaṃniśrayeṇottarasyotpatteḥ
            | bhoganirapekṣo hi śīlaṃ samātte śīlavān kṣamo bhavati kṣamāvān vīryamārabhate ārabdhavīryaḥ
            samādhimutpādayati samāhitacitto yathābhūtaṃ prajānāti | pūrvasya ca hīnatvāt uttarasyotkarṣasthānatvāt
            | hīnaṃ hi dānamutkṛṣṭaṃ śīlamevaṃ yāvaddhīnaṃ dhyānamutkṛṣṭā prajñeti | pūrvasya
            caudārikatvāduttarasyasūkṣmatvāt | audārikaṃ hi dānaṃ supraveśatvāt sukaratvācca |
            sūkṣmaṃ jñīlaṃ tato duṣpraveśatvād duṣkaratvācca | evaṃ yāvadaudārikaṃ dhyānaṃ sūkṣmā
            prajñeti |</p>
         
         
         <p>nirvacanavibhāge ślokaḥ |</p>
         
         
         <p>
            dāridyasyāpanayācchaityasya ca lambhanāt kṣayāt kruddheḥ |<br />
            varayogamanodhāraṇaparamāthajñānataścoktiḥ || Msa_16.15 ||
            </p>
         
         
         <p>dāridyamapanayatīti dānaṃ | śaityaṃ lambhayatīti śīlaṃ tadvato viṣayanimittakleśaparidāhābhāvāt
            | kṣayaḥ kruddheriti kṣāntistayā krodhakṣayāt | vareṇa yojayatīti vīryaṃ kuśaladharmayojanāt
            | dhārayatyadhyātmaṃ mana iti dhyānaṃ | paramārtha[rthaṃ] jānātyanayeti prajñā |</p>
         
         <span class="note"><span class="bold">MSA_Bagchi 100</span></span>
         
         <p>bhāvanāvibhāge ślokaḥ |</p>
         
         
         <p>
            bhāvanopadhimāśritya manaskāraṃ tathāśayaṃ |<br />
            upāyaṃ ca vibhutvaṃ ca sarvāsāmeva kathyate || Msa_16.16 ||
            </p>
         
         
         <p>pañcavidhā pāramitābhāvanā | upadhisaṃniśritā | tatropadhisaṃniśritā caturākārā hetusaṃniśritā
            yo gotrabalena pāramitāsu pratipattyabhyāsaḥ | vipākasaṃniśritā ca ātmabhāvasaṃpattibalena
            | praṇidhānasaṃniśritā yaḥ pūrvapraṇidhānabalena | pratisaṃkhyānasaṃniśratā yaḥ prajñābalena
            pāramitāsu pratipattyabhyāsaḥ | manasikārasaṃniśritā pāramitābhāvanā caturākārā |
            adhimuktimanaskāreṇa sarvapāramitāpratisaṃyuktaṃ sūtrāntamadhimucyamānasya | āsvādanāmanaskāreṇa
            labdhāḥ pāramitā āsvādayato guṇasaṃdarśayogena | anumodanāmanaskāreṇa sarvalokadhātuṣu
            sarvasattvānāṃ dānādikamanumodamānasya | abhinandanāmanaskāreṇātmanaḥ sattvānāṃ cānāgataṃ
            pāramitāviśeṣamabhinandamānasya | āśayasaṃniśritā pāramitābhāvanā ṣaḍākārā | atṛptāśayena
            vipulāśayena muditāśayena upakārāśayena nirlepāśayena kalyāṇāśayena ca | tatra bodhisattvasya
            dāne 'tṛptāśayo yadbodhisattva ekasattvasyaikakṣaṇe gaṃgānadībālukāsamān lokadhātūn
            saptaratnaparipūrṇān kṛtvā pratipādayet | gaṃgānadībālikāsamāṃścātmabhāvān | evaṃ
            ca pratikṣaṇaṃ gaṃgānadīvālikāsamānkalpānpratipādayet | yathā caikasya sattvasyaivaṃ
            yāvān sattvadhāturanuttarāyāṃ samyaksaṃbodhau paripācayitavyastamanena paryāyeṇa pratipādayet
            | atṛpta eva bodhisattvasya dānāśaya iti | ya evaṃrūpa āśayo 'yaṃ bodhisattvasya dāne
            'tṛptāśayaḥ | na ca bodhisattva evaṃrūpāṃ dānaparaṃparāṃ kṣaṇamātramapi hāpayati |
            na vicchinattyā bodhimaṇḍaniṣadanāditi | ya evaṃrūpa āśayo 'yaṃ bodhisattvasya dāne
            vipulāśaya iti | muditataraśca bodhisattvo bhavati tānsattvāndānena tathānugṛhṇan
            | na tveva te satvāstena dānenānugṛhyamāṇā iti | ya evaṃrūpa āśayo 'yaṃ bodhisattvasya
            dāne muditāśayaḥ | upakārakatarāṃśca sa bodhisattvastānsattvānātmanaḥ samanupaśyati
            | yeṣāṃ tathā dānenopakaroti nātmānaṃ | teṣāmanuttarasamyaksaṃbodhyupastambhatāmupādāya
            iti | ya evaṃrūpa āśayo 'yaṃ bodhisattvasya dāne upakārāśayaḥ | na ca bodhisattvaḥ
            sattveṣu tathā vipulamapi dānamayaṃ puṇyamabhisaṃskṛtya pratikāreṇa vā artho[rthī]
            bhavati vipākena vā iti | ya evaṃrūpa āśayo 'yaṃ bodhisattvasya dānapāramitābhāvanāyāṃ
            nirlepāśayaḥ | yadbodhisattvastathā vipulasyāpi dānaskandhasya vipākaṃ satveṣvabhinandati
            nātmanaḥ | sarvasattvasādhāraṇaṃ ca kṛtvānuttarāyāṃ samyaksaṃbodhau pariṇāmayati iti
            | ya evaṃrūpa āśayo 'yaṃ bodhisattvasya dānapāramitābhāvanāyāṃ kalyāṇāśayaḥ | tatra
            bodhisattvasya (<span class="bold">MSA_Bagchi 101</span>) śīlapāramitābhāvanāyāṃ yāvatprajñāpāramitābhāvanāyāmatṛptāśayaḥ | yadvodhisattvo
            gaṃgānadībālikāsameṣvātmabhāveṣu gaṃgānadībālikāsamakalpāyuṣpramāṇeṣu sarvopakaraṇanirantaravighātī
            trisāhasramahāsāhasralokadhātāvagnipratipūrṇe caturvidhamīryāpathaṃ kalpayannekaṃ
            śīlapāramitākṣaṇaṃ yāvatprajñāpāramitākṣaṇaṃ bhāvayedetena paryāyeṇa yāvāṃśchīlaskandho
            yāvān ca prajñāskandho yenānuttarāṃ samyaksaṃbodhimabhisaṃbudhyate śīlaskandhaṃ yāvatprajñāskandhaṃ
            bhāvayedatṛpta eva bodhisattvasya śīlapāramitābhāvanāyāmāśayo yāvatprajñāpāramitābhāvanāyāmāśaya
            iti | ya evaṃrūpa āśayo 'yaṃ bodhisattvasya śīlapāramitābhāvanāyāmatṛptāśayo yāvatprajñāpāramitābhāvanāyāmatṛptāśayaḥ
            | yadbodhisattvastāṃ śīlapāramitābhāvanāparaṃparāṃ yāvatprajñāpāramitābhāvanāparaṃparāmābodhimaṇḍaniṣadanānna
            sraṃsayati na vicchinatti iti | ya evaṃrūpa āśayo 'yaṃ bodhisattvasya śīlapāramitābhāvanāyāṃ
            yāvatprajñāpāramitābhāvanāyāṃ vipulāśayaḥ | muditataraśca bodhisattvo bhavati tayā
            śīlapāramitābhāvanayā yāvatprajñāpāramitābhāvanayā sattvānanugṛhṇan | na tveva[vaṃ]
            te sattvā anugṛhyamāṇā iti | ya evaṃrūpa āśayo 'yaṃ bodhisattvasya śīlapāramitābhāvanāyāṃ
            yāvatprajñāpāramitābhāvanāyāṃ muditāśayaḥ | upakārakatarāṃśca bodhisattvastān sattvānātmanaḥ
            samanupaśyati | yeṣāṃ tathā śīlapāramitābhāvanayā yāvatprajñāpāramitābhāvanayā upakaroti
            nātmānaṃ | teṣāmanuttarasamyaksaṃbodhyupastambhatāmupādāya iti | ya evaṃrūpa āśayo
            'yaṃ bodhisattvasya śīlapāramitābhāvanāyāṃ yāvatprajñāpāramitābhāvanāyāmupakārāśayaḥ
            | na ca bodhisattvastathā vipulamapi śīlapāramitābhāvanāmayaṃ yāvatprajñāpāramitābhāvanāmayaṃ
            puṇyamabhisaṃskṛtya pratikāreṇa vārthī bhavati vipāke na vā iti | ya evaṃrūpa āśayo
            'yaṃ bodhisattvasya śīlāpāramitābhāvanāyāṃ yāvatprajñāpāramitābhāvanāyāṃ nirlepāśayaḥ
            | tatra yadbodhisattva evaṃ śīlapāramitābhāvanāmayasya yāvatprajñāpāramitābhāvanāmayapuṇyaskandhasya
            vipākaṃ sattveṣvevābhinandati nātmanaḥ | sarvasattvasādhāraṇaṃ ca kṛtvānuttarāyāṃ
            samyaksambodhau pariṇāmayatīti | ya evaṃrūpa āśayo 'yaṃ bodhisattvasya śīlapāramitābhāvanāyāṃ
            yāvatprajñāpāramitābhāvanāyāṃ kalyāṇāśayaḥ | upāyasaṃniśritā bhāvanā tryākārā | nirvikalpena
            jñānena trimaṇḍalapariśuddhipratyavekṣaṇatāmupādāya | tathā hi sa upāyaḥ sarvamanasikārāṇāmabhiniṣpattaye
            | vibhutvasaṃniśritā pāramitābhāvanā tryākārā | kāyavibhutvataḥ | caryāvibhutvataḥ
            | deśanāvibhutvataśca | tatra kāyavibhutvaṃ tathāgate dvau kāyau draṣṭavyau svābhāvikaḥ
            sāṃbhogikaśca | tatra caryāvibhutvaṃ nairmāṇikaḥ kāyo draṣṭavyaḥ | yena sarvākārāṃ
            sarvasattvānāṃ sahadhārmikacaryāṃ darśayati | deśanāvibhutvaṃ
            ṣaṭpāramitāsarvākāradeśanāyāmavyāghātaḥ | prabhedasaṃgrahe dvādaśaślokāḥ | dānādīnāṃ
            pratyekaṃ ṣaḍarthaprabhedataḥ | (<span class="bold">MSA_Bagchi 102</span>) ṣaḍarthāḥ svabhāvahetuphalakarmayogavṛttyarthāḥ |</p>
         
         
         <p>tatra dānaprabhede dvau ślokau |</p>
         
         
         <p>
            pratipādanamarthasya cetanā mūlaniścitā |<br />
            bhogātmabhāvasaṃpattī dvayānugrahapūrakaṃ || Msa_16.17 ||
            </p>
         
         
         <p>
            amātsaryayutaṃ tacca dṛṣṭadharmāmiṣābhaye |<br />
            dānameva[vaṃ] parijñāya paṇḍitaḥ samudānayet || Msa_16.18 ||
            </p>
         
         
         <p>arthapratipādanaṃ pratigrāhakeṣu dānasya svabhāvaḥ | alobhādisahajā cetanā hetuḥ |
            bhogasaṃpattirātmabhāvasaṃpattiścāyurādisaṃgṛhītā phalaṃ pañcasthānasūtravat | svaparānugraho
            mahābodhisaṃbhāraparipūriśca karma | amātsaryayogo amatsariṣu vartate | dṛṣṭadharmāmiṣābhayapradānaprabhedena
            ceti vṛttiḥ |</p>
         
         
         <p>śīlaprabhede dvau ślokau |</p>
         
         
         <p>
            ṣaḍaṅga[ṅgaṃ]śamabhāvāntaṃ sugatisthitidāyakaṃ |<br />
            pratiṣṭhāśāntanirbhītaṃ puṇyasaṃbhārasaṃyutaṃ || Msa_16.19 ||
            </p>
         
         
         <p>
            saṃketadharmatālabdhaṃ saṃvarastheṣu vidyate |<br />
            śīlamevaṃ parijñāya paṇḍitaḥ samudānayet || Msa_16.20 ||
            </p>
         
         
         <p>ṣaḍaṅgamiti svabhāvaḥ | ṣaḍaṅgīti śīlavān viharati yāvatsamādāya śikṣate śikṣāpadeṣviti
            | śamabhāvāntamiti hetuḥ | nirvāṇābhiprāyeṇa samādānāt | sugatisthitidāyakamiti phalaṃ
            | śīlena sugatigamanāt | avipratisārādikrameṇa cittasthitilābhācca | pratiṣṭhāśāntanirbhītamiti
            karma | śīlaṃ hi sarvaguṇānāṃ pratiṣṭhā bhavati | kleśaparidāhaśāntyā ca śāntaṃ |
            prāṇātipātādipratyayānāṃ ca bhayāvadyavairāṇāmaprasavānnirbhītaṃ | puṇyasaṃbhārasaṃyutamiti
            yogaḥ sarvakālaṃ kāyavāṅmanaskarmasamāva[ca]raṇāt | saṃketadharmatālabdhaṃ saṃvarastheṣu
            vidyata iti vṛttistatra saṃketalabdhaṃ prātimokṣasaṃvarasaṃgṛhītaṃ | dharmatāpratilabdhaṃ
            dhyānānāsravasaṃvarasaṃgṛhītameṣāsya prabhedavṛttiḥ trividhena prabhedena vartanāt
            | saṃvarastheṣu vidyata ityācā[dhā]ravṛttiḥ |</p>
         
         
         <p>kṣāntiprabhede dvau ślokau |</p>
         
         
         <p>
            marṣādhivāsanajñānaṃ kāruṇyāddharmasaṃśrayāt |<br />
            pañcānuśaṃsamākhyātaṃ dvayorarthakaraṃ ca tat || Msa_16.21 ||
            </p>
         
         
         <p>
            tapaḥ prābalyasaṃyuktaṃ teṣu tattrividhaṃ mataṃ |<br />
            kṣāntimevaṃ parijñāya paṇḍitaḥ samudānayet || Msa_16.22 ||
            </p>
         
         <span class="note"><span class="bold">MSA_Bagchi 103</span></span>
         
         <p>marṣādhivāsajñānamiti trividhāyāḥ kṣānteḥ svabhāvaḥ | apakāramarṣaṇakṣāntermarṣaṇaṃ
            marṣa iti kṛtvā | duḥkhādhivāsakṣānterdharmanidhyānakṣānteśca yathākramaṃ | kārūṇyāddharmasaṃśrayāditi
            hetuḥ | dharmasaṃśrayaḥ punaḥ | śīlasamādānaṃ śrutaparyavāptiśca | pañcānuśaṃsamākhyātamiti
            phalaṃ | yathoktaṃ sūtre | pañcānuśaṃsāḥ kṣāntau | na vairabahulo bhavati | na bhedabahulo
            bhavati | sukhasaumanasyabahulo bhavati | avipratisārī kālaṃ karoti | kāyasya ca bhedāt
            sugatau svargaloke deveṣūpapadyate iti | dvayorarthakaraṃ ca taditi marṣādhivāsanamityadhikṛtaṃ
            idaṃ karma | yathoktam |</p>
         
         
         <p>
            dvayorarthaṃ sa kurūte ātmanaśca parasya ca |<br />
            yaḥ paraṃ kupitaṃ jñātvā svayaṃ tatropaśāmyati || iti ||
            </p>
         
         
         <p>tapaḥ prābalyasaṃyuktamiti yogaḥ | yathoktaṃ | kṣāntiḥ paramaṃ tapa iti | teṣu tadityādhāravṛttiḥ
            kṣamiṣu tadvṛtteḥ | trividhaṃ matamiti prabhedavṛttistrividhakṣāntiprabhedena yathoktaṃ
            prāk |</p>
         
         
         <p>vīryaprabhede dvau ślokau |</p>
         
         
         <p>
            utsāhaḥ kuśale samyak śraddhācchandapratiṣṭhitaḥ |<br />
            smṛtyādiguṇavṛddhau ca saṃkleśaprātipakṣikaḥ || Msa_16.23 ||
            </p>
         
         
         <p>
            alobhādiguṇopetasteṣu saptavidhaśca saḥ |<br />
            vīryamevaṃ parijñāya paṇḍitaḥ samudānayeta || Msa_16.24 ||
            </p>
         
         
         <p>utsāhaḥ kuśale samyagiti svabhāvaḥ | kuśala iti tadanyakṛtyotsāhavyudāsātha[rthaṃ]
            samyagityanyatīrthikamokṣārthotsāhavyudāsārthaṃ | śraddhācchandapratiṣṭhita iti hetuḥ
            śraddadhāno hyatīva[hyarthiko] vīryamārabhati | smṛtyādiguṇavṛddhāviti phalam | ārabdhavīryasya
            smṛtisamādhyādiguṇodbhavāt | saṃkleśaprātipakṣika iti karma | yathoktam | ārabdhavīryastu
            sukhaṃ viharatyavyavakīrṇaḥ pāpakairakuśalairdharmairiti | alobhādiguṇopeta iti yogaḥ
            | teṣvityārabdhavīryeṣu iyamādhāravṛttiḥ | saptavidha iti prabhedavṛttiḥ | sa punaradhiśīlādi
            śikṣātraye kāyikaṃ cetasikaṃ ca sātatyena satkṛtya ca yadvīryam |</p>
         
         
         <p>dhyānaprabhede dvau ślokau |</p>
         
         
         <p>
            sthitiścetasa adhyātmaṃ smṛtivīryapratiṣṭhitaṃ |<br />
            sukhopapattaye 'bhijñāvihāravaśavartakam || Msa_16.25 ||
            </p>
         
         <span class="note"><span class="bold">MSA_Bagchi 104</span></span>
         
         <p>
            dharmāṇāṃ pramukhaṃ teṣu vidyate trividhaśca saḥ |<br />
            dhyānamevaṃ parijñāya paṇḍitaḥ samudānayet || Msa_16.26 ||
            </p>
         
         
         <p>sthitiścetasa adhyātmamiti svabhāvaḥ | smṛtivīryapratiṣṭhitamiti hetuḥ | ālambanāsaṃpramoṣe
            sati vīryaṃ niśritya samāpattyabhinirhārāt | sukhopapattaye iti phalaṃ dhyānasyāvyābādhopapattiphalatvāt
            | abhijñāvihāravaśavartakamiti karma | dhyānenābhijñāvaśavartanāt | āryadivyabrāhmavihāravaśavartanācca
            | dharmāṇāṃ pramukhamiti prāmukhyena yogaḥ | yathoktaṃ | samādhipramukhāḥ sarvadharmā
            iti | teṣu vidyata iti dhyāyiṣviyamādhāravṛttiḥ | triviśca sa iti savitarkaḥ savicāraḥ
            avitarko vicāramātraḥ | avitarko avicāraḥ | punaḥ prītisahagataḥ | sātasahagataḥ |
            upekṣāsahagataśca | iyaṃ prabhedavṛttiḥ |</p>
         
         
         <p>prajñāprabhede dvau ślokau |</p>
         
         
         <p>
            samyakpravicayo jñeyaḥ śa[sa]mādhānapratiṣṭhitaḥ |<br />
            suvimokṣāya saṃkleśātprajñājīvasudeśanaḥ || Msa_16.27 ||
            </p>
         
         
         <p>
            dharmāṇāmuttarasteṣu vidyate trividhaśca saḥ |<br />
            prajñāmevaṃ parijñāya paṇḍitaḥ samudānayet || Msa_16.28 ||
            </p>
         
         
         <p>samyak pravicayo jñeya iti svabhāvaḥ | samyagiti na mithyā jñeya iti laukikakṛtyasamyakpravicayavyudāsārthaṃ
            | samādhānapratiṣṭhita iti hetuḥ | samāhitacitto yathābhūtaṃ prajānāti | yasmātsuvimokṣāya
            saṃkleśāditi phalaṃ | tena hi saṃkleśātsu vimokṣo bhavati | laukikahīnalokottaramahālokottareṇa
            pravicayena | prajñājīvasudeśana iti prajñājīvaḥ sudeśanā cāsya karma | tena hyanuttara[raḥ]
            prajñājīvakānāṃ jīvati | samyag dharmaṃ deśayatīti | dharmāṇāmuttara ityuttaratvena
            yogaḥ | yathoktaṃ | prajñottarāḥ sarvadharmā iti | teṣu vidyate trividhaśca sa iti
            vṛttiḥ | prājñeṣu vartanāt trividhena ca prabhedena | laukiko hīnalokottaro mahālokottaraśca
            | uktaḥ pratyekaṃ dīnādīnāṃ ṣaḍarthaprabhedena prabhedaḥ |</p>
         
         
         <p>saṃgrahavibhāge ślokaḥ |</p>
         
         
         <p>
            sarve śuklā dharmā viviptasamāhitobhayā jñeyāḥ |<br />
            dvābhyāṃ dvābhyāṃ dvābhyāṃ pāramitābhyāṃ parigṛhītāḥ || Msa_16.29 ||
            </p>
         
         
         <p>sarve śuklā dharmā dānādidharmāḥ | tatra vikṣiptā dvābhyāṃ pāramitābhyāṃ saṃgṛhītāḥ
            prathamābhyāṃ dānasamādānaśīlayorasamāhitatvāt | samāhitā dvābhyāṃ paścimābhyāṃ dhyānayathābhūtaprajñayoḥ
            (<span class="bold">MSA_Bagchi 105</span>) samāhitatvāt | ubhaye dvābhyāṃ kṣāntivīryābhyāṃ | tayoḥ samāhitāsamāhitatvāt |</p>
         
         
         <p>vipakṣavibhāge ślokāḥ ṣaṭ |</p>
         
         
         <p>
            na ca saktaṃ na ca saktaṃ na ca saktaṃ saktameva na ca dānaṃ |<br />
            na ca saktaṃ na ca saktaṃ na ca saktaṃ bodhisattvānām || Msa_16.30 ||
            </p>
         
         
         <p>saptavidhā saktirdānasya vipakṣaḥ | bhogasaktiḥ vilambanasaktiḥ tanmātrasaṃtuṣṭisaktiḥ
            pakṣapātasaktiḥ[?] pratikārasaktiḥ vipākasaktiḥ | vipakṣasaktistu tadvipakṣalābhānuśayāsamuddhātāt
            | vikṣepasaktiśca | sa punarvikṣepo dvividhaḥ | manasikāravikṣepaśca hīnayānaspṛhaṇāt
            | vikalpavikṣepaśca dāyakapratigrāhakadānavikalpanāt | ataḥ saptavidhasaktimuktatvāt
            saptakṛtvo dānasyāsaktatvamuktam |</p>
         
         
         <p>
            na ca saktaṃ na ca saktaṃ na ca saktaṃ saktameva na ca śīlaṃ |<br />
            na ca saktaṃ na ca saktaṃ na ca saktaṃ bodhisattvānām || Msa_16.31 ||
            </p>
         
         
         <p>
            na ca saktā na ca saktā na ca saktā saktikā na kṣāntiḥ |<br />
            na ca saktā na ca saktā na ca saktā bodhisattvānām || Msa_16.32 ||
            </p>
         
         
         <p>
            na ca saktaṃ na ca saktaṃ na ca saktaṃ saktameva ca na vīryaṃ |<br />
            na ca saktaṃ na ca saktaṃ na ca saktaṃ bodhisattvānām || Msa_16.33 ||
            </p>
         
         
         <p>
            na ca saktaṃ na ca saktaṃ na ca saktaṃ saktameva na ca dhyānaṃ |<br />
            na ca saktaṃ na ca saktaṃ na ca saktaṃ bodhisattvānām || Msa_16.34 ||
            </p>
         
         
         <p>
            na ca saktā na ca saktā na ca saktā saktikā na ca prajñā |<br />
            na ca saktā na ca saktā na ca saktā bodhisattvānām || Msa_16.35 ||
            </p>
         
         
         <p>yathā dānāsaktirūktā evaṃ śīle yāvatprajñāyāṃ veditavyā | atra tu viśeṣabhogasaktiparivartena
            dauḥśīlyādyāsāktirveditavyā vipakṣasaktistadvipakṣānuśayā samuddhātanāt | vikalpavikṣepaśca
            yathāyogaṃ trimaṇḍalaparikalpanāt | guṇavibhāge trayoviṃśatiḥ ślokāḥ |</p>
         
         
         <p>
            tyaktaṃ buddhasutaiḥ svajīvitamapi prāpyārthinaṃ sarvadā |<br />
            kāruṇyātparato na ca pratikṛtirneṣṭaṃ phalaṃ prārthitaṃ |<br />
            dānenaiva ca tena sarvajanatā bodhitraye ropitā |<br />
            dānaṃ jñānaparigraheṇa ca punarloke 'jñayaṃ sthāpitam || Msa_16.36 ||
            </p>
         
         
         <p>iti subodhaḥ padārthaḥ |</p>
         
         
         <p>āttaṃ buddhasutairyamodyamamayaṃ śīlatrayaṃ sarvadā
            svargo nābhimataḥ sametya ca punaḥ saktirna tatrāhitā |
            <span class="note"><span class="bold">MSA_Bagchi 106</span></span>
            
            <p>
               śīlenaiva ca tena sarvajanatā bodhitraye ropitā |<br />
               śīlaṃ jñānaparigraheṇa ca punarloke 'kṣayaṃ sthāpitam || Msa_16.37 ||
               </p>
         </p>
         
         
         <p>trividhaṃ śīlaṃ | saṃgharaśīlaṃ | kuśaladharmasaṃgrāhakaśīlaṃ | sattvārthakriyāśīlaṃ
            ca | ekātmakam[eṣāmekaṃ] yamasvabhāvaṃ | dve udyamasvabhāve |</p>
         
         
         <p>
            kṣāntaṃ buddhasutaiḥ suduṣkaramatho sarvāpakāraṃ nṛṇāṃ<br />
            na svargārthamasa[śa]ktito na ca bhayānnaivopakārekṣaṇāt |<br />
            kṣāntyānuttarayā ca sarvatanajā bodhitraye ropitā |<br />
            kṣāntirjñānaparigraheṇa ca punarloke 'kṣayā sthāpitā || Msa_16.38 ||
            </p>
         
         
         <p>iti | jñāntyānuttarayā ceti duḥkhādhivāsanakṣāntyā ca parāpakāramarṣaṇakṣāntyā ca
            yathākramam |</p>
         
         
         <p>
            vīryaṃ buddhasutaiḥ kṛtaṃ nirūpamaṃ saṃnāhayogātmakaṃ<br />
            hantuṃ kleśagaṇaṃ svato 'pi parata prāptaṃ ca bodhiṃ parāṃ |<br />
            vīryeṇaiva ca tena sarvajanatā bodhitraye ropitā |<br />
            vīryaṃ jñānaparigraheṇa ca punarloke 'kṣayaṃ sthāpitam || Msa_16.39 ||
            </p>
         
         
         <p>iti | saṃnāhavīryaṃ prayogavīryaṃ ca |</p>
         
         
         <p>
            dhyānaṃ buddhasutaiḥ samādhibahulaṃ saṃpāditaṃ sarvathā<br />
            śreṣṭhairdhyānasukhairvihṛtya kṛpayā hīnāpapattiḥ śritā |<br />
            dhyānenaiva ca tena sarvajanatā bodhitraye ropitā |<br />
            dhyānaṃ jñānaparigraheṇa ca punarloke 'kṣayaṃ sthāpitam || Msa_16.40 ||
            </p>
         
         
         <p>iti | samādhibahulamiti anantabodhisattvasamādhisaṃgṛhītam |</p>
         
         
         <p>
            jñātaṃ buddhasutaiḥ satattvamakhilaṃ jñeyaṃ ca yatsarvathā<br />
            saktirnaiva ca nirvṛttau prajanitā buddhaiḥ[ddheḥ] kutaḥ saṃvṛttau |<br />
            jñānenaiva ca tena sarvajanatā bodhitraye ropitā |<br />
            jñānaṃ sattvaparigraheṇa punarloke 'kṣayaṃ sthāpitam || Msa_16.41 ||
            </p>
         
         
         <p>iti | satattvaṃ parmārthasaṃgṛhītaṃ sāmānyalakṣaṇaṃ pudgaladharma nairātmyaṃ | jñeyaṃ
            ca yatsarvathetyanantasvasaṃketādilakṣaṇabhedabhinnaṃ yadajñe[yajjñe] (yadaparaṃjñeyaṃ)
            | dānādīnāṃ nirvikalpajñānaparigraheṇākṣayatvaṃ nirupadhiśeṣanirvāṇe 'pi tadakṣayāt
            | jñānasya punaḥ sattvaparigraheṇa karuṇayā sattvānāmaparityāgāt | eṣāṃ punaḥ ṣaṇāṃ
            ślokānāṃ piṇḍārthaḥ saptamena ślokena nirdiṣṭaḥ |</p>
         
         <span class="note"><span class="bold">MSA_Bagchi 107</span></span>
         
         <p>
            audāryānāmiṣatvaṃ ca mahārthākṣayatāpi ca |<br />
            dānādīnāṃ samastaṃ hi jñeyaṃ guṇacatuṣṭayam || Msa_16.42 ||
            </p>
         
         
         <p>iti | tatradānādīnāṃ prathamena pādenodāratā paridīpitā | dvitīyena nirāmipatā | tṛtīyena
            mahārthatā mahataḥ sattvārthasya saṃpādanāt | caturthenākṣayatā ityeṣāṃ guṇacatuṣṭayamebhiḥ
            ślokairveditavyam |</p>
         
         
         <p>
            darśanapūraṇatuṣṭiṃ yācanake 'tuṣṭimapi samāśāstiṃ |<br />
            abhibhavati sa tāṃ dātā kṛpālurādhikyayogena || Msa_16.43 ||
            </p>
         
         
         <p>yācanake hi jane dāyakadarśanāttataśca yathepsitaṃ labdhvā manorathaparipūraṇādyā
            tuṣṭirūtpadyate | atuṣṭiścādarśanādaparipūraṇācca | āśāstiśca yā taddarśane manorathaparipūraṇe
            ca | sā bodhisattvasyādhikotpadyate sarvakālaṃ yācanakadarśanāttanmanorathaparipūraṇācca
            | adarśanādaparipūraṇāccātuṣṭiḥ | ato dātā kṛpālustāṃ sarvamabhibhavatyādhikyayogāt
            |</p>
         
         
         <p>
            prāṇānbhogāndārānsattveṣu sadānya[tya]janakṛpālutvāt |<br />
            āmodate nikāmaṃ tadviratiṃ pālayenna katham || Msa_16.44 ||
            </p>
         
         
         <p>tebhyo viratiṃ tadviratiṃ parakīyebhyaḥ prāṇabhogadārebhyaḥ | etena trividhātkāyaduścaritādviratiśīlaguṇaṃ
            darśayati |</p>
         
         
         <p>
            nirapekṣaḥ samacitto nirbhīḥ sarvapradaḥ kṛpāhetoḥ |<br />
            mithyāvādaṃ brūyātparopaghātāya kathamāryaḥ || Msa_16.45 ||
            </p>
         
         
         <p>etena mṛṣāvādādviratiguṇaṃ darśayati | ātmahetormṛṣāvāda ucyeta kāyajīvitāpekṣayā
            | parahetorvā priyajanapremnā | bhayena vā rājādibhayāt | āmiṣakiṃcitkahetorvā lābhārthaṃ
            | bodhisattvaśca svakāyajīvitanirapekṣaḥ | samacittaśca sarvasattveṣvātmasamacittatayā
            | nirbhayaśca pañcabhayasamatikrāntatvāt | sarvapradaścārthibhyaḥ sarvasattvaparityāgāt
            | sa kena hetunā mṛṣāvādaṃ brūyāt |</p>
         
         
         <p>
            saṃmahitakāmaḥ sakṛpaḥ paraduḥkhotpādane 'tibhīruśca |<br />
            sattvavinaye suyuktaḥ suvidūre trividhavāgdoṣāt || Msa_16.46 ||
            </p>
         
         
         <p>bodhisattvaḥ sarvasattveṣu samaṃ hitakāmaḥ sa kathaṃ pareṣāṃ mitrabhedārthaṃ paiśunyaṃ
            kariṣyatīti | sukṛpaśca paraduḥkhāpanayābhiprāyāt | paraduḥkhotpādane cātyarthaṃ bhīrūḥ
            sa (<span class="bold">MSA_Bagchi 108</span>) kathaṃ pareṣāṃ duḥkhotpādanārthaṃ parūṣaṃ vakṣyati | sattvānāṃ vinaye samyakprayuktaḥ
            sa kathaṃ saṃbhinnapralāpaṃ kariṣyati tasmādasau sūvidūre trividhavāgdoṣāt paiśunyātpārūṣyātsaṃbhinnapralāpācca
            |</p>
         
         
         <p>
            sarvapradaḥ kṛpāluḥ pratītyadharmodaye sukuśalaśca |<br />
            adhivāsayetkathamasau sarvākāraṃ manaḥ kleśam || Msa_16.47 ||
            </p>
         
         
         <p>abhidhyā vyāpādo mithyādṛṣṭirvā yathākramaṃ | eṣa dauḥśīlyapratipakṣadharmaviśeṣayogācchīlaviśuddhigū[gu?]ṇo
            bodhisattvānāṃ veditavyaḥ |</p>
         
         
         <p>
            upakarasaṃjñāmodaṃ hyapakāriṇiparahita saṃjñāṃ[parahite sadā] duḥkhe |<br />
            labhate yadā kṛpāluḥ kṣamitavyaṃ ... [kiṃ kutastasya] || Msa_16.48 ||
            </p>
         
         
         <p>[apakāriṇi hi kṣamitavyaṃ bhavati | tatra ca bodhisattva apakārisajñāṃ labhate kṣāntisaṃbhāranimittatvāt
            duḥkhañca kṣamitavyaṃ bhavati | tatra ca parahitahetubhūte duḥkhe bodhisattvaḥ sadā
            modaṃ labhate tasya kutaḥ kiṃ kṣamitavyaṃ] | yasya nāpakārisaṃjñā pravartate na duḥkhasaṃjñā
            |</p>
         
         
         <p>
            paraparasaṃjñāpagamātsvato 'dhikatarātsadā parasnehāt |<br />
            duṣkaracaraṇātsakṛpe hyaduṣkaraṃ vīryaṃ || Msa_16.49 ||
            </p>
         
         
         <p>sakṛpo bodhisattvaḥ | tatra sakṛpe yatparārthaṃ duṣkaracaraṇādvīryaṃ tadduṣkaraṃ ca
            suduṣkaraṃ ca kathamaduṣkaraṃ | paratra parasaṃjñāpagamāt | svato 'dhikatarācca sarvadā
            pareṣu snehāt | kathaṃ suduṣkaraṃ | yadevaṃ parasaṃjñāpagataṃ ca svatodhikatarasnehaṃ
            ca tadvīryam |</p>
         
         
         <p>
            alpasukhaṃ hyātmasukhaṃ līnaṃ parihāṇikaṃ kṣayi samohaṃ |<br />
            dhyānaṃ mataṃ trayāṇāṃ viparyayādbodhisattvānām || Msa_16.50 ||
            </p>
         
         
         <p>alpasukhaṃ dhyānaṃ laukikānāmātmasukhaṃ śrāvakapratyekabuddhānāṃ | līnaṃ laukikānāṃ
            satkāye śrāvakapratyekabuddhānāṃ ca nirvāṇe | parihāṇikaṃ laukikānāṃ kṣayi śrāvakapratyekabuddhānāṃ
            nirūpadhiśeṣanirvāṇe tatkṣayāt | samohaṃ sarveṣāṃ yathāyogakliṣṭākliṣṭena mohena |
            bodhisattvānāṃ punardhyāna bahusukhamātmaparasukhamalīnamaparihāṇikamakṣayyasamohaṃ
            ca |</p>
         
         
         <p>
            āmoṣaistamasi yathā dīpairnunnaṃ[śchanne] tathā trayajñānaṃ |<br />
            dinakarakiraṇauriva tu jñānamatulyaṃ kṛpālunām || Msa_16.51 ||
            </p>
         
         <span class="note"><span class="bold">MSA_Bagchi 109</span></span>
         
         <p>yathā hastāmoṣaistamasi jñānaṃ parīttaviṣayamapratyakṣamavyaktaṃ ca tathā pṛthagjanānāṃ
            | yathāvacarake[gahavarake] dīpairjñānaṃ prādeśikaṃ pratyakṣaṃ nātinirmalaṃ tathā
            śrāvakāṇāṃ pratyekabuddhānāṃ ca | yathā dinakarakiraṇairjñānaṃ samantātpratyakṣaṃ
            sunirmalaṃ ca tathā bodhisattvānāṃ | ata eva tadatulyam |</p>
         
         
         <p>
            āśrayādvastuto dānaṃ nimittātpariṇāmanāt |<br />
            hetuto jñānataḥ kṣetrānniśrayācca paraṃ matam || Msa_16.52 ||
            </p>
         
         
         <p>tatrāśrayo bodhisattvaḥ | vastu āmiṣadānasyādhyātmikaṃ vastu paramam | abhayadānasthāpāyasaṃsārabhītebhyastu
            tadabhayaṃ | dharmadānasya mahāyānaṃ | nimittaṃ karuṇā | pariṇāmanā tena mahābodhiphalaprārthanā
            | hetuḥ pūrvadānapāramitābhyāsavāsanā | jñānaṃ nirvikalpaṃ yena trimaṇḍalapariśuddhaṃ
            dānaṃ dadāti dātṛdeyapratigrāhakrāvikalpanāt | kṣetraṃ pañcavidham | arthī duḥkhito
            niḥpratisaraṇo duścaritacārī guṇavāṃśca | caturṇāmuttaraṃ kṣetraṃ paraṃ | tadabhāve
            pañcamaṃ | niśrayastrividho yaṃ niśritya dadāti | adhimuktirmanasikāraḥ samādhiśca
            | adhimuktiryathā bhāvanāvibhāge 'dhimuktimanaskāra uktaḥ | manaskāro yathā tatraivāsvādanābhinandana[naumodanābhi]
            manaskāra uktaḥ | samādhirgaganagañjādiryathā tatraiva vibhutvamuktaṃ | evamāśrayādiparasamayo
            dānaṃ paramaṃ | so 'yaṃ cāpadeśo veditavyaḥ | yaśca dadāti yacca yena ca yasmai ca
            yataśca yasya ca parigraheṇa yatra ca yāvatprakāraṃ taddānam |</p>
         
         
         <p>
            āśrayādvastutaḥ śīlaṃ nimittātpariṇāmanāt |<br />
            hetuto jñānataḥ kṣetrānniśrayācca paraṃ matam || Msa_16.53 ||
            </p>
         
         
         <p>
            [āśrayādvastutaḥ kṣāntinimittātpariṇāmanāt |<br />
            hetuto jñānataḥ kṣetrānniśrayācca parā matā ||
            </p>
         
         
         <p>
            āśrayādvastuto vīryaṃ nimittātpariṇāmanāt |<br />
            hetuto jñānataḥ kṣetrānniśrayācca paraṃ matam || Msa_16.54 ||
            </p>
         
         
         <p>
            āśrayādvastuto dhyānaṃ nimittātpariṇāmanāt |<br />
            hetuto jñānataḥ kṣetrāniśrayācca paraṃ matam || Msa_16.55 ||
            </p>
         
         
         <p>
            āśrayādvastutaḥ prajñā nimittātpariṇāmanāt |<br />
            hetuto jñānataḥ kṣetrānniśrayācca parā matā || Msa_16.56 ||
            </p>
         
         <span class="note"><span class="bold">MSA_Bagchi 110</span></span>
         
         <p>śīlasya paramaṃ vastu bodhisattvasaṃvaraḥ | kṣānteḥ prāṇāpahāriṇau hīnadurbalau |
            vīryasya pāramitābhāvanā tadvipakṣaprahāṇaṃ ca | dhyānasya bodhisattvasamādhayaḥ |
            prajñāyāstathatā | sarveṣāṃ śīlādīnāṃ kṣetraṃ mahāyānaṃ | śeṣaṃ pūrvabaddheditavyam
            |</p>
         
         
         <p>
            ekasattvasukhaṃ dānaṃ bahukalpavighātakṛta |<br />
            priyaṃ syadbodhisattvānāṃ prāgeva tadviparyayāt || Msa_16.57 ||
            </p>
         
         
         <p>yadi bodhisattvānāṃ dānamekasyaiva sattvasya sukhadaṃ syādātmanaśca bahukalpavighātakṛta
            | tathāpi tatteṣāṃ priyaṃ syātkaruṇāviśeṣātkiṃ punaryadanekasattvasukhaṃ ca bhavatyātmanaśca
            bahukalpānugrahakṛt |
            
            <p>
               yadarthamicchanti dhanāni dehinastadeva dhīrā visṛjanti dehiṣu |<br />
               śarīrahetordhanamiṣyate janaistadeva dhīraḥ śataśo visṛjyate || Msa_16.58 ||
               </p>
         </p>
         
         
         <p>atra pūrvārdhamuttarārdhe vyākhyātam |</p>
         
         
         <p>
            śarīramevotsṛjato na duḥkhyate yadā manaḥ kā draviṇe 'vare kathā |<br />
            tadasya lokottaramiti yanmudaṃ sa tena tattasya taduttaraṃ punaḥ || Msa_16.59 ||
            </p>
         
         
         <p>atra śarīramevotsṛjato yadā mano na duḥkhyate tadasya lokottaramiti saṃdarśitaṃ |
            eti yanmudaṃ sa tena duḥkhena tattasya taduttaramiti tasmāllokottarāduttaram |</p>
         
         
         <p>
            pratigrahairiṣṭanikāmalabdhairna tuṣṭimāyāti tathārthiko 'pi |<br />
            sarvāstidānena yatheha dhīmān tuṣṭiṃ vrajatyarthijanasya tuṣṭyā || Msa_16.60 ||
            </p>
         
         
         <p>iṣṭanikāmalabdhairityabhipretaparyāptalabdhaiḥ | sarvāstidāneneti yāvatsvajīvitadānena
            |</p>
         
         
         <p>
            saṃpūrṇabhogo na tathāstimantamātmānamanvīkṣati yācako 'pi |<br />
            sarvāstidānādadhano 'pi dhīmānātmānamanveti yathāstimantaṃ || Msa_16.61 ||
            </p>
         
         
         <p>
            suvipulamapi vittaṃ prāpya naivopakāraṃ<br />
            vigaṇayati tathārthī dāyakāllābhahetoḥ |<br />
            vidhivadiha sudānairarthinastarpayitvā<br />
            mahadupakarasaṃjñā teṣu dhīmānyathaiti || Msa_16.62 ||
            </p>
         
         
         <p>karuṇāviśeṣād | gatārthau ślokau |</p>
         
         
         <p>
            svayamapagataśokā dehinaḥ svastharūpā<br />
            vipulamapi gṛhītvā bhuñjate yasya vittaṃ |<br />
            pathi paramaphalāḍhyādbhogavṛkṣādyathaiva<br />
            pravisṛtiratibhogī bodhisattvānna so 'nyaḥ || Msa_16.63 ||
            </p>
         
         <span class="note"><span class="bold">MSA_Bagchi 111</span></span>
         
         <p>pravisṛtiratibhogaścāsyeti pravisṛtiratibhogī sa ca nānyo bodhisattvādveditavyaḥ |
            śeṣaṃ gatārtham |</p>
         
         
         <p>
            prādhānyatatkāraṇakarmabhedāt prakārabhedāśrayabhedataśca |<br />
            caturvibandhapratipakṣabhedāt vīryaṃ parijñeyamiti pradiṣṭam || Msa_16.64 ||
            </p>
         
         
         <p>ṣaḍvidhena prabhedena vīryaṃ parijñeyaṃ | prādhānyabhedena | tatkāraṇabhedena | [karmabhedena]
            prakārabhedena | āśrayabhedena | caturvibandhapratipakṣabhedena ca | asyoddeśasyottaraiḥ
            | ślokairnirdeśaḥ |</p>
         
         
         <p>
            vīryaṃ paraṃ śuklagaṇasya madhye tanniśritastasya yato 'nulābhaḥ |<br />
            vīryeṇa sadyaḥ susukho vihāro lokottarā lokagatā ca siddhiḥ || Msa_16.65 ||
            </p>
         
         
         <p>vīryaṃ paraṃ śuklagaṇasya madhye iti sarvakuśaladharmaprādhānyaṃ vīryasya nirdiṣṭaṃ
            | tanniśritastasya yato 'nulābha iti prādhānyakāraṇaṃ nirdiṣṭaṃ | yasmādvīryāśritaḥ
            sarvakuśaladharmalābhaḥ | vīryeṇa sadyaḥ susukho vihāro lokottarā lokagatā ca siddhiriti
            karma nirdiṣṭaṃ vīryeṇa hi dṛṣṭadharme paramaḥ sukhavihāraḥ | sarvā ca lokottarā siddhirlaukikī
            ca kriyate |</p>
         
         
         <p>
            vīryādavāptaṃ bhavabhogamiṣṭaṃ vīryeṇa śuddhiṃ prabalāmupetāḥ |<br />
            vīryeṇa satkāyamatītya muktā vīryeṇa bodhiṃ paramāṃ vibuddhāḥ || Msa_16.66 ||
            </p>
         
         
         <p>iti | paryāyadvāreṇa [paryāyāntareṇa] vīryasya karma nirdiṣṭaṃ | laukikalokottarasiddhibhedāt
            | tatra prabalā laukikī siddhiranātyantikatvāt |</p>
         
         
         <p>
            punarmataṃ hānivivṛddhivīryaṃ mokṣādhipaṃ pakṣavipakṣamanyat |<br />
            tattve praviṣṭaṃ parivartakaṃ ca vīryaṃ mahārthaṃ ca niruktamanyata || Msa_16.67 ||
            </p>
         
         
         <p>
            saṃnāhavīryaṃ prathamaṃ tataśca prayogavīryaṃ vidhivatprahitaṃ |<br />
            alīnamakṣobhyamatuṣṭivīryaṃ sarvaprakāraṃ pravadanti buddhāḥ || Msa_16.68 ||
            </p>
         
         
         <p>ityeṣa prakārabhedaḥ | tatra hānivivṛddhivīryaṃ samyakprahāṇeṣu [dvayorakuśaladharmahānayeapi?]
            ca dvayoḥ kuśaladharmābhivṛddhaye | mokṣādhipaṃ vīryamindriyeṣu | mokṣādhipattyārthena
            yasmādindriyāṇi | pakṣavipakṣaṃ baleṣu vipakṣānavamṛdyārthena yasmādbalāni | tattve
            praviṣṭaṃ bodhyaṅgeṣu darśanamārge tadvya1sthāpanāt | parivarttakaṃ mārgāṅgeṣu bhāvanāmārge
            'ntasyā[tasyā]śrayaparivṛttihetutvāt | (<span class="bold">MSA_Bagchi 112</span>) mahārthaṃ vīryaṃ pāramitāsvabhāvaṃ svaparārthādhikārāt | saṃnāhavīryaṃ prayogāya
            saṃnahyataḥ | prayogavīryaṃ tathā prayogataḥ | alīnavīryamudāre 'pyadhigantavye layābhāvataḥ
            | akṣobhyavīryaṃ śītaloṣṇādibhirduḥkhairavikopanataḥ | asaṃtuṣṭivīryamalpenādhigamenāsaṃtuṣṭitaḥ
            | ebhireva saṃnāhavīryādibhiḥ sūtre | sthāmavān vīryavānutsāhī dṛḍhaparākramo anikṣiptadhuraḥ
            kuśaleṣu dharmeṣvityucyate yathākramam |</p>
         
         
         <p>
            nikṛṣṭamadhyottamavīryamanyat yānatraye yuktajanāśrayeṇa |<br />
            līnātyudārāśayabuddhiyogāt vīryaṃ tadalpārthamahārthamiṣṭam || Msa_16.69 ||
            </p>
         
         
         <p>atrāśrayaprabhedena vīryabhedo nirdiṣṭaḥ | yānatraye prayukto yo janastadāśrayeṇa
            yathākramaṃ nikṛṣṭamadhyottamaṃ vīryaṃ veditavyaṃ | kiṃ kāraṇaṃ | līnātyudārāśayabuddhiyogāt
            | līno hi buddhyāśayo yānadvaye prayuktānāṃ kevalātmārthādhikārāt | atyudāro mahāyāne
            prayuktānāṃ parārthādhikārāt | ata eva yathākramaṃ vīryaṃ tadalpārthaṃ mahārthamiva[ṣṭam]
            svārthādhikārācca [svaparārthādhikaraṇatvācca |]</p>
         
         
         <p>
            na vīryavānbhogaparājito 'sti<br />
            no vīryavān kleśaparājito 'sti |<br />
            na vīryavān khedaparājito 'sti<br />
            no vīryavān prāptiparājito 'sti || Msa_16.70 ||
            </p>
         
         
         <p>ityayaṃ caturvibandhapratipakṣabhedaḥ | caturvidho dānādīnāṃ vibandho yena dānādiṣu
            na pravartate | bhogasaktistadāgrahataḥ | kleśasaktistatparibhogādhyavasānataḥ | khedo
            dānādiṣu prayogābhiyogaparikhedataḥ | prāptiralpamātradānādisaṃtuṣṭitaḥ | tatpratipakṣabhede
            naitaccaturvidhaṃ vīryamuktam |</p>
         
         
         <p>anyonyaviniścayavibhāge ślokaḥ |</p>
         
         
         <p>
            anyonyaṃ saṃgrahataḥ prabhedato dharmato nimittācca |<br />
            ṣaṇāṃ pāramitānāṃ viniścayaḥ sarvathā jñeyaḥ || Msa_16.71 ||
            </p>
         
         
         <p>anyonyasaṃgrahato viniścayaḥ | abhayapradānena śīlakṣāntisaṃgraho yasmāttābhyāmabhayaṃ
            dadāti | dharmadānena dhyānaprajñayoryasmāttābhyāṃ dharmaṃ dadāti | ubhābhyāṃ vīryasya
            yasmāttenobhayaṃ dadāti | kuśaladharmasaṃgrāhakeṇa śīlena sarveṣāṃ dānādīnāṃ saṃgrahaḥ
            | evaṃ kṣāntyādibhiranyonyasaṃgraho yathāyogaṃ yojyaḥ | prabhedato viniścayaḥ | dānaṃ
            ṣaḍvidhaṃ dānadānaṃ śīladānaṃ yāvatprajñādānaṃ | parasaṃtāneṣu śīlādiniveśanāt | dharmato
            viniścayaḥ | (<span class="bold">MSA_Bagchi 113</span>) ye sūtrādayo yeṣu dānādiṣvartheṣu saṃdṛśyante | ye ca dānādayo yeṣu sūtrādiṣu dharmeṣu
            saṃdṛśyante | teṣāṃ parasparaṃ saṃgraho veditavyaḥ | nimittato viniścayaḥ | dānaṃ
            śīlādīnāṃ nimittaṃ bhavati | bhoganirapekṣasya śīlādiṣu pravṛtteḥ | śīlamapi dānādīnāṃ
            | bhikṣusaṃvarasamādānaṃ sarvasvaparigrahatyāgācchīlapratiṣṭhitasya ca kṣāntyādiyogāt
            | kuśaladharmasaṃgrāhakaśīlasamādānaṃ ca sarveṣāṃ dānādīnāṃ nimittaṃ | evaṃ kṣāntyādīnāmanyonyanimittabhāvo
            yathā yojyaḥ [yogaṃ] saṃgrahavastuvibhāge sapta ślokāḥ | catvāri saṃgrahavastūni |
            dānaṃ priyavāditā arthacaryā samānārthatā | tatra |</p>
         
         
         <p>
            dānaṃ samaṃ priyākhyānamarthacaryā samārthatā |<br />
            taddeśanā samādāya svānuvṛttibhiriṣyate || Msa_16.72 ||
            </p>
         
         
         <p>dānaṃ samamiṣyate yathā pāramitāsu priyākhyānaṃ taddeśanā | arthacaryā tatsamādāpanā
            tacchabdena pāramitānāṃ grahaṇātpāramitādeśanā pāramitāsamādāpanetyarthaḥ | samānārthatā
            yatra paraṃ samādāpayati tatra svayamanuvṛttiḥ | kimarthaṃ punaretāni catvāri saṃgrahavastūnīṣyante
            | eṣa hi pareṣāṃ |</p>
         
         
         <p>
            upāyo 'nugrahakaro grāhako 'tha pravartakaḥ |<br />
            tathānuvartako jñeyaścatuḥsaṃgrahavastutaḥ || Msa_16.73 ||
            </p>
         
         
         <p>dānamanugrāhaka upāyaḥ | āmiṣadānena kāyikānugrahotpādanāt priyavāditā grāhakaḥ |
            avyutpannasaṃdigdhārthagrāhaṇāt | arthacaryā pravartakaḥ | kuśale pravartanāt | samānārthatānuvartakaḥ
            | yathāvāditathākāriṇaṃ hi samādāpakaṃ viditvā yatra kuśale tena pravartitāḥ pare
            bhavanti tadanuvartante |</p>
         
         
         <p>
            ādyena bhājanībhāvo dvitīyenādhimucyanā |<br />
            pratipattistṛtīyena caturthena viśodhanā || Msa_16.74 ||
            </p>
         
         
         <p>āmiṣadānena bhājanībhavati dharmasya vidheyatāpatteḥ | priyavāditayā taṃ dharmamadhimucyate
            tadarthavyutpādanasaṃśayacchedanataḥ | arthacaryayā pratipadyate yathādharmaṃ | samānārthatayā
            tāṃ pratipattiṃ viśodhayati dīrghakālānuṣṭhānād | idaṃ saṃgrahavastūnāṃ karma |</p>
         
         
         <p>
            catuḥ saṃgrahavastutvaṃ saṃgrahadvayato mataṃ |<br />
            āmiṣeṇāpi dharmeṇa dharmeṇālambanādapi[dinā] || Msa_16.75 ||
            </p>
         
         <span class="note"><span class="bold">MSA_Bagchi 114</span></span>
         
         <p>yadapyanyatsaṃgrahavastudvayamuktaṃ bhagavatā āmiṣasaṃgraho dharmasaṃgrahaśca | tābhyāmetānyeva
            catvāri saṃgrahavastūni saṃgṛhītāni |</p>
         
         
         <p>āmiṣasaṃgraheṇa prathame | dharmasaṃgraheṇāvaśiṣṭāni | tāni punastrividhena dharmeṇa
            | ālambanadharmeṇa pratipattidharmeṇa tadviśuddhidharmeṇa ca yathākramam |</p>
         
         
         <p>
            hīnamadhyottamaḥ prāyo vandhyo 'vandhyaśca saṃgrahaḥ |<br />
            abandhyaḥ sarvathā caiva jñeyo hyākārabhedataḥ || Msa_16.76 ||
            </p>
         
         
         <p>eṣa saṃgrahasya prakārabhedaḥ | tatra hīnamadhyottamaḥ saṃgraho bodhisattvānāṃ yānatrayaprayukteṣu
            veditavyo yathākramaṃ | prāyeṇa vandhyo 'dhimukticaryābhūmau | prāyeṇābandhyo bhūmipraviṣṭānām
            | avandhyaḥ sarvathā aṣṭāmyādiṣu bhūmiṣu sattvārthasyāvaśyaṃ saṃpādanāt |</p>
         
         
         <p>
            parṣatkarṣaṇaprayuktairvidhireṣa samāśritaḥ |<br />
            sarvārthasiddhau sarveṣāṃ sukhopāyaśca śasyate || Msa_16.77 ||
            </p>
         
         
         <p>ye kecitparṣatkarṣaṇe prayuktāḥ sarvaistairayamevopāyaḥ samāśrito yaduta catvāri saṃgrahavastūni
            | tathā hi sarvārthasiddhaye sarveṣāṃ sukhaścaiṣa upāyaḥ praśasyate buddhaiḥ |</p>
         
         
         <p>
            saṃgṛhītā grahīṣyante saṃgṛhyante ca ye 'dhunā |<br />
            sarve ta evaṃ tasmācca vartma tatsattvapācane || Msa_16.78 ||
            </p>
         
         
         <p>etena lokatraye 'pi sarvasattvānāṃ paripācane caturṇāṃ saṃgrahavastūnāmekāyanamārgatvaṃ
            darśayati | anyamārgābhāvāt |</p>
         
         
         <p>
            iti satatamasaktabhogabuddhiḥ śamayamanodyamapāragaḥ sthitātmā |<br />
            bhavaviṣayanimittanirvikalpo bhavati sa sattvagaṇasya saṃgṛhītā || Msa_16.79 ||
            </p>
         
         
         <p>etena yathoktāsu ṣaṭsu pāramitāsu sthitasya bodhisattvasya saṃgrahavastuprayogaṃ darśayati
            svaparārthasaṃpādanāt pāramitābhiḥ saṃgrahavastubhiśca yathākramam |</p>
         
         
         <p>|| mahāyānasūtrālaṃkāre pāramitādhikāraḥ [ṣoḍaśaḥ] samāptaḥ ||</p>
         
         <span class="note"><span class="bold">MSA_Bagchi 115</span></span>
         
         <p>saptadaśo 'dhikāraḥ |</p>
         
         
         <p>buddhapūjāvibhāge sapta ślokāḥ |</p>
         
         
         <p>
            saṃmukhaṃ vimukhaṃ pūjā buddhānāṃ cīvarādibhiḥ |<br />
            gāḍhaprasannacittasya saṃbhāradvayapūraye || Msa_17.1 ||
            </p>
         
         
         <p>
            abandhyabuddhajanmatve praṇidhānavataḥ sataḥ |<br />
            trayasyānupalambhastu niṣpannā buddhapūjanā || Msa_17.2 ||
            </p>
         
         
         <p>
            sattvānāmaprameyānāṃ paripākāya cāparā |<br />
            upadheścittataścānyā adhimukternidhānataḥ || Msa_17.3 ||
            </p>
         
         
         <p>
            anukampākṣamābhyāṃ ca samudācārato 'parā |<br />
            vastvābhogāvabodhācca vimukteśca tathātvataḥ || Msa_17.4 ||
            </p>
         
         
         <p>ityebhiścaturbhiḥ ślokaiḥ |</p>
         
         
         <p>
            āśrayādvastutaḥ pūjā nimittātpariṇāmanāt |<br />
            hetuto jñānataḥ kṣetrānniśrayācca pradarśitā || Msa_17.5 ||
            </p>
         
         
         <p>veditavyā | tatrāśrayaḥ samakṣaparokṣā buddhāḥ | vastu cīvarādayaḥ | nimittaṃ pragāḍhaprasādasahagataṃ
            cittaṃ | pariṇāmanā puṇyajñānasaṃbhāraparipūraye | heturabandhyo me buddhotpādaḥ syāditi
            pūrvapraṇidhānaṃ | jñānaṃ nirvikalpaṃ pūjakapūjyapūjānupalambhataḥ | kṣetramaprameyāḥ
            sattvāḥ | tatparipācanāya taistatprayojatā[nā]t teṣu tadropaṇataḥ | niśraya upadhiścittaṃ
            ca | tatropadhiṃ niśritya pūjācīvarādibhiścittaṃ niśrityāsvādanānumodanābhinandanamanaskāraiḥ
            | ta [ya]thoktaiścādhimuktyādibhiryaduta mahāyānadharmādhimuktitaḥ bodhicittotpādataḥ
            | praṇidhānameva hi nidhānamatroktaṃ ślokavattvā[bandhā]nurodhāt | sattvānukampanataḥ
            | duṣkaracaryā duḥkhakṣamaṇataḥ pāramitāsamudācārataḥ | yoniśo dharmamanasikārataḥ
            | sa hyaviparyayastattvādvastvābhogaḥ | samyagdṛṣṭito darśanamārge | sa hi yathābhūtāvabodhādvastvavabodhaḥ
            |</p>
         
         
         <p>vimuktitaḥ kleśavimokṣācchrāvakāṇāṃ | tathātvato mahābodhiprāpterityayaṃ pūjāyāḥ prakārabhedaḥ
            |</p>
         
         
         <p>
            hetutaḥ phalataścaiva ātmanā ca parairapi |<br />
            lābhasatkārataścaiva pratipatterdvidhā ca sā || Msa_17.6 ||
            </p>
         
         <span class="note"><span class="bold">MSA_Bagchi 116</span></span>
         
         <p>
            parīttā mahatī pūjā samānāmānikā ca sā |<br />
            prayogādgatitaścaiva praṇidhānācca sā matā || Msa_17.7 ||
            </p>
         
         
         <p>ityayamarthā[dhvā]dibhedenāparaḥ prakārabhedaḥ | tatrātītā hetuḥ pratyutpannā phalaṃ
            pratyutpannā heturanāgatā phalamityevaṃ hetuphalato 'tītānāgatapratyutpannā veditavyā
            | ātmanetyādhyātmikī parairiti bāhyā | lābhasatkārato audārikī | pratipattitaḥ sūkṣmā
            | parīttā hīnā mahatī praṇītā | punaḥ samānā hīnā nirmānā praṇītā trimaṇḍalāvikalpanāt
            | kālāntaraprayojyā dūre | tatkālaprayojyāntike | punarvichinnāyāṃ gatau dūre | samanantarāyāmantike
            | punaryāṃ pūjāmāyatyāṃ prayojayituṃ praṇidadhāti sā dūre yāṃ praṇihitaḥ kartuṃ sāntike
            | katamā punarbuddhapūjā paramā veditavyetyāha |</p>
         
         
         <p>
            buddheṣu pūjā paramā svacittāt dharmādhimuktyāśayato vibhutvāt |<br />
            akalpanopāyaparigraheṇa sarvaikakāryatvaniveśataśca || Msa_17.8 ||
            </p>
         
         
         <p>ityebhiḥ pañcabhirākāraiḥ svacittapūjā buddheṣu paramā veditavyā | yaduta pūjopasaṃhitamahāyānadharmādhimuktitaḥ
            | āśayato navabhirāśayaiḥ | āsvādanānumodanābhinandanāśayaiḥ | atṛptavipulamuditopakaranirlepakalyāṇāśayaiśca
            ye pāramitābhāvanāyāṃ nirdiṣṭāḥ | vibhutvato gaganagañjādisamādhibhiḥ | nirvikalpajñānopāyaparigrahataḥ
            | sarvamahābodhisattvaikakāryatvapraveśataśca miśropamiśrakāryatvāt |</p>
         
         
         <p>kalyāṇamitrasevāvibhāge sapta ślokāḥ | tatrārdhapañcamaiḥ ślokaiḥ |</p>
         
         
         <p>
            āśrayādvastutaḥ sevā nimittātpariṇāmanāt |<br />
            hetuto jñānataḥ kṣetrānniśrayācca pradarśitā || Msa_17.9 ||
            </p>
         
         
         <p>
            mitraṃ śrayeddāntaśamopaśāntaṃ guṇādhikaṃ sodyamamāgamāḍhyaṃ |<br />
            prabuddhatatvaṃ vacasābhyupetaṃ kṛpātmakaṃ khedavivarjitaṃ ca || Msa_17.10 ||
            </p>
         
         
         <p>ityevaṃguṇamitraṃ sevāyā āśrayaḥ | dāntaṃ śīlayogādindriyadamena | śāntaṃ samādhiyogādadhyātmaṃ
            cetaḥ śamathena | upaśāntaṃ prayogā[prajñāyogā] (prajñātvā)dupasthitakleśopaśamanataḥ
            | guṇairadhikaṃ na samaṃ vā nyūnaṃ vā | sodyamaṃ nodasīnaṃ parārthe | āgamāḍhyaṃ nālpaśrutaṃ
            | prabuddhatatvaṃ tatvādhigamāt | vacasābhyupetaṃ vākkaraṇenopetaṃ | kṛpātmakaṃ nirāmiṣacittatvāt
            | khedavivarjitaṃ sātatyasatkṛtyadharmadeśanāt |</p>
         
         <span class="note"><span class="bold">MSA_Bagchi 117</span></span>
         
         <p>satkāralābhaiḥ paricaryayā ca seveta mitraṃ pratipattitaśca |</p>
         
         
         <p>iti | sevāyā[va]stu |</p>
         
         
         <p>dharme tathājñāśaya eva dhīmān mitraṃ pragacchetsamaye nataśca || Msa_17.11 ||</p>
         
         
         <p>iti trividhaṃ nimittaṃ | ājñātukāmatā | kālajñatā | nirmānatā ca |</p>
         
         
         <p>satkāralābheṣu gataspṛho 'sau prapattaye taṃ pariṇāmayecca |</p>
         
         
         <p>iti pariṇāmanā pratipattyarthaṃ sevanānna lābhasatkārārthaṃ |</p>
         
         
         <p>yathānuśiṣṭapratipattitaśca saṃrādhayeccittamato 'sya dhīraḥ || Msa_17.12 ||</p>
         
         
         <p>iti | yathānuśiṣṭapratipattiḥ sevāhetuḥ | tayā taccittārādhanāt |</p>
         
         
         <p>yānatraye kauśalametya buddhyā svasyaiva yānasya yateta siddhau |</p>
         
         
         <p>iti yānatrayakauśalāt jñānaṃ |</p>
         
         
         <p>sattvānameyānparipācanāya kṣetrasya śuddhasya ca sādhanāya || Msa_17.13 ||</p>
         
         
         <p>iti dvividhaṃ kṣetraṃ tatsevāyāḥ | aprameyāśca sattvāḥ pariśuddhaṃ ca buddhakṣetraṃ
            | dharmaṃ śrutvā yeṣu pratiṣṭhāpanāt | yatra ca sthitena |</p>
         
         
         <p>dharmeṣu dāyādaguṇena yukto naivāmiṣeṇa pravasetsa mitram |</p>
         
         
         <p>iti niśrayaḥ sevāyāḥ | dharmadāyādatāṃ niśritya kalyāṇamitraṃ seveta | nāmiṣadāyādatāṃ
            | ata ūrdhvamadhyardhena ślokena prakārabhedaḥ sevāyā veditavyaḥ |</p>
         
         
         <p>hetoḥ phalāddharmamukhānuyānātseveta mitraṃ bahitaśca dhīmān || Msa_17.14 ||</p>
         
         
         <p>śrutaśravāccetasi yogataśca samānanirmānamano 'nuyogāt |</p>
         
         
         <p>hetoḥ phalādityatītādibhedataḥ pūrvavat dharmamukhānuyānātseveta mitraṃ bahitaśca
            dhīmānityādhyātmikabāhyabhedaḥ | dharmamukhastroto hi dharmamukhānuyānaṃ bahirdhā
            bahitaḥ śrutaśravāccetasi yogataścetyaudārikasūkṣmabhedaḥ | śravaṇaṃ hyaudārikaṃ cintanabhāvanaṃ
            sūkṣmaṃṃ | tadeva cetasi yogaḥ | samānanirmānamano 'nuyogāditi hīnapraṇītabhedaḥ |</p>
         
         
         <p>gatiprayogapraṇidhānataśca kalyāṇamitraṃ hi bhajeta dhīmān || Msa_17.15 ||</p>
         
         
         <p>iti dūrāntikabhedaḥ pūrvavadyojayitavyaḥ | katamā punaḥ paramā seveti saptamaḥ ślokaḥ
            |</p>
         
         
         <p>
            sanmitrasevā paramā svacittād dharmādhimuktyāśayato vibhutvaiḥ |<br />
            akalpanopāyaparigraheṇa sarvaikakāryatvaniveśataśca || Msa_17.16 ||
            </p>
         
         <span class="note"><span class="bold">MSA_Bagchi 118</span></span>
         
         <p>iti pūrvavat |</p>
         
         
         <p>apramāṇavibhāge dvādaśaślokāḥ |</p>
         
         
         <p>
            brāhmyā vipakṣahīnā jñānena gatāśca nirvikalpena |<br />
            trividhālambanavṛttāḥ sattvānāṃ pācakā dhīre || Msa_17.17 ||
            </p>
         
         
         <p>brāhmyā vihārāścatvāryapramāṇāni | maitrī karuṇā muditopekṣā ca | te punarbodhisattve
            caturlakṣaṇā veditavyāḥ | vipakṣahānitaḥ | pratipakṣaviśeṣayogataḥ | vṛttiviśeṣatastrividhālambanavṛttitvāt
            | tathā hi te sattvālambanā dharmālambanāśca[dharmālambanā anālambanāśca] | karmaviśeṣataśca
            | sattvaparipācakatvāt | sattvadharmālambanāt | punaḥ katamasmin sattvanikāye dharme
            vā pravartante | anālambanāśca katamasminnālambane |</p>
         
         
         <p>
            saukhyārthini duḥkhārte sukhite kliṣṭe ca te pravartante |<br />
            taddeśite ca dharme tattathatāyāṃ ca dhīrāṇām || Msa_17.18 ||
            </p>
         
         
         <p>sattvālambanāḥ sukhārthini yāvat kliṣṭe sattvanikāye pravartante | tathā hi maitrī
            sattveṣu sukhasaṃyogākārā | karuṇā duḥkhaviyogākārā | muditā sukhaviyogākārā | upekṣāsu
            vedanāsu teṣāṃ sattvānāṃ niḥkleśatopasaṃhārākārā | dharmālambanāstaddeśite dharme
            | yatra te vihārā deśitāḥ | anālambanāstattathatāyāṃ | te hyavikalpatvādanālambanā
            ivetyanālambanāḥ | api khalu |</p>
         
         
         <p>
            tasyāśca tathatārthatvāt kṣāntilābhādviśuddhitaḥ |<br />
            karmadvayādanālambā maitrī kleśakṣayādapi || Msa_17.19 ||
            </p>
         
         
         <p>ebhiścaturbhiḥ kāraṇairanālambanā maitrī veditavyā | tathatālambanatvāt | anutpattikadharmakṣāntilābhenāṣṭamyāṃ
            bhūmau | dhātupuṣṭyā tadviśuddhitaḥ | karmadvayataśca | yā maitrī niṣpandena kāyakarmaṇā
            [vākkarmaṇā?] ca? saṃgṛhītā kleśakṣayataśca | tathā hi kleśa ālambanamuktaṃ | manomayānāṃ
            granthānāṃ prahāṇāducchidyate ālambanamiti vacanāt |</p>
         
         
         <p>te niścalāśca calāśca kṛpaṇairāsvāditā na ca jñeyāḥ |</p>
         
         
         <p>te ca brāhmyā vihārāścaturvidhā veditavyāḥ | tatra calā hānabhāgīyāḥ parihāṇīyatvāt
            | acalāḥ sthitiviśeṣabhāgīyā aparihāṇīyatvāt | āsvāditāḥ kliṣṭāḥ anāsvāditā akliṣṭāḥ
            | kṛpaṇairiti sukhalolairanudāracittaiḥ | eṣa brāhmyavihārāṇāṃ hānabhāgīyādiprakārabhedaḥ
            | teṣu punaḥ |</p>
         
         
         <p>acaleṣu bodhisattvāḥ pratiṣṭhitāḥ saktivigateṣu || Msa_17.20 ||</p>
         
         <span class="note"><span class="bold">MSA_Bagchi 119</span></span>
         
         <p>na caleṣu nāpyāsvāditeṣu |</p>
         
         
         <p>
            asamāhitasvabhāvā mṛdumadhyā hīnabhūmikā ye 'pi |<br />
            hīnāśayāḥ samānā hīnāste hyanyathā tvadhikāḥ || Msa_17.21 ||
            </p>
         
         
         <p>eṣa mṛdvadhimātratābhedaḥ | tatra ṣaḍvidhā mṛdukā asamāhitasvabhāvāḥ | sarve samāhitā
            api | ye mṛdumadhyāḥ | hīnabhūmikā ye 'pi uttarāṃ bodhisattvabhūmimapekṣya | hīnāśayā
            api | śrāvakādīnāṃ samānā api | ye 'nutpattikadharmakṣāntirahitā hīnāste mṛdukā ityarthaḥ
            | anyathā tvadhikā iti yathoktaviparyayeṇādhimātratā veditavyā |</p>
         
         
         <p>
            brāhmyairvihṛtavihāraḥ kāmiṣu saṃjāyate yadā dhīmān |<br />
            saṃbhārānpūrayate sattvāṃśca vipācayati tena || Msa_17.22 ||
            </p>
         
         
         <p>
            sarvatra cāvirahito brāhmyai rahitaśca tadvipakṣeṇa |<br />
            tatpratyayairapi bhṛśairna yāti vikṛtiṃ pramatto 'pi || Msa_17.23 ||
            </p>
         
         
         <p>hetuphalaliṅgabhedaḥ | tatra brāhmyairvihṛto vihārairiti hetuḥ | kāmiṣu sattveṣu saṃjāyata
            iti vipākaphalaṃ | saṃbhārānpūrayatyadhipatiphalaṃ | sattvānparipācayatīti puruṣakāraphalaṃ
            | sarvatra cāvirahito brāhmyairvihārairjāyata iti niṣpandaphalaṃ | rahitaśca tadvipakṣeṇeti
            visaṃyogaphalaṃ | bhṛśairapi tatpratyayairavikṛtigamanaṃ liṅgaṃ | pramatto 'pītyasaṃmukhībhūte
            'pi pratipakṣe | anyeścaturbhiḥ ślokairguṇadoṣabhedaḥ |</p>
         
         
         <p>
            vyāpādavihiṃsābhyāmarativyāpādakāmarāgaiśca |<br />
            yukto hi bodhisattvo bahuvidhamādīnavaṃ spṛśati || Msa_17.24 ||
            </p>
         
         
         <p>iti doṣaḥ | brāhmyavihārābhāve tadvipakṣayogāt | tatra vyāpādādayo maitryādīnāṃ yathākramaṃ
            vipakṣāḥ | vyāpādakāmarāgāvupekṣāyāḥ | kathaṃ bahuvidhādīnavaṃ spṛśatītyāha |</p>
         
         
         <p>
            kleśairhantyātmānaṃ sattvānupahanti śīlamupahanti |<br />
            savilekhalābhahīno rakṣāhīnastathā śāstrā[tā] || Msa_17.25 ||
            </p>
         
         
         <p>
            sādhikaraṇo 'śayasvī paratra saṃjāyate 'kṣaṇeṣu sa ca |<br />
            prāptāprāptavihīno manasi mahad duḥkhamāpnoti || Msa_17.26 ||
            </p>
         
         
         <p>tatra prathamaistribhiḥ padairātmavyābādhāya cetayate paravyābādhāyobhayavyābādhāyetyetamādīnavaṃ
            darśayati | savilekhādibhiḥ ṣaḍbhiḥ padairdṛṣṭadhārmikamavadyaṃ prasavatīti darśayati
            | kathaṃ ca prasavati | ātmāsyāpavadate | pare 'pi devatā api | śāstāpyanye 'pi vijñāḥ
            (<span class="bold">MSA_Bagchi 120</span>) sabrahmacāriṇo dharmatayā vigarhante | digvidikṣu cāsya pāpako 'varṇaśabdaśloko
            niścaratītyevaṃ savilekho yāvadayaśasvītyeanena yathākramaṃ darśayati | śeṣaistribhiḥ
            padairyathākramaṃ sāṃparāyikaṃ dṛṣṭadharmasāṃparāyikamavadyaṃ prasavati | tajjaṃ caitasikaṃ
            duḥkha[khaṃ] daurmanasya prati saṃvedayata ityetadādīnavaṃ darśayati |</p>
         
         
         <p>
            ete sarve doṣā maitryādiṣu susthitasya na bhavanti |<br />
            akliṣṭaḥ saṃsāraṃ sattvārthaṃ no ca saṃtyajati || Msa_17.27 ||
            </p>
         
         
         <p>iti | brāhmavihārayoge tri[dvi]vidhaṃ guṇaṃ darśayati | yathoktadoṣābhāvam akliṣṭasya
            sattvahetoḥ saṃsārāparityāgaṃ |</p>
         
         
         <p>
            na tathaikaputrakeṣvapi guṇavatsvapi bhavati sarvasattvānāṃ |<br />
            maitryādicetaneyaṃ sattveṣu yathā jinasutānāṃ || Msa_17.28 ||
            </p>
         
         
         <p>ityete[na?] ca bodhisattvamaitrādīnāṃ tīvratāṃ darśayati |</p>
         
         
         <p>karūṇāvibhāge tadālambanaprabhedamārabhya dvau ślokau |</p>
         
         
         <p>
            pradīptān śatruvaśagān duḥkhākrāntāṃstamovṛtān |<br />
            durgamārgasamārūḍhānmahābandhanasaṃyutān || Msa_17.29 ||
            </p>
         
         
         <p>
            mahāśanaviṣākrāntalolānmārgapranaṣṭakān |<br />
            utpathaprasthitān sattvāndurbalān karuṇāyate || Msa_17.30 ||
            </p>
         
         
         <p>tatra pradīptāḥ kāmarāgeṇa kāmasugvabhaktāḥ | śatruvaśagā mārakṛtāntarāyāḥ kuśale
            'prayuktāḥ duḥkhākrāntāḥ duḥkhā[bhi?]bhūtā narakādiṣu | tamovṛtā aurabhrikādayo duścaritaikāntikāḥ
            | karmavipākasaṃmūḍhatvāt | durgamārgasamārūḍhā aparinirvāṇadharmāṇaḥ saṃsāravartmātyantānupacchedāt
            | mahābandhanasaṃyutā anyatīrthyāḥ[rthya]mokṣasaṃprasthitā nānākudṛṣṭigāḍhabandhanabaddhatvāt
            | mahāśanaviṣākrāntalolāḥ samāpattisukhasaktāḥ | teṣāṃ hi tat kliṣṭaṃ samāpattisukhaṃ
            | yathā mṛṣṭamaśanaṃ viṣākrāntaṃ | tataḥ pracyāvanāt | mārgapraṇaṣṭakā abhimānikā
            mokṣamārgabhrāntatvāt | utpathaprasthitā hīnayānaprayuktā aniyatāḥ | durbalā aparipūrṇasaṃbhārā
            bodhisattvāḥ | ityete daśavidhāḥ satvā bodhisattvakaruṇāyā ālambanam |</p>
         
         
         <p>pañcaphalasaṃdarśane karuṇāyāḥ ślokaḥ |</p>
         
         
         <p>
            heṭhāpahaṃ hyuttamabodhibījaṃ sukhāvahaṃ tāya[pa]kamiṣṭahetuṃ |<br />
            svabhāvadaṃ dharmamupāśritasya bodhirna dūre jinātmajasya || Msa_17.31 ||
            </p>
         
         <span class="note"><span class="bold">MSA_Bagchi 121</span></span>
         
         <p>tataḥ heṭhāpahatvena tadvipakṣavihiṃsāprahāṇādvisaṃyogaphalaṃ darśayati | uttamabodhibījatvenādhipatiphalaṃ
            | parātmanoryathākramaṃ sukhāvahatāya[pa]katvena puruṣakāraphalaṃ | iṣṭahetutvena
            vipākaphalaṃ | svabhāvadatvena niṣpandaphalamāyatyāṃ viśiṣṭakaruṇāphaladānāt | evaṃ
            pañcavidhāṃ karuṇāmāśritya buddhatvamadūre veditavyaṃ |</p>
         
         
         <p>apratiṣṭhitasaṃsāranirvāṇatve ślokaḥ |</p>
         
         
         <p>
            vijñāya saṃsāragataṃ samagraṃ duḥkhātmakaṃ caiva nirātmakaṃ ca |<br />
            nodvegamāyāti na cāpi doṣaiḥ prabādhyate kāruṇiko 'grabuddhiḥ || Msa_17.32 ||
            </p>
         
         
         <p>sarvaṃ saṃsāraṃ yathābhūtaṃ parijñāya bodhisattvo nodvegamāyāti kāruṇikatvāt | na
            doṣairbādhyate 'grabuddhitvāt | evaṃ nirvāṇe pratiṣṭhito bhavati na saṃsāre yathākramaṃ
            | saṃsāraparijñāne ślokaḥ |</p>
         
         
         <p>
            duḥkhātmakaṃ lokamavekṣamāṇo duḥkhāyate vetti ca tadyathāvat |<br />
            tasyābhyupāyaṃ parivarjane ca na khedamāyātyapi vā kṛpāluḥ || Msa_17.33 ||
            </p>
         
         
         <p>duḥkhāyata iti karuṇāyate | vetti ca tadyathāvaditi duḥkhaṃ yathābhūtaṃ tasya ca duḥkhasya
            parivarjane 'bhyupāyaṃ | vetti yenāsya duḥkhaṃ nirudhyate | etena jānannapi saṃsāraduḥkhaṃ
            yathābhūtaṃ tatparityāgopāyaṃ ca na khedamāpadyate bodhisattvaḥ karuṇāviśeṣāditi pradarśayati
            |</p>
         
         
         <p>karūṇāprabhede dvau ślokau |</p>
         
         
         <p>
            kṛpā prakṛtyā pratisaṃkhyayā ca pūrvaṃ tadabhyāsavidhānayogāt |<br />
            vipakṣahīnā ca viśuddhilābhāt caturvidheyaṃ karuṇātmakānāṃ || Msa_17.34 ||
            </p>
         
         
         <p>seyaṃ yathākramaṃ gotraviśeṣataḥ guṇadoṣaparīkṣaṇataḥ | janmāntaraparibhāvanataḥ |
            vairāgyalābhataśca veditavyāḥ | tadvipakṣavihiṃsāprahāṇe sati viśuddhilābhata iti
            vairāgyalābhataḥ |</p>
         
         
         <p>
            na sā kṛpā yā na samā sadā vā nādhyāśayādvā pratipattito vā |<br />
            vairāgyato nānupalambhato vā na bodhisattvo hyakṛpastathā yaḥ || Msa_17.35 ||
            </p>
         
         
         <p>tatra samā sukhitādiṣu yatkiṃcidveditamidamatra duḥkhasyeti viditvā | sadā nirūpadhiśeṣanirvāṇe
            tadakṣayāt | adhyāśayādbhūmipraviṣṭānāmātmaparasamatāśayalābhāt | (<span class="bold">MSA_Bagchi 122</span>) pratipattito duḥkhaparitrāṇakriyayā | vairāgyatastadvipakṣavihiṃsāprahāṇāt | anupalambhato
            'nutpattikadharmakṣāntilābhāt |</p>
         
         
         <p>karuṇāvṛkṣapratibimbake pañca ślokāḥ |</p>
         
         
         <p>
            karuṇā kṣāntiścintā praṇidhānaṃ janmasattvaparipākaḥ |<br />
            karuṇātarureṣa mahānmūlādiḥ puṣpapatra[paścimāgra](paścimānta)phalaḥ || Msa_17.36
            ||
            </p>
         
         
         <p>ityeṣa mūlaskandhaśākhāpatrapuṣpaphalāvasthaḥ karuṇāvṛkṣo veditavyaḥ | etasya karuṇā
            mūlaṃ | kṣāntiḥ skandhaḥ | sattvārthacintā śākhā | praṇidhānaṃ śobhaneṣu janmasu patrāṇi
            | śobhanaṃ janma puṣpaṃ | sattvaparipākaḥ phalaṃ |</p>
         
         
         <p>
            mūlaṃ karuṇā na bhaved duṣkaracaryāsahiṣṇutā na bhavet |<br />
            duḥkhākṣamaśca dhīmān satvārthaṃ cintayennaiva || Msa_17.37 ||
            </p>
         
         
         <p>
            cintāvihīnabuddhiḥ praṇidhānaṃ śuklajanmasu na kuryāt |<br />
            śubhajanmānanugacchansattvānparipācayennaiva || Msa_17.38 ||
            </p>
         
         
         <p>ābhyāṃ ślokābhyāṃ pūrvottaraprasavasādharmyātkaruṇādīnāṃ mūlādibhāvaṃ sādhayati |</p>
         
         
         <p>
            karuṇāseko maitrī tadduḥkhe saukhyato vipulapuṣṭiḥ |<br />
            śākhāvṛddhirviśadā yonimanaskārato jñeyā || Msa_17.39 ||
            </p>
         
         
         <p>
            parṇatyāgādānaṃ praṇidhīnāṃ saṃtateranucchedāt |<br />
            dvividhapratyayasiddheḥ puṣpamabandhyaṃ phalaṃ cāsmāt || Msa_17.40 ||
            </p>
         
         
         <p>etābhyāṃ ślokābhyāṃ vṛkṣamūlasekādisādharmyaṃ karuṇāvṛkṣasya darśayati | karuṇā hi
            mūlavṛkṣā[mūlamityuktā] | tasyāḥ seko maitrī tayā tadāpyāyanāt | maitracitto hi paraduḥkhena
            duḥkhāyate | tataśca karuṇodbhava[karuṇāto yad]duḥkhamutpadyate bodhisattvasyasvā[sattvā]rthaprayuktasya
            tatra saukhyotpādādvipulapuṣṭiḥ kṣāntipuṣṭirityarthaḥ | sā hi skandha ityuktā | skandhaśca
            vipulaḥ | yoniśomanaskārād bahuvidhā mahāyāne śākhāvṛddhiḥ | cintā hi śākhetyuktā
            | pūrvāparanirodhotpādakrameṇa praṇidhānasaṃtānasyānucchedāt | parṇatyāgādānasādharmyaṃ
            praṇīdhānānāṃ veditavyam | ādhyātmikapratyayasiddhitaḥ svasaṃtānaparipākātpuṣpamiva
            janmābandhyaṃ veditavyam | bāhyapratyayasiddhitaḥ parasaṃtānaparipākāt phalabhūtaḥ
            sattvaparipāko ['bandhyo?] veditavyaḥ |</p>
         
         
         <p>karuṇānuśaṃse ślokaḥ |</p>
         
         
         <p>
            kaḥ kurvīta na karuṇāṃ sattveṣu mahākṛpāguṇakareṣu |<br />
            duḥkhe 'pi saukhyamatulaṃ bhavati yadeṣāṃ kṛpājanitaṃ || Msa_17.41 ||
            </p>
         
         <span class="note"><span class="bold">MSA_Bagchi 123</span></span>
         
         <p>atra mahākaruṇāguṇa uttarārdhena saṃdarśitaḥ | śeṣo gatārthaḥ | karuṇāniḥsaṅgatāyāṃ
            ślokaḥ |</p>
         
         
         <p>
            āviṣṭānāṃ kṛpayā na tiṣṭhati manaḥ śame kṛpālūnāṃ |<br />
            kuta eva lokasaukhye svajīvite vā bhavetsnehaḥ || Msa_17.42 ||
            </p>
         
         
         <p>sarvasya hi lokasya laukike saukhye svajīvite ca snehaḥ | tatrāpi ca niḥsnehānāṃ śrāvakapratyekabuddhānāṃ
            sarvaduḥkhopaśame nirvāṇe pratiṣṭhitaṃ manaḥ | bodhisattvānāṃ tu karuṇāviṣṭatvānnirvāṇe
            'pi mano na pratiṣṭhitaṃ | kuta eva tayoḥ sneho bhaviṣyati | karuṇāsnehavaiśeṣye trayaḥ
            ślokāḥ |</p>
         
         
         <p>
            sneho na vidyate 'sau yo niravadyo na laukiko yaśca |<br />
            dhīmatsu kṛpāsneho niravadyo lokasamatītaḥ || Msa_17.43 ||
            </p>
         
         
         <p>mātāpitṛprabhṛtīnāṃ hi tṛṣṇāmayaḥ snehaḥ sāvadyaḥ | laukikakarūṇāvihāriṇāṃ niravadyo
            'pi laukikaḥ | bodhisattvānāṃ tu karūṇāmayaḥ | sneho niravadyaśca laukikātikrāntaśca
            | kathaṃ ca punarniravadya ityāha |</p>
         
         
         <p>
            duḥkhājñānamahaughe mahāndhakāre ca niśritaṃ lokaṃ |<br />
            uddhartuṃ ya upāyaḥ kathamiva na syātsa niravadyaḥ || Msa_17.44 ||
            </p>
         
         
         <p>duḥkhamahaugha ajñānamahāndhakāre ceti yojyaṃ | śeṣaṃ gatārthaṃ | kathaṃ lokātikrānta
            ityāha |</p>
         
         
         <p>
            sneho na so 'tsyarihatāṃ loke pratyekabodhibuddhānāṃ |<br />
            prāgeva tadanyeṣāṃ kathamiva lokottaro na syāt || Msa_17.45 ||
            </p>
         
         
         <p>pratyekāṃ bodhiṃ buddhāḥ | śeṣaṃ gatārtham |</p>
         
         
         <p>trāsābhinandananimittatve ślokaḥ |</p>
         
         
         <p>
            duḥkhābhāve duḥkhaṃ yatkṛpayā bhavati bodhisattvānāṃ |<br />
            saṃtrāsayati tadādau spṛṣṭaṃ tvabhinandayati gāḍhaṃ || Msa_17.46 ||
            </p>
         
         
         <p>duḥkhābhāve iti duḥkhābhāvo nimittaṃ sattveṣu karuṇayā bodhisattvānāṃ yad duḥkhamutpadyate
            tadādau saṃtrāsayati adhimukticaryābhūmau | ātmaparasamatayā duḥkhasya yathābhūtamaspṛṣṭatvāt
            | spṛṣṭaṃ tu śuddhādhyāśayabhūmāvabhinandayatyevetyarthaḥ |</p>
         
         
         <p>karuṇāduḥkhena sukhābhibhave ślokaḥ |</p>
         
         
         <p>
            kimataḥ paramāścaryaṃ yad duḥkhaṃ saukhyamabhibhavati sarvaṃ |<br />
            kṛpayā janitaṃ laukyaṃ yena vimukto api kṛtārthaḥ || Msa_17.47 ||
            </p>
         
         <span class="note"><span class="bold">MSA_Bagchi 124</span></span>
         
         <p>nāsyata āścaryataraṃ yad duḥkhameva karuṇājanitaṃ bodhisattvānāṃ tathā sukhaṃ bhavati
            | yatsarvaṃ laukikaṃ sukhamabhibhavati | yena sukhena vimuktā arhanto 'pi kṛtārthāḥ
            prāgevānye |</p>
         
         
         <p>kṛpākṛtadānānuśaṃse ślokaḥ |</p>
         
         
         <p>
            kṛpayā sahitaṃ dānaṃ yaddānasukhaṃ karoti dhīrāṇāṃ |<br />
            traidhātukamupabhogairna tatsukhaṃ tatkalāṃ spṛśati || Msa_17.48 ||
            </p>
         
         
         <p>yacca traidhātukaṃ sukhamupabhogai kṛtaṃ na tatsukhaṃ tasya sukhasya kalāṃ spṛśatītyayamuttarārdhasyārthaḥ
            | śeṣaṃ gatārtham |</p>
         
         
         <p>kṛpayā duḥkhābhyupagame ślokaḥ |</p>
         
         
         <p>
            duḥkhamayaṃ saṃsāraṃ yatkṛpayā na tyajati sattvārthaṃ |<br />
            parahitahetorduḥkhaṃ kiṃ kāruṇikairna samupetam || Msa_17.49 ||
            </p>
         
         
         <p>sarvaṃ hi duḥkhaṃ saṃsāraduḥkhe 'ntarbhūtaṃ | tasyābhyupagamāt sarvaṃ duḥkhamabhyupagataṃ
            bhavati |</p>
         
         
         <p>tatra tatphalavṛddhau ślokaḥ |</p>
         
         
         <p>
            karūṇā dānaṃ bhogāḥ sadā kṛpālorvivuddhimupayānti |<br />
            snehānugrahajanitaṃ tacchaktikṛtaṃ sukhaṃ cāsmāt || Msa_17.50 ||
            </p>
         
         
         <p>trayaṃ bodhisattvānāṃ sarvajanmasu vardhate karūṇāyogāt | karūṇā tadabhyāsāt | dānaṃ
            karuṇāvaśāt | bhogāśca dānavaśāt | tasmācca trayātphalaṃ trividhaṃ sukhaṃ bhavati
            | snehajanitaṃ karuṇātaḥ | sattvānugrahajanitaṃ dānāt | tadanugrahakriyāśaktikṛtaṃ
            bhogebhyaḥ |</p>
         
         
         <p>dānaprotsāhanāyāṃ ślokaḥ |</p>
         
         
         <p>
            vardhe ca vardhayāmi ca dāne paripācayāmi sukhayāmi |<br />
            ākarṣāmi nayāmi ca karuṇā sannānpravadatīva || Msa_17.51 ||
            </p>
         
         
         <p>dāne sannāniti saṃbandhanīyaṃ | ṣaḍbhirguṇairdānai 'vasannān bodhisattvānkaruṇā protsahayatīva
            | svabhāvavṛddhyā | bhogaistadvardhanayā | dānena sattvaparipācanayā | dātuśca sukhotpādanāt
            | mahābodhisaṃbhārasyānyasyā[saṃbhārasyā]karṣaṇāt | mahābodhisamīpanayanācca |</p>
         
         
         <p>parasaukhyena sukhā[nu?]bhave ślokaḥ |</p>
         
         
         <p>
            duḥkhe duḥkhī kṛpayā sukhānyanādhāya kena sukhitaḥ syāt |<br />
            sukhayatyātmānamataḥ kṛpālurādhāya parasaukhyam || Msa_17.52 ||
            </p>
         
         
         <p>karuṇayā bodhisattvaḥ paraduḥkhairduḥkhitaḥ sattveṣvanādhāya sukhaṃ kathaṃ sukhitaḥ
            syāt | tasmātpareṣu sukhamādhāya bodhisatva ātmānameva sukhayatīti veditavyam |</p>
         
         
         <p>kṛpayā dānasamanuśāstau ṣaṭ ślokāḥ |</p>
         
         <span class="note"><span class="bold">MSA_Bagchi 125</span></span>
         
         <p>
            svaṃ dānaṃ kāruṇikaḥ śāstīva sadaiva niḥsvasukhakāmaḥ |<br />
            bhogaiḥ sukhaya paraṃ vā māmapyayutasaukhyam || Msa_17.53 ||
            </p>
         
         
         <p>na hi kāruṇikasya vinā parasukhenāsti sukhaṃ | tasyāyutasaukhyatvādvaudhisattvastena
            vinā[tma?]no dānasya phalaṃ sukhaṃ necchati |</p>
         
         
         <p>
            saphalaṃ dānaṃ dattaṃ tanme sattveṣu tatsukhasukhena |<br />
            phala teṣveva nikāmaṃ yadi me kartavyatā te 'sti || Msa_17.54 ||
            </p>
         
         
         <p>dānaṃ dadatā dānaṃ ca dānaphalaṃ ca tanmayā sattveṣu dattaṃ | tatsukhameva me sukhaṃ
            yasmāt | atasteṣveva yāvatphalitavyaṃ tāvatphaleti loṭ | bodhisattvaḥ karūṇayā dānamanuśāsti
            |</p>
         
         
         <p>
            bhogadveṣṭurdāturbhogā bahuśubhataropasarpanti |<br />
            na hi tatsukhaṃ mataṃ me dāne pāraṃparo 'smi yataḥ || Msa_17.55 ||
            </p>
         
         
         <p>bhogavimukhasya dāturbhogā bahutarāścopatiṣṭhante | śobhanatarāśca | dharma taiveyaṃ
            cittasyodārataratvāt | na hi tatsukhaṃ mataṃ me yad bhogāstathopatiṣṭhante | yasmādahaṃ
            dāne pāraṃparastatprabandhakāmatvānnasukhe |</p>
         
         
         <p>
            sarvāstiparityāge yatkṛpayā māṃ nirīkṣase satataṃ |<br />
            nanu te tena jñeyaṃ na matphalenārthitāsyeti || Msa_17.56 ||
            </p>
         
         
         <p>yo 'haṃ dānaphalaṃ sarvameva karuṇayā nityaṃ parityajāmi nanvata eva veditavyaṃ nāsti
            me dānaphalenārthitvamiti bodhisattvo dānaṃ samanuśāsti |</p>
         
         
         <p>dānābhirato na syāṃ prāptaṃ cettatphalaṃ na visṛjeyaṃ |</p>
         
         
         <p>tathā hi |</p>
         
         
         <p>kṣaṇamapi dānena vinā dānābhirato bhavati naiva || Msa_17.57 ||</p>
         
         
         <p>iti gatārthaḥ ślokaḥ |</p>
         
         
         <p>akṛtaṃ na phalasi yasmātpratikārāpekṣayā na me tulyaṃ |</p>
         
         
         <p>yastvā karoti tasya tvaṃ phalasi | tasmāttvaṃ pratikārapekṣayā na mattulyam |</p>
         
         
         <p>tathā hyahaṃ |</p>
         
         
         <p>pratikāranirvyapekṣaḥ paratra phalado 'sya kāmaṃ te || Msa_17.58 ||</p>
         
         <span class="note"><span class="bold">MSA_Bagchi 126</span></span>
         
         <p>gatārthametat |</p>
         
         
         <p>
            kṛpādānena dvau ślokau |<br />
            niravadyaṃ śuddhapadaṃ hitāvahaṃ caiva sānurakṣaṃ ca |<br />
            nirmṛgyaṃ nirlepaṃ jinātmajānāṃ kṛpādānam || Msa_17.59 ||
            </p>
         
         
         <p>tatra niravadyaṃ paramanupahṛtya dānāt | śuddhapadaṃ kalpikavasu[vastu]dānāt | viṣaśasramadyādivivarjanataḥ
            | hitāvahaṃ dānena saṃgṛhya kuśale niyojanāt | sānurakṣaṃ parijanasyāvighātaṃ kṛtvā
            anyasmai dānāt | nirmṛgyamayācamāne 'pyarthitvaṃ vighātaṃ vāvagamya svayameva dānāt
            dakṣiṇīyāparimārgaṇācca | nirlepaṃ pratikāravipākaniḥspṛhatvāt | aparaḥ prakāraḥ |</p>
         
         
         <p>
            sakalaṃ vipulaṃ śreṣṭhaṃ satataṃ muditaṃ nirāmiṣaṃ śuddhaṃ |<br />
            bodhinataṃ kuśalanataṃ jinātmajānāṃ kṛpādānam || Msa_17.60 ||
            </p>
         
         
         <p>tatra sakalamādhyātmikabāhyavastudānāt | vipulaṃ prabhūtavastudānāt | śreṣṭhaṃ praṇītavastudānāt
            | satatamabhīkṣṇadānāt | mudītamapratisaṃkhyāya prahṛṣṭadānāt | nirāmiṣaṃ yathā nirlepaṃ
            | śuddhaṃ yathā śuddhapadaṃ | bodhinataṃ mahābodhipariṇāmanāt | kuśalanataṃ yathā
            hitāvahaṃ |</p>
         
         
         <p>upabhoagaviśeṣe ślokaḥ |</p>
         
         
         <p>
            na tathopabhogatuṣṭiṃ labhate bhogī yathā parityāgāt |<br />
            tuṣṭimupaiti kṛpāluḥ sukhatrayāpyāyitamanaskaḥ || Msa_17.61 ||
            </p>
         
         
         <p>tatra sukhatrayaṃ dānaprītiḥ parānugrahaprītiḥ bodhisaṃbhārasaṃbharaṇaprītiśca | śeṣaṃ
            gatārthaṃ |</p>
         
         
         <p>pāramitābhinirhārakaruṇāyāṃ ślokaḥ |</p>
         
         
         <p>
            kṛpaṇakṛpā raudrakṛpā saṃkṣubdhakṛpā kṛpā pramatteṣu |<br />
            viṣayaparatantrakaruṇā mithyābhiniviṣṭakaruṇā ca || Msa_17.62 ||
            </p>
         
         
         <p>tatra kṛpaṇā matsariṇaḥ | raudrā duḥśīlāḥ paropatāpinaḥ | saṃkṣubdhāḥ krodhanāḥ |
            pramattāḥ kuśīdāḥ | viṣayaparatantrā kāmeṣu vikṣiptacittāḥ | mithyābhiniviṣṭāḥ duḥprajñāḥ
            tīrthikādayaḥ | eṣu pāramitāvipakṣadharmāvasthiteṣu yā karuṇā sā kṛpaṇādikaruṇā |
            sā ca tadvipakṣavidūṣaṇātpāramitābhinirhārāya saṃpadyate | tasmātpāramitābhinirhārakaruṇetyucyate
            |</p>
         
         
         <p>karuṇāpratyayasaṃdarśane ślokaḥ |</p>
         
         
         <p>
            karuṇā bodhisattvānāṃ sukhād duḥkhāttadanvayāt |<br />
            karuṇā bodhisattvānāṃ hetormitrātsvabhāvataḥ || Msa_17.63 ||
            </p>
         
         
         <p>tatra pūrvārdhenālambanapratyayaṃ karuṇāyāḥ saṃdarśayati | trividhāṃ vedanāmālambya
            tisṛbhirduḥkhatābhiḥ karuṇāyanāt | aduḥkhāsukhā hi vedanā sukhaduḥkhayoranvayaḥ punastadāvāhanāt
            | (<span class="bold">MSA_Bagchi 127</span>) uttarārdhena yathākramaṃ hetumitrasvabhāvaiḥ karuṇāyā hetvadhipatisamanantarapratyayānsaṃdarśayati
            |</p>
         
         
         <p>mahākaruṇatve ślokaḥ |</p>
         
         
         <p>
            karuṇā bodhisattvānāṃ samā jñeyā tadāśayāt |<br />
            pratipattervirāgācca nopalambhādviśuddhitaḥ || Msa_17.64 ||
            </p>
         
         
         <p>tatra samā trividhavedanāvastheṣu yatkiṃcidveditamidamatra duḥkhasyeti viditvā | sā
            punarāśayato 'pi cittena karuṇāyanāt | pratipattito 'pi tatparitrāṇāt | virāgato 'pi
            tadvipakṣavihiṃsāprahāṇāt | anupalambhato 'pyātmaparakaruṇānupalambhāt | viśuddhito
            'pyaṣṭabhyāṃ bhūmāvanutpattikadharmakṣāntilābhāt |</p>
         
         
         <p>
            maitrādribhāvanāgrā svacittato dharmato 'dhimokṣācca |<br />
            āśayato 'pi vibhutvādavikalpādaikyataścāpi || Msa_17.65 ||
            </p>
         
         
         <p>iti | pūrvanirdeśānusāreṇārtho 'nugantavyaḥ |</p>
         
         
         <p>
            iti bhagavati jātusuprasādo mahadupadhidhruvasatkriyādhipūjī |<br />
            bahuguṇahitamitranityasevo jagadanukampaka eti sarvasiddhiṃ || Msa_17.66 ||
            </p>
         
         
         <p>etena yathoktānāṃ pūjāsevāpramāṇānāmanukramaṃ guṇaṃ ca samāsena saṃdarśayati | mahopadhibhirdhruvaṃ
            satkriyā[yayā] cātyarthaṃ pūjanānmahadupadhidhruvasatkriyābhipūjī veditavyaḥ | satkriyā
            punaḥ samyakpratipattirveditavyā | evaṃ [lābha?]satkārapratipattipūjī bhavati | bahuguṇaṃ
            mitraṃ tadanyairguṇaiḥ | hitamanukampakatvena veditavyaṃ | eti sarvasiddhimiti svaparārthasiddhiṃ
            prāpnotīti |</p>
         
         
         <p>|| mahāyānasūtrālaṃkāre pūjāsevāpramāṇādhikāraḥ [saptadaśaḥ] samāptaḥ ||</p>
         
         <span class="note"><span class="bold">MSA_Bagchi 128</span></span>
         
         <p>aṣṭādaśo 'dhikāraḥ</p>
         
         
         <p>lajjāvibhāge ṣoḍaśaḥ ślokāḥ |</p>
         
         
         <p>
            lajjā vipakṣahīnā jñānena gatā ca nirvikalpena |<br />
            hīnānavadyaviṣayā sattvānāṃ pācikā dhīre || Msa_18.1 ||
            </p>
         
         
         <p>etena svabhāvasahāyālambanakarmasaṃpadā caturvidhaṃ lakṣaṇaṃ bodhisattvalajjāyāḥ saṃdarśitaṃ
            | hīnānavadyaviṣayā | śrāvakapratyekabuddhānāṃ [yānaṃ?] tadvi[ddhi]hīnaṃ ca mahāyānādanavadyaṃ
            ca | tena ca bodhisattvo lajjate | kathaṃ sattvānāṃ pācikā | tasyāmeva lajjā[yāṃ]
            paraprasthāpanāt |</p>
         
         
         <p>ṣaṇṇāṃ pāramitānāṃ vipakṣe vṛddhyā bodhisattvānāṃ |
            pratipakṣe hānitaścāpyatīva saṃpadyate lajjā |</p>
         
         
         <p>iyaṃ bodhisattvānāṃ bṛddhyā parihānitaśca lajjā [?] pāramitāviṣakṣavṛddhyā tatpratipakṣaparihāṇyā
            cātyarthaṃ lajjotpādanāt |</p>
         
         
         <p>
            ṣaṇṇāṃ pāramitānāṃ niṣevaṇālasyato bhavati lajjā |<br />
            kveśānukūladharmaprayogataścaiva dhīrāṇāṃ || Msa_18.2 ||
            </p>
         
         
         <p>iyamaprayoga[prayoga?]lajjā pāramitābhāvanāyāmaprayogena | kleśānukūleṣu dharmeṣvindriyāguptadvāratvādiṣu
            ca prayogena lajjotpādanāt |</p>
         
         
         <p>
            asamāhitasvabhāvā mṛdumadhyā hīnabhūmikā lajjā |<br />
            hīnāśayā samānā hīnā hi tadanyathā tvadhikā || Msa_18.3 ||
            </p>
         
         
         <p>iyaṃ mṛdvadhimātrā lajjā | pūrvanirdeśānusāreṇāsya ślokasyārtho 'nugantavyaḥ | ataḥ
            paraṃ caturbhistribhiśca ślokairyathākramaṃ lajjāvipakṣe lajjāyāṃ ca doṣaguṇabhedaṃ
            darśayati |</p>
         
         
         <p>
            lajjārahito dhīmān kleśānadhivāsayatyayoniśataḥ |<br />
            pratighopekṣāmānaḥ sattvānupahanti śīlaṃ ca || Msa_18.4 ||
            </p>
         
         
         <p>ityatra ātmavyābādhāya cetayate paravyābādhāyobhayavyābādhāya ceti saṃdarśitam | ayoniśata
            ityayoniśo manaskāreṇa | kathamupekṣayā sattvānupahanti | sattvārthapramādataḥ |</p>
         
         <span class="note"><span class="bold">MSA_Bagchi 129</span></span>
         
         <p>
            kaukṛtyātsavilekho bhavati sa saṃmānahānimāpnoti |<br />
            śrāddhātmā[mā]nuṣasaṃghācchāsrā copekṣyate tasmāt || Msa_18.5 ||
            </p>
         
         
         <p>sahadhārmi kairjinasutairvinindyate lokato 'yaśo labhate |
            dṛṣṭe dharme</p>
         
         
         <p>ityanena dṛṣṭadhārmikamavadyaṃ prasavatīti darśitaṃ | yathākramamātmaparadevatāśāstṛbhirapavadanāt
            | vijñaiḥ sabrahmacāribhirdharmatayā vigarhaṇāt | digvidikṣu ca pāpakāvarṇaniścaraṇāt
            |</p>
         
         
         <p>'nyatra kṣaṇarahito jāyate bhūyaḥ || Msa_18.6 ||</p>
         
         
         <p>ityanena sāṃparāyikamavadyaṃ prasavatīti saṃdarśitamakṣaṇeṣūpapatteḥ |</p>
         
         
         <p>prāptāprāptavihāniṃ śuklairdharmaiḥ samāpnute tena |</p>
         
         
         <p>ityanena dṛṣṭadharmasāṃparāyikamavadyaṃ prasavatīti saṃdarśitaṃ | prāptakuśaladharmaparihāṇitaḥ
            | aprāptaparihāṇitaśca yathākramam |</p>
         
         
         <p>duḥkhaṃ viharati tasmānmanaso 'pyasvasthatāmeti || Msa_18.7 ||</p>
         
         
         <p>ityanena tajjaṃ caitasikaṃ duḥkhaṃ daurmanasyaṃ pratisaṃvedayata iti saṃdarśitam |</p>
         
         
         <p>ete sarve doṣā hīmatsu bhavanti no jinasuteṣu |</p>
         
         
         <p>ityata upādāya lajjāguṇo veditavyaḥ | yadete ca doṣā na bhavanti |</p>
         
         
         <p>deveṣu ca manujeṣu ca nityaṃ saṃjāyate ca budhaḥ || Msa_18.8 ||</p>
         
         
         <p>ityetadasya vipākaphalaṃ bhavati |</p>
         
         
         <p>saṃbhārāṃśca sa bodheḥ kṣipraṃ pūrayati lajjayā dhīmān |</p>
         
         
         <p>ityetadadhipatiphalaṃ |</p>
         
         
         <p>sattvānāṃ pācanayā na khidyate caiva jinaputraḥ || Msa_18.9 ||</p>
         
         
         <p>ityetatpuruṣakāraphalam |</p>
         
         
         <p>sa vipakṣapratipakṣai rahito 'rahitaśca jāyate satataṃ |</p>
         
         
         <p>ityete visaṃyoganiṣpandaphale | yaduta vipakṣarahitatvaṃ pratipakṣārahitatvaṃ ca |</p>
         
         
         <p>ityetamānuśaṃsaṃ hīmānāpnoti jinaputraḥ || Msa_18.10 ||</p>
         
         
         <p>iti yathoktadoṣābhāvaṃ guṇayogaṃ ca prāpnotīti saṃdarśitam |</p>
         
         
         <p>
            doṣamalino hi bālo hīvirahātsuvasanaiḥ sugupto 'pi |<br />
            nirvasano 'pi jinasuto hrīvasano muktadoṣamalaḥ || Msa_18.11 ||
            </p>
         
         
         <p>etena vasraviśeṣaṇaṃ hriyaḥ | tadanyavasraprāvṛtasyāpi hrīrahitasya doṣamalinatvāt
            | nagnasyāpi na hrīmato nirmalatvāt | ākāśamiva na lipto hrīyukto jinasuto bhavati
            dharmaiḥ | dharmairiti lokadharmaiḥ |</p>
         
         <span class="note"><span class="bold">MSA_Bagchi 130</span></span>
         
         <p>hībhūṣitaśca śobhati saṃparkagato jinasutānām || Msa_18.12 ||</p>
         
         
         <p>etena ślokena hriya ākāśabhūṣaṇasamatāṃ darśayati |</p>
         
         
         <p>māturiva vatsalatvaṃ hriyo vineyeṣu bodhisatvānāṃ |</p>
         
         
         <p>trātavyasattvopekṣāyā lajjanāt |</p>
         
         
         <p>ārakṣā cāpi hrīḥ saṃsaratāṃ sarvadoṣebhyaḥ || Msa_18.13 ||</p>
         
         
         <p>hastyaśvakāyādibhūtatvāt | ebhirvastrādidṛṣṭāntairvihāre kleśapratipakṣatāṃ cāre lokadharmapratipakṣatāṃ
            | sahadhārmikasaṃvāsānukūlatāṃ | sattvāparipākānukūlatām | akliṣṭasaṃsārānukūlatāṃ
            ca hriyo darśayati |</p>
         
         
         <p>
            sarveṣu nādhivāsā sarveṣvadhivāsanāpravṛttiśca |<br />
            sarveṣu ca pravṛttirhrīvihitaṃ hīmato liṅgam || Msa_18.14 ||
            </p>
         
         
         <p>etena caturvidhaṃ hrīkṛtaṃ liṅgaṃ hīmato darśayati | yaduta sarvadoṣeṣvanadhivāsanā
            cāpravṛttiśca | sarvaguṇeṣvadhivāsanā ca pravṛttiśca |</p>
         
         
         <p>
            hrībhāvanā pradhānā svacittato dharmato 'dhimokṣācca |<br />
            āśayato 'pi vibhutvādakalpanādaikyataścāpi || Msa_18.15 ||
            </p>
         
         
         <p>ityasya nirdeśo yathāpūrvaṃ |</p>
         
         
         <p>dhṛtivibhāge sapta ślokāḥ |</p>
         
         
         <p>
            dhṛtiśca bodhisattvānāṃ lakṣaṇena prabhedataḥ |<br />
            dṛḍhatvena sa sarvebhyastadanyebhyo viśiṣyate || Msa_18.16 ||
            </p>
         
         
         <p>
            vīryaṃ samādhiḥ prajñā ca sattvaṃ dhairyaṃ dhṛtirmatā |<br />
            nirbhīto bodhisattvo hi trayādyasmātpravartate || Msa_18.17 ||
            </p>
         
         
         <p>etena dhṛtilakṣaṇaṃ saparyāyaṃ sasādhanaṃ coktaṃ | vīryādikaṃ lakṣaṇaṃ sattvādikaṃ
            paryāyaḥ | śeṣaṃ sādhanaṃ | katamasmāttrayānnirbhītaḥ pravartata ityāha |</p>
         
         
         <p>
            līnatvācca calatvācca mohāccotpadyate bhayaṃ |<br />
            kṛtyeṣu tasmādvijñeyā dhṛtisaṃjñā nije traye || Msa_18.18 ||
            </p>
         
         
         <p>sarvakāryeṣu hi līnacittatayā vā bhayamutpadyate tadanutsāhataḥ | calacittatayā vā
            cittānavasthānataḥ | saṃmohato vā tadupāyajñānataḥ | tatpratipakṣāśca yathākramaṃ
            vīryādayaḥ | tasmānnijavīryāditraye dhṛtisaṃjñā veditavyā nija ityapratisaṃkhyānakaraṇīye
            |</p>
         
         
         <p>
            prakṛtyā praṇidhāne ca nirapekṣatva eva ca |<br />
            sattvavipratipattau ca gambhīryaudāryasaṃśrave || Msa_18.19 ||
            </p>
         
         <span class="note"><span class="bold">MSA_Bagchi 131</span></span>
         
         <p>
            vineyadurvinayatve kāyācintye jinasya ca |<br />
            duṣkareṣu vicitreṣu saṃsārātyāga eva ca || Msa_18.20 ||
            </p>
         
         
         <p>
            niḥsaṃkleśe ca tatraiva dhṛtirdhīrasya jāyate |<br />
            asamā ca tadanyebhyaḥ so 'gre dhṛtimatāṃ yataḥ[mataḥ] || Msa_18.21 ||
            </p>
         
         
         <p>ebhistribhiḥ ślaukairdhṛtiprabhedaḥ darśayati | yathākramaṃ gotrataḥ | cittotpādataḥ
            | svārthataḥ | satvārthataḥ [parārthataḥ | tatvārthataḥ |] prabhāvataḥ | satvaparipācanataḥ
            | paramabodhitaśca | tatra nirapekṣatvaṃ svārthaprayuktasya kāyajīvitanirapekṣatvādveditavyaṃ
            | punarduṣkaracaryātaḥ | saṃcintyabhavopapattitaḥ | tadasaṃkleśato 'pi prabhedaḥ |</p>
         
         
         <p>
            kumitraduḥkhagambhīraśravādvīro na kampate |<br />
            śalabhaiḥ pakṣavātaiśca samudraiśca sumeruvat || Msa_18.22 ||
            </p>
         
         
         <p>etena bodhisattvadhṛterdṛḍhatvaṃ darśayati | upamātrayaṃ trayeṇākampane[naṃ] yathākramaṃ
            veditavyam |</p>
         
         
         <p>akhedavibhāge dvau ślaukau |</p>
         
         
         <p>
            akhedo bodhisatvānāmasamastriṣu vastuṣu |<br />
            śrutātṛptimahāvīryaduḥkhe hrīdhṛtiniśritaḥ || Msa_18.23 ||
            </p>
         
         
         <p>
            tīvracchando mahābodhāvakhedo dhīmatāṃ mataḥ |<br />
            aniṣpannaśca niṣpannaḥ suniṣpannaśca bhūmiṣu || Msa_18.24 ||
            </p>
         
         
         <p>ābhyāṃ vastuto niśrayataḥ svabhāvataḥ prabhedataścākhedo nirdiṣṭaḥ | triṣu vastuṣu
            | śrutātṛptau | dīrghakālavīryārambhe | saṃsāraduḥkhe ca | hriyaṃ dhṛtiṃ ca niśritya
            | tābhyāṃ hi khedotpattito lajjayate na cotpādayati | tīvracchando mahābodhāviti svabhāvaḥ
            | chande hi vyāvṛtte khinno bhavati | aniṣpanno 'dhimukticaryābhūmau | niṣpannaḥ saptabhūmiṣu
            | suniṣpannaḥ pareṇa ityeṣa prabhedaḥ |</p>
         
         
         <p>śāstrajñatāyāṃ dvau ślokau |</p>
         
         
         <p>
            vastunā cādhikāreṇa karmaṇā ca viśiṣyate |<br />
            lakṣaṇenākṣayatvena phalasyodāgamena ca || Msa_18.25 ||
            </p>
         
         
         <p>
            śāstrajñatā hi dhīrāṇāṃ samādhimukhadhāraṇī |<br />
            gṛhītā sattvapākāya saddharmasya ca dhāraṇe || Msa_18.26 ||
            </p>
         
         
         <p>tatra śāstrajñatāyāḥ pañca vidyāsthānāni vastu | adhyātmavidyā hetuvidyā śabdavidyā
            cikitsāvidyā śilpakarmasthānavidyā ca | svaparārthakriyā adhikāraḥ | karma prathamavastuni
            (<span class="bold">MSA_Bagchi 132</span>) svayaṃ pratipattiḥ parebhyaśca tatsamākhyānaṃ | dvitīye taddoṣaparijñānaṃ paravādinigrahaśca
            | tṛtīye svayaṃ sunirūktābhidhānaṃ parasaṃpratyayaśca | caturthe pareṣāṃ vyādhiśamanaṃ
            | pañcame parebhyastatsaṃvibhāgaḥ | lakṣaṇaṃ śāstrajñatāyā etānyeva pañca vastūni
            śrutāni bhavanti | dhṛtāni | vacasā parijitāni | manasā anvīkṣitāni | dṛṣṭyā supratividdhāni
            | śrutvā yathākramaṃ tadudgrahaṇātaḥ | svādhyāyataḥ | prasannena manasārthacittanato
            yathāyogaṃ taddoṣaguṇāvagamāt svākhyātadurākhyātāvadhāraṇataśca | akṣayatvaṃ nirupadhiśeṣanirvāṇe
            'pyakṣayāt | phalasamudāgamaḥ sarvadharmasarvākārajñatā | sā punareṣā śāsrajñatā bodhisattvānāṃ
            samādhimukhairdhāraṇīmukhaiśca saṃgṛhītā | sattvaparipākāya ca bhavati | samādhimukhaistatkṛtyānuṣṭhānāt
            | saddharmapāraṇāya ca dhāraṇībhistaddhāraṇāt |</p>
         
         
         <p>lokajñatāyāṃ catvāraḥ ślokāḥ |</p>
         
         
         <p>
            kāyena vacasā caiva satyajñānena cāsamā |<br />
            lokajñatā hi dhīrāṇāṃ tadanyebhyo viśiṣyate || Msa_18.27 ||
            </p>
         
         
         <p>kathaṃ kāyenetyāha | kṛtasmitamukhā nityaṃ | kathaṃ vācetyāha | dhīrāḥ pūrvābhibhāṣiṇaḥ
            |</p>
         
         
         <p>sā punaḥ kimarthamityāha | sattvānāṃ bhājanatvāya |
            kasminnarthe bhājanatvāya | saddharmapratipattaye || Msa_18.28 ||</p>
         
         
         <p>kathaṃ satyajñānenetyāha |</p>
         
         
         <p>
            satyadvayādyataśceṣṭo lokānāmudayo 'sakṛt |<br />
            dvayādastaṃgamastasmāt tajjño lokajña ucyate || Msa_18.29 ||
            </p>
         
         
         <p>dvābhyāṃ satyābhyāṃ lokasyodayaḥ punaḥ punaḥ saṃsāro yaścodayo yena ceti kṛtvā | dvābhyāmastaṃgamo
            nirodhamārgasatyābhyāṃ | yaścāstaṃgamo yena ceti kṛtvā | tasmāttajjño lokajña ucyate
            | lokasyodayāstaṃgāminyā prajñayā samanvāgatatvāt |</p>
         
         
         <p>
            śamāya prāptaye teṣāṃ dhīmān satyeṣu yujyate |<br />
            satyajñānadyato dhīmān lokajño hi nirucyate || Msa_18.30 ||
            </p>
         
         
         <p>anena lokajñatāyāḥ karma nirdiṣṭaṃ | tatra śamāya duḥkhasamudayasatyayoḥ prāptaye
            nirodhamārgasatyayoḥ |</p>
         
         <span class="note"><span class="bold">MSA_Bagchi 133</span></span>
         
         <p>pratisaraṇavibhāge trayaḥ ślokāḥ</p>
         
         
         <p>
            ārṣaśca deśanādharmo artho 'bhiprāyiko 'sya ca |<br />
            prāmāṇikaśca nītārtho nirjalpā prāptirasya ca || Msa_18.31 ||
            </p>
         
         
         <p>idaṃ pratisaraṇānāṃ lakṣaṇaṃ | tatra prāmāṇiko 'rtho yaḥ pramāṇabhūtena nīto vibhaktaḥ
            śāstrā vā tatpramāṇīkṛtena vā | nirjalpā prāptiradhigamajñānaṃ lokottaraṃ | tasyānabhilāpyatvāt
            | śeṣaṃ gatārtham |</p>
         
         
         <p>
            pratikṣepturyathoktasya mithyāsaṃtīritasya ca |<br />
            sābhilāṣa[pa]sya ca prāpteḥ pratiṣedho 'tra deśitaḥ || Msa_18.32 ||
            </p>
         
         
         <p>prathame pratisaraṇe ārṣadharmapratikṣeptuḥ pudnalasya pratiṣedho deśitaḥ | dvitīye
            yathārutārthasya vyañjanasya nābhiprāyikārthena | tṛtīye mithyā cintitārthasya viparītaṃ
            nīyamānasya | caturthe sābhilāṣa[pa]sya jñānasya[ā]pratyātmavedanīyasya |</p>
         
         
         <p>
            adhimuktervicārācca yathāvatparataḥ śravāt |<br />
            nirjalpādapi ca jñānādapraṇāśo hi dhīmatāṃ || Msa_18.33 ||
            </p>
         
         
         <p>ayaṃ pratisaraṇānuśaṃsaḥ | prathamena pratisaraṇenārṣadharmādhimuktito na praṇaśyati
            | dvitīyena svayamābhiprāyikārthavicāraṇāt | tṛtīyena paratastadaviparītārthanayaśravāt
            | caturthena lokottarajñānāt |</p>
         
         
         <p>pratisaṃvidvibhāge catvāraḥ ślokāḥ |</p>
         
         
         <p>
            asamā bodhisattvānāṃ catasraḥ pratisaṃvidaḥ |<br />
            paryāye lakṣaṇe vākye jñāne jñānācca tā matāḥ || Msa_18.34 ||
            </p>
         
         
         <p>prathamā paryāye jñānamekaikasyārthasya yāvanto nāmaparyāyāḥ | dvitīyā lakṣaṇe yasyārthasya
            tannāma | tṛtīyā vākye pratyekaṃ janapadeṣu yā bhāṣāḥ | caturthā jñāne svayaṃ yatpratibhānam
            | idaṃ pratisaṃvidāṃlakṣaṇam |</p>
         
         
         <p>
            deśanāyāṃ prayuktasya yasya yena ca deśanā |<br />
            dharmārthayordvayorvācā jñānenaiva ca deśanā || Msa_18.35 ||
            </p>
         
         
         <p>
            dharmasyoddeśanirdeśātsarvathā prāpaṇād dvayoḥ |<br />
            parijñānā[hānā]cca codyānāṃ pratisaṃviccatuṣṭayam || Msa_18.36 ||
            </p>
         
         <span class="note"><span class="bold">MSA_Bagchi 134</span></span>
         
         <p>iti catuṣṭve kāraṇaṃ | deśanāyāṃ hi prayuktasya yasya ca deśanā yena ca | tatra jñānena
            prayojanaṃ | kasya punardeśanā | dharmasyārthasya | kena deśanā vacanena jñānena ca
            | tatra dharmārthayordeśanā | dharmasyoddeśanirdeśāt | vākyena deśanā tayoreva dvayoḥ
            sarvathā prāpaṇāt |</p>
         
         
         <p>jñānena deśanā codyānāṃ pariharaṇāt | ato yacca yena ca deśyate tajjñānāt catasraḥ
            pratisaṃvido vyavasthāpitāḥ |</p>
         
         
         <p>
            pratyātmaṃ samatāmetya yottaratra pravedanā |<br />
            sarvasaṃśayanāśāya pratisaṃvinnirucyate || Msa_18.37 ||
            </p>
         
         
         <p>etena pratisaṃvidāṃ nirvacanaṃ karma ca darśitaṃ | pratyātmaṃ lokottareṇa jñānena
            sarvadharmasamatāṃ tathatāmavetya uttarakālaṃ tatpṛṣṭhalabdhena jñānena pravedanā
            paryāyādīnāṃ pratisaṃviditi nirvacanaṃ | sarvasaṃśayanāśāya pareṣāmiti karma |</p>
         
         
         <p>saṃbhāravibhāge catvāraḥ ślokāḥ |</p>
         
         
         <p>
            saṃbhāro bodhisattvānāṃ puṇyajñānamayo 'samaḥ |<br />
            saṃsāre 'bhyudayāyaikaḥ anyo 'saṃkliṣṭasaṃsṛtau || Msa_18.38 ||
            </p>
         
         
         <p>yaśca saṃbhāro yadarthaṃ ca tatsaṃdarśitam | dvividhaḥ saṃbhāraḥ | tatra puṇyasaṃbhāraḥ
            saṃsāre 'bhyudayāya saṃvartate | jñānasaṃbhāro 'saṃkliṣṭasaṃsaraṇāya |</p>
         
         
         <p>
            dānaṃ śīlaṃ ca puṇyasya prajñā jñānasya saṃbhṛtiḥ |<br />
            trayaṃ cānyaddvyasyāpi pañcāpi jñānasaṃbhṛtiḥ || Msa_18.39 ||
            </p>
         
         
         <p>etena pāramitābhistadubhayasaṃbhārasaṃgrahaṃ darśayati | kṣāntivīryadhyānabalena hyubhayaṃ
            kriyate | tasmāddvayasaṃbhārasrayaṃ bhavati | punaḥ prajñāyāṃ pariṇāmanātsarvāḥ pañca
            pāramitā jñānasaṃbhāro veditavyaḥ |</p>
         
         
         <p>
            saṃtatyā bhāvanāmetya bhūyo bhūyaḥ śubhasya hi |<br />
            āhāro yaḥ sa saṃbhāro vī[dhī]re sarvārthasādhakaḥ || Msa_18.40 ||
            </p>
         
         
         <p>etatsaṃbhāranirvacanaṃ karma ca | samiti saṃtatyā | bhā iti bhāvanāmāgamya | ra iti
            bhūyo bhūya āhāraḥ | sarvārthasādhaka iti karma | svaparārthayoḥ sādhanāt |</p>
         
         <span class="note"><span class="bold">MSA_Bagchi 135</span></span>
         
         <p>
            praveśāyānimittāya anābhogāya saṃbhṛtiḥ |<br />
            abhiṣekāya niṣṭhāyai dhīrāṇāmupacīyate || Msa_18.41 ||
            </p>
         
         
         <p>ayaṃ saṃbhāraprabhedaḥ | tatrādhimukticaryābhūmau saṃbhāro bhūmipraveśāya | ṣaṭsu
            bhūmiṣvanimittāya saptamībhūmisaṃgṛhītāya | tasyāṃ nimitta-[ā] samudācārāt | saptamyāṃ
            bhūmāvanābhogāya tadanyabhūmidvayasaṃgṛhītāyā | tayoḥ saṃbhārā[ro ']bhiṣekāya daśamībhūmisaṃgṛhītāya
            | tasyāṃ saṃbhāro niṣṭhāgamanāya buddhabhūmisaṃgṛhītāya |</p>
         
         
         <p>smṛtyupasthānavibhāge trayaḥ ślokāḥ |</p>
         
         
         <p>
            caturdaśabhirākāraiḥ smṛtyupasthānabhāvanā |<br />
            dhīmatāmasamatvātsā tadanyebhyo viśiṣyate || Msa_18.42 ||
            </p>
         
         
         <p>katamaiścaturdaśabhiḥ |</p>
         
         
         <p>
            niśrayātpratipakṣācca avatārāttathaiva ca |<br />
            ālambanamanaskāraprāptitaśca viśiṣyate || Msa_18.43 ||
            </p>
         
         
         <p>
            ānukūlyānuvṛttibhyāṃ parijñotpattito 'parā |<br />
            mātrayā paramatvena bhāvanāsamudāgamāt || Msa_18.44 ||
            </p>
         
         
         <p>ityebhiścaturdaśabhirākārairbodhisatvānāṃ smṛtyupasthānabhāvanā viśiṣyate | kathamāśrayato
            mahāyāne śrutacintābhāvanāmayīṃ prajñāmāśritya | kathaṃ pratipakṣataḥ caturviparyāsapratipakṣāṇāmapyaśuciduḥkhānityānātmasaṃjñānāṃ
            pratipakṣatvātkāyādidharma nairātmyapraveśataḥ | kathamavatārataḥ | caturbhiḥ smṛtyupasthānairyathākramaṃ
            duḥkhasamudayanirodhamārgasatyāvatārātsvayaṃ pareṣāṃ cāvatāraṇāt | yathoktaṃ madhyāntavibhāge
            | kathamālambanataḥ sarvasattvakāyādyālambanāt | kathaṃ manaskārataḥ kāyādyanupalambhāt
            | kathaṃ prāptitaḥ kāyādīnāṃ na visaṃyogāya nāvisaṃyogāya | kathamānukūlyataḥ pāramitānukūlyena
            tadvipakṣapratipakṣatvāt | kathamanuvṛttitaḥ laukikānāṃ śrāvakapratyekabuddhānāṃ cānuvṛttyā
            tadupasaṃhitasmṛtyupasthānabhāvanāttebhyastadupadeśārthaṃ | kathaṃ parijñātaḥ kāyasya
            māyopamatvaparijñayā tathaivābhūtarūpasaṃprakhyānāt | vedanāyāḥ svapnopamatvaparijñayā
            tathaiva mithyānubhavāt | cittasya prakṛtiprabhāsvaratvaparijñayā ākāśavat | dharmāṇāmāgantukatvaparijñayā
            ākāśāganturajodhūmābhranīhāropakleśavat | kathamutpattitaḥ saṃcityabhavopapattau cakravartyādibhūtasya
            viśiṣṭakāyavedanādisaṃpattau tadasaṃkleśataḥ | kathaṃ mātrātaḥ mṛdvā api smṛtyupasthānabhāvanāyāstadanyebhyo
            'dhimātratvāt | prakṛtitīkṣṇendriyatayā | kathaṃ paramatvena pariniṣpannānāmanābhogamiśropamiśrabhāvanāt
            | kathaṃ bhāvanātaḥ (<span class="bold">MSA_Bagchi 136</span>) atyantaṃ tadbhāvanāt nirupadhiśeṣanirvāṇe 'pi tadakṣayāt | kathaṃ samudāgamataḥ
            | daśasu bhūmiṣu buddhatve ca samudāgamāt |</p>
         
         
         <p>samyakprahāṇavibhāge pañca ślokāḥ |</p>
         
         
         <p>
            samyakprahāṇaṃ dhīrāṇāmasamaṃ sarvadehibhiḥ |<br />
            smṛtyupasthānadoṣa[ā]ṇāṃ pratipakṣeṇa bhāvyate || Msa_18.45 ||
            </p>
         
         
         <p>yāvatyaḥ smṛtyupasthānabhāvanā uktāḥ tadvipakṣāṇāṃ doṣāṇāṃ pratipakṣeṇa samyakprahāṇabhāvaneti
            samastaṃ samyakprahāṇalakṣaṇam | prabhedena punaḥ |</p>
         
         
         <p>
            saṃsārasyopabhoge ca tyāge nivaraṇasya ca |<br />
            manaskārasya ca tyāge praveśe caiva bhūmiṣu || Msa_18.46 ||
            </p>
         
         
         <p>
            animittavihāre ca labdhau vyākaraṇasya ca |<br />
            sattvānāṃ paripāke ca abhiṣeke ca dhīmatāṃ || Msa_18.47 ||
            </p>
         
         
         <p>
            kṣetrasya ca viśuddhyarthaṃ niṣṭhāgamana eva ca |<br />
            bhāvyate bodhisattvānāṃ vipakṣapratipakṣataḥ || Msa_18.48 ||
            </p>
         
         
         <p>ayaṃ samyakprahāṇabhāvanāprabhedaḥ | saṃsārasyāsaṃkliṣṭaparibhoge saṃpattiṣu | pañcanivāraṇatyāge
            | śrāvakapratyekabuddhamanaskāratyāge | bhūmipraveśe | animittavihāre saptamyāṃ bhūmau
            | vyākaraṇalābhe aṣṭamyāṃ | sattvānāṃ paripācane | navamyāṃ | abhiṣeke ca daśamyāṃ
            | kṣetraviśuddhyarthaṃ traye 'pi | niṣṭhāgamane ca buddhabhūmau | ye ca vipakṣāsteṣāṃ
            pratipakṣeṇa samyakprahāṇabhāvanā veditavyā | ayamasyāḥ prabhedaḥ |</p>
         
         
         <p>
            chandaṃ niśritya yogasya bhāvanā sanimittikā |<br />
            sarvasamyakprahāṇeṣu pratipakṣo nirucyate || Msa_18.49 ||
            </p>
         
         
         <p>etena chandaṃ janayati | vyāyacchate vīryamārabhate | cittaṃ pragṛṇhāti | samyak pradadhātīti
            | eṣāṃ padānāmarthanirdeśaḥ | chandaṃ hi niśritya śamathavipaśyanākhyaṃ yogaṃ bhāvayatīti
            vyāyacchate | sā ca bhāvanā śamathapragrahopekṣānimittaiḥ saha bhāvyate | tasmātsā
            sanimittikā | kathaṃ ca punarbhāvyate | yacchamathapragrahopakleśayorlayauddhatyayoḥ
            pratipakṣeṇa vīryamārabhate | kathamārabhate | cittaṃ pragṛṇhāti pradadhāti ca | [tatra
            pragṛṇhātītiprajñayā | pradadhātīti?] śamathe [na?] samaprāpte co[ptaśco]pekṣāyāṃ
            pradadhāti | eṣā yogabhāvanā yathoktaprabhedeṣu sarvasamyakprahāṇeṣu pratipakṣa ucyate
            |</p>
         
         
         <p>ṛddhipādavibhāge pañca ślokāḥ |</p>
         
         <span class="note"><span class="bold">MSA_Bagchi 137</span></span>
         
         <p>
            ṛddhipādāśca catvāro dhīrāṇāmagralakṣaṇāḥ |<br />
            sarvārthasiddhau jāyante ātmanaśca parasya ca || Msa_18.50 ||
            </p>
         
         
         <p>sarvārthasiddhirlaukikī lokottarā ca veditavyā | śeṣaṃ gatārtham |</p>
         
         
         <p>
            niśrayācca prabhedācca upāyādabhinirhṛteḥ |<br />
            vyavasthā ṛddhipādānāṃ dhīmatāṃ sarvatheṣyate || Msa_18.51 ||
            </p>
         
         
         <p>asyoddeśasya śeṣo nirdeśaḥ |</p>
         
         
         <p>
            dhyānapāramimāśritya prabhedo hi caturvidhaḥ |<br />
            upāyaścābhinirhāraḥ ṣaḍvidhaśca vidhīyate || Msa_18.52 ||
            </p>
         
         
         <p>dhyānapāramitāniśrayaḥ prabhedaścaturvidhaśchandavīryacittamīmāṃsāsamādhibhedāt |
            upāyaścaturvidha eva | abhinirhāraḥ ṣaḍvidhaḥ | caturvidha upāyaḥ katamaḥ |</p>
         
         
         <p>
            vyāvasāyika ekaśca dvitiyo 'nugrahātmakaḥ |<br />
            naibandhikastṛtīyaśca caturthaḥ prātipakṣikaḥ || Msa_18.53 ||
            </p>
         
         
         <p>aṣṭānāṃ prahāṇasaṃskārāṇāṃ chando vyāyāmaḥ śraddhā vyāvasāyikaḥ upāyaḥ | śraddadhānasyārthino
            vyāyāmāt | praśrabdhiranugrāhakaḥ | smṛtiḥ saṃprajanyaṃ caupanibandhakaḥ | ekena cittasyālambanāvisārāt
            | dvitīyena visāraprajñānāt | cetanā copekṣā ca prātipakṣika upāyaḥ | layauddhatyopakleśayoḥ
            kleśānāṃ ca pratipakṣatvāt | ṣaḍvidho 'bhinirhāraḥ katamaḥ |</p>
         
         
         <p>
            darśanasyāvavādasya sthitivikrīḍitasya ca |<br />
            praṇidhervaśitāyāśca dharmaprāpteśca nirhṛtiḥ || Msa_18.54 ||
            </p>
         
         
         <p>tatra darśanaṃ cakṣuḥ pañcavidhaṃ māṃsacakṣuḥ dīvyaṃ cakṣuḥ āryaṃ prajñācakṣuḥ dharmacakṣuḥ
            buddhacakṣuśca | avavādaḥ ṣaḍabhijñā yathākramaṃ | tābhirupasaṃkramya bhāṣāṃ cittaṃ
            cāgatiṃ ca gatiṃ ca viditvā niḥsaraṇāyāvavadanāt | sthitivikriḍitaṃ yasmāt bodhisattvānāṃ
            bahuvidhaṃ nirmāṇādibhiḥ samādhivikrīḍitaṃ | praṇidhiryena praṇidhijñānena praṇidhānabalikā
            bodhisattvāḥ praṇidhānavaiśeṣikatayā vikrīḍanti | yeṣāṃ na sukaraṃ saṃkhyā kartuṃ
            kāyasya vā prabhāyā vā svarasya veti vistareṇa yathā daśabhūmike sūtre | vaśitā yathā
            tatraiva daśa vaśitā nirdiṣṭāḥ | dharmaprāptirbalavaiśāradyāveṇikabuddhadharmāṇāṃ
            prāptiḥ | ityeṣa darśanādīnāmabhinirhāraḥ ṣaḍvidhaḥ |</p>
         
         <span class="note"><span class="bold">MSA_Bagchi 138</span></span>
         
         <p>indriyavibhāge ślokaḥ |</p>
         
         
         <p>
            bodhiścaryā śrutaṃ cātra[graṃ]śamatho 'tha vipaśyanā |<br />
            śraddhādīnāṃ padaṃ jñeyamarthasiddhyadhikārataḥ || Msa_18.55 ||
            </p>
         
         
         <p>śraddhendriyasya bodhiḥ padamālambanamityarthaḥ | vīryendriyasya bodhisattvacaryā
            | smṛtīndriyasya mahāyānasaṃgṛhītaṃ śrutaṃ | samādhīndriyasya śamathaḥ | prajñendriyasya
            vipaśyanā padaṃ | tadarthādhikāreṇaiva caitāni śraddhādīni ādhipatyārthenendriyāṇyucyante
            |</p>
         
         
         <p>balavibhāge ślokaḥ |</p>
         
         
         <p>
            bhūmipraveśasaṃkliṣṭāśceṣṭāḥ śraddhādayaḥ punaḥ |<br />
            vipakṣadurbalatvena ta eva balasaṃjñitāḥ || Msa_18.56 ||
            </p>
         
         
         <p>gatārthaḥ ślokaḥ |</p>
         
         
         <p>bodhyaṅgavibhāge sapta ślokāḥ |</p>
         
         
         <p>
            bhūmiviṣṭasya bodhyaṅgavyavasthānaṃ vidhīyate |<br />
            dharmāṇāṃ sarvasattvānāṃ samatāvagamātpunaḥ || Msa_18.57 ||
            </p>
         
         
         <p>etena yasyāmavasthāyāṃ yasyāvabodhāt bodhyaṅgāni vyavasthāpyante tadupadiṣṭaṃ | bhūmipraviṣṭāvasthāyāṃ
            sarvadharmāṇāṃ sarvasattvānāṃ ca samatāvabodhādyathākramaṃ dharmanairātmyenātmaparasamatayā
            ca | ataḥ paraṃ cakrādisaptaratnasādharmyaṃ bodhyaṅgānāṃ darśayati |</p>
         
         
         <p>smṛtiścarati sarvatra jñeyājitavinirjaye |</p>
         
         
         <p>ajitajñeyavinirjayāya | yathā cakravartinaścakraratnamajitadeśavinirjayāya |</p>
         
         
         <p>sarvakalpanimittānāṃ bhaṅgāya vicayo 'sya ca || Msa_18.58 ||</p>
         
         
         <p>yathā hastiratnaṃ pratyarthikabhaṅgāya |</p>
         
         
         <p>āśu cāśeṣabodhāya vīryamasya pravartate |</p>
         
         
         <p>kṣiprābhijñatotpādanāt | yathāśvaratnamāśu samudraparyantamahāpṛthivīgamanāya |</p>
         
         
         <p>dharmālokavivṛddhyā ca prītyā āpūryate dhruvam || Msa_18.59 ||</p>
         
         
         <p>ārabdhavīryasya bodhisattvasya dharmālokā vivardhante | tataḥ prītiḥ sarvaṃ kāryaṃ[yaṃ]
            sadā prīṇayati | yathā maṇiratnamālokaviśeṣeṇa cakravartinaṃ prīṇayati |</p>
         
         
         <p>sarvāvaraṇanirmokṣāt praśrabdhyā sukhameti ca |</p>
         
         
         <p>sarvadauṣṭhulyasamutpāda[ṭa]nāt | yathā strīratnena cakravartī sukhamanubhavati |</p>
         
         <span class="note"><span class="bold">MSA_Bagchi 139</span></span>
         
         <p>cintitārthasamṛddhiśca samādherūpajāyate || Msa_18.60 ||</p>
         
         
         <p>yathā cakravartino gṛhapatiratnāt |</p>
         
         
         <p>
            upekṣayā yathākāmaṃ sarvatra viharatyasau |<br />
            pa[pṛ]ṣṭhalabdhāvikalpena vikalpena[vihāreṇa]sadottamaḥ || Msa_18.61 ||
            </p>
         
         
         <p>upekṣocyate nirvikalpaṃ jñānaṃ tayā bodhisattvaḥ sarvatra yathākāmaṃ viharati | tatpṛṣṭhalabdhena
            ca vihāreṇānyasyopagamāt | anyasyāpagamāt | nirvikalpena vihāreṇa tatra nirvyāpāratayā
            vāsakalpanāt | yathā cakravartinaḥ pariṇāyakaratnaṃ caturaṅgabalakāyamupanetavyaṃ
            copapraṇayati[gamayati] | apanetavyaṃ cāpanayati | tatra ca gatvā vāsaṃ kalpayati
            yatrākhinnaḥ caturaṅgo bālakāyaḥ paraiti |</p>
         
         
         <p>
            evaṃguṇo bodhisattvaścakravartīva vartate |<br />
            saptaratnopamairnityaṃ bodhyaṅgaiḥ parivāritaḥ || Msa_18.62 ||
            </p>
         
         
         <p>iti saptaratnopamatvaṃ bodhyaṅgānāṃ nigamayati |</p>
         
         
         <p>
            niśrayāṅgaṃ svabhāvāṅgaṃ niryāṇāṅgaṃ tṛtīyakaṃ |<br />
            caturthamanuśaṃsāṅgamakleśāṅgaṃ trayātmakam || Msa_18.63 ||
            </p>
         
         
         <p>etena yabdodhyaṅgaṃ yathāṅgaṃ tadabhidyotitaṃ | smṛtirniśrayāṅgaṃ sarveṣāṃ tanniśrayeṇa
            pravṛtteḥ | dharmapravicayaḥ svabhāvāṅgaṃ bodhestatsvabhāvatvāt | vīryaṃ niryāṇāṅgaṃ
            tenāprāpyaniṣṭhā yāmadhiṣṭhānāt [vicchedāt] | prītiranuśaṃsāṅgaṃ cittasukhatvāt |
            praśrabdhisamādhyupekṣā asaṃkleśāṅgaṃ | yena yanniśritya yo 'saṃkleśa iti trividhamasaṃkleśāṅgaṃ
            veditavyam |</p>
         
         
         <p>mārgāṅgavibhāge dvau ślokau |</p>
         
         
         <p>
            yathābodhānuvṛttiśca tadūrdhvamupajāyate |<br />
            yathābodhavyavasthānaṃ praveśaśca vyavasthitau || Msa_18.64 ||
            </p>
         
         
         <p>
            karmatrayaviśuddhiśca pratipakṣaśca bhāvanā |<br />
            jñeyāvṛtteśca mārgasya vaiśeṣikaguṇasya ca || Msa_18.65 ||
            </p>
         
         
         <p>bodhyaṅgakālādūrdhvaṃ yathābhūtāvabodhānuvṛttiḥ samyagdṛṣṭiḥ | tasyaivāvabodhasya
            vyavasthānaṃ paricchedaḥ samyaksaṃkalpaḥ | tadvyavasthāne ca sūtrādike bhagavatā kṛte
            sa eva praveśastena tadarthāvabodhāt | karmatrayaviśuddhiḥ samyagvākkarmāntājīvāḥ
            | vākkāyobhayakarmasaṃgrahāt | pratipakṣasya bhāvanā samyagvyāyāmādayo yathākramaṃ
            jñeyāvaraṇasya mārgāvaraṇasya ca vaiśeṣikaguṇāvaraṇasya ca samyagvyāyāmena dīrghaṃ
            hi kālam akhidyamāno jñeyāvaraṇasya pratipakṣaṃ bhāvayati | (<span class="bold">MSA_Bagchi 140</span>) samyaksmṛtyā śamathapragrahopekṣānimitteṣu layoddhatyābhāvānmārgasaṃmukhībhāvāyāvaraṇasya
            pratipakṣaṃ bhāvayati | samyaksamādhinā vaiśeṣikaguṇābhinirhārāyāvaraṇasya pratipakṣaṃ
            bhāvayatyevamaṣṭau mārgāṅgāni vyavasthāpyante |</p>
         
         
         <p>śamathavipaśyanāvibhāge trayaḥ ślokāḥ |</p>
         
         
         <p>
            cittasya citte sthānācca dharmapravicayādapi |<br />
            samyaksthitimupāśritya śamatho 'tha vipaśyanā || Msa_18.66 ||
            </p>
         
         
         <p>samyaksamādhiṃ niśritya citte cittasyāvasthānāt | dharmāṇāṃ ca pravicayādyathākramaṃ
            śamatho vipaśyanā ca veditavyā | na tu vinā samyaksamādhinetyetacchamathavipaśyanālakṣaṇabhū
            |</p>
         
         
         <p>sarvatragā ca saikāṃśā naikāṃśopaniṣanmatā |</p>
         
         
         <p>sā ca śamathavipaśyanā sarvatragā yaṃ yaṃ guṇamākāṅkṣati tatra tatra tadbhāvanāt |
            yathoktaṃ sūtre | ākāṅkṣedbhikṣuraho vatāhaṃ viviktaṃ kāmairiti vistareṇa yāvat tena
            bhikṣuṇā imāveva dvau dharmau bhāvayitavyau | yaduta śamathaśca vipaśyanā cetyevamādi
            | ekāṃśā śamathavipaśyanā yadā śamathaṃ bhāvayati | vipaśyanāṃ vā | ubhayāṃśā yadā
            yugapadubhayaṃ bhāvayati | upaniṣatsaṃmatā śamathavipaśyanā bodhisattvānāmadhimukticaryābhūmau
            |</p>
         
         
         <p>prativedhe ca niryāṇe animitte hyasaṃskṛte || Msa_18.67 ||</p>
         
         
         <p>
            pariśuddhau viśuddhau ca śamatho 'tha vipaśyanā |<br />
            sarvabhūmigatā dhīre sa yogaḥ sarvasādhakaḥ || Msa_18.68 ||
            </p>
         
         
         <p>ityupaniṣanmatetyevamādinā śamathavipaśyanāyāḥ prabhedaḥ karma ca nirdiṣṭaṃ | yoga
            upāyo veditavyaḥ | tatra prativedhaḥ prathamabhūmipraveśaḥ | niryāṇaṃ yāvat ṣaṣṭhī
            bhūmiḥ | tābhiḥ sanimittaprayoganiryāṇāt | animittaṃ saptamī bhūmiḥ | asaṃskṛtamanyadbhūmitrayamanabhisaṃskāravāhitvāt
            | saṃskāro hi saṃskṛtaṃ tadatra nāstītyasaṃskṛtaṃ | tadeva ca bhūmitrayaṃ niśritya
            buddhakṣetraṃ ca pariśodhayitavyaṃ | buddhatvaṃ ca prāptavyaṃ | tadetadyathākramaṃ
            pariśuddhirviśuddhiśca |</p>
         
         
         <p>upāyakauśalyavibhāge dvau ślokau |</p>
         
         
         <p>
            pūraye buddhadharmāṇāṃ sattvānāṃ paripācane |<br />
            kṣipraprāptau kriyāśuddhau vartmācchede ca kauśalaṃ || Msa_18.69 ||
            </p>
         
         
         <p>
            upāye bodhisattvānāmasamaṃ sarvabhūmiṣu |<br />
            yatkauśalyaṃ samāśritya sarvārthānsādhayanti te || Msa_18.70 ||
            </p>
         
         <span class="note"><span class="bold">MSA_Bagchi 141</span></span>
         
         <p>anenopāyakauśalyasya prabhedaḥ karma ca darśitaṃ | tatra buddhadharmaparipūraye nirvikalpaṃ
            jñānamupāyaḥ | sattvaparipācane catvāri saṃgrahavastūni | kṣiprābhisaṃbodhe sarvaṃ
            pāpaṃ pratideśayāmi yāvad bhavatu me jñānaṃ saṃbodhāyeti pratideśanānumodanādhyeṣaṇā
            pariṇāmanā | kriyāśuddhau samādhidhāraṇīmukhāni | taiḥ sarvārthakriyāsādhanāt | vartmānupacchede
            apratiṣṭhitanirvāṇe | asmin pañcavidha upāye sarvabhūmiṣu bodhisattvānāmasamaṃ tadanyaiḥ
            kauśalamityayaṃ prabhedaḥ | sarvasvaparārthasādhanaṃ karma |</p>
         
         
         <p>dhāraṇīvibhāge trayaḥ ślokāḥ |</p>
         
         
         <p>
            vipākena śrutābhyāsāt dhāraṇyapi samādhinā |<br />
            parīttā mahatī sā ca mahatī trividhā punaḥ || Msa_18.71 ||
            </p>
         
         
         <p>
            apraviṣṭavipraviṣṭānāṃ dhīmatāṃ mṛdumadhyamā |<br />
            aśuddhabhūmikānāṃ hi mahatī śuddhabhūmikā || Msa_18.72 ||
            </p>
         
         
         <p>
            dhāraṇī[ṇīṃ]tāṃ samāśritya bodhisatvā punaḥ punaḥ |<br />
            prakāśayanti saddharmaṃ nityaṃ saṃdhārayanti ca || Msa_18.73 ||
            </p>
         
         
         <p>atrāpi prabhedaḥ karma ca dhāraṇyāḥ saṃdarśitaṃ | tatra trividhā dhāraṇī | pūrvakarmavipākena
            | śrutābhyāsena | dṛṣṭadharmabāhuśrutyena grahaṇadhāraṇasāmarthyaviśeṣaṇāt | samādhisaṃniśrayeṇa
            ca | sā punarvipākaśrutābhyāsābhyāṃ parīttā veditavyā | samādhinā mahatī | sāpi mahatī
            punastrividhā | abhūmipraviṣṭānāṃ mṛdvī bhūmipraviṣṭānām aśuddhabhūmikānāṃ madhyā
            saptasu bhūmiṣu | pariśuddhabhūmikā tvadhimātrā śeṣāsu bhūmiṣu ityayaṃ prabhedo dhāraṇyāḥ
            | saddharmasya prakāśanaṃ dhāraṇaṃ ca karma |</p>
         
         
         <p>praṇidhānavibhāge trayaḥ ślokāḥ |</p>
         
         
         <p>
            cetanā chandasahitā jñānena preritā ca tat |<br />
            praṇidhānaṃ hi dhīrāṇāmasamaṃ sarvabhūmiṣu || Msa_18.74 ||
            </p>
         
         
         <p>
            hetubhūtaṃ ca vijñeyaṃ cittātsadyaḥ phalaṃ ca tat |<br />
            āyatyāmarthasiddhyarthaṃ cittamātrātsamṛddhitaḥ || Msa_18.75 ||
            </p>
         
         
         <p>
            citraṃ mahadviśuddhaṃ ca uttarottarabhūmiṣu |<br />
            ābodherbodhisattvānāṃ svaparārthaprasādhakaṃ || Msa_18.76 ||
            </p>
         
         
         <p>atra praṇidhānaṃ svabhāvato nidānato bhūmitaḥ prabhedataḥ karmataśca paridīpitaṃ |
            cetanā chandasaṃprayuktā svabhāvaḥ | jñānaṃ nidānaṃ | sarvabhūmiṣviti bhūmiḥ | tacca
            praṇidhānaṃ hetubhūtaṃ (<span class="bold">MSA_Bagchi 142</span>) cittādeva sadyaḥ phalatvāt | āyatyāṃ vā[cā]bhipretārthasiddhyarthaṃ cittātpunaḥ
            sadyaḥphalaṃ cittamātrāt yathābhipretārthasamṛddhitā[to] | veditavyā[vyaṃ] | yena
            praṇidhānena balikā bodhisattvā vikrīḍanti | yasya na sukarā saṃkhyā kartuṃ kāyasya
            veti vistaraḥ | citramadhimukticaryābhūmāvevaṃ caivaṃ ca syāmiti | mahadbhumipraviṣṭasya
            daśa mahāpraṇidhānāni | viśuddhamuttarottarāsu bhūmiṣu viśuddhiviśeṣādābodherityeṣa
            prabhedataḥ | svaparārthaprasādhanaṃ karma |</p>
         
         
         <p>samādhitrayavibhāge trayaḥ ślokāḥ |</p>
         
         
         <p>
            nairātmyaṃ dvividhaṃ jñeyo hyātmagrāhasya cāśrayaḥ |<br />
            tasya copaśamo nityaṃ samādhitrayagocaraḥ || Msa_18.77 ||
            </p>
         
         
         <p>trayāṇāṃ samādhīnāṃ trividho gocaro jñeyaḥ | pudgaladharmanairātmyaṃ śūnyatāsamādheḥ
            | tadubhayātmagrāhasyāśrayaḥ pañcopādānaskandhā apraṇihitasamādheḥ | tasyāśrayasyātyantopaśama
            ānimittasamādhiḥ | sa eva |</p>
         
         
         <p>samādhistrividho jñeyo grāhyagrāhakabhāvataḥ |</p>
         
         
         <p>trividhaśca grāhyasya gocarasya grāhakā ye samādhayaḥ | te śūnyatādisamādhayaḥ iti
            grāhyagrāhakabhāvena trayaḥ samādhayo jñātavyāḥ | te punaryathākramaṃ |</p>
         
         
         <p>nirvikalpo 'pi vimukho ratiyuktaśca sarvadā || Msa_18.78 ||</p>
         
         
         <p>śūnyatāsamādhirnirvikalpaḥ | pudgaladharmātmanoravikalpanāt | apraṇihito vimukhastasmādātmagrāhāśrayāt
            | ānimitto ratisaṃprayuktaḥ sarvakālaṃ tasmiṃstadāśrayopaśame |</p>
         
         
         <p>
            parijñāyai prahāṇāya punaḥ sākṣātkriyāya ca |<br />
            śūnyatādisamādhīnāṃ tridhārthaḥ parikīrtitaḥ || Msa_18.79 ||
            </p>
         
         
         <p>pudgaladharma naierātmyayoḥ parijñārthaṃ śūnyatā | tadātmagrāhāśrayasya prahāṇārthamapraṇihitaḥ
            | tadupaśamasya sākṣātkriyārthamānimittaḥ samādhiḥ |</p>
         
         
         <p>dharmoddānavibhāge ślokau |</p>
         
         
         <p>
            samādhyupaniṣattvena dharmoddānacatuṣṭayaṃ |<br />
            deśitaṃ bodhisattvebhyaḥ sattvānāṃ hitakāmyayā || Msa_18.80 ||
            </p>
         
         
         <p>tatra sarvasaṃskārā anityāḥ sarvasaṃskārā duḥkhāḥ ityapraṇihitasya samādherūpaniṣadbhāvena
            deśitaṃ | sarvadharmā anātmāna iti śūnyatāyāḥ | śāntaṃ nirvāṇamiti ānimittasya samādheḥ
            | kaḥ punaranityārtho yāvacchāntārthaḥ ityāha |</p>
         
         
         <p>
            asadartho 'vikalpārthaḥ parikalpārtha eva ca |<br />
            vikalpopaśamārthaśca dhīmatāṃ taccatuṣṭayam || Msa_18.81 ||
            </p>
         
         <span class="note"><span class="bold">MSA_Bagchi 143</span></span>
         
         <p>bodhisattvānāmasadartho 'nityārthaḥ | yannityaṃ nāsti tadanityaṃ teṣāṃ yatparikalpitalakṣaṇam
            | abhūtavikalpārtho duḥkhārtho yatparatantralakṣaṇaṃ | parikalpamātrārtho 'nātmārthaḥ
            | evaśabdenāvadhāraṇaṃ parikalpita ātmā nāsti parikalpamātraṃ tvastīti parikalpitalakṣaṇasyābhāvārtho
            'nātmārtha ityuktaṃ bhavati | vikalpopaśamārthaḥ śāntārthaḥ pariniṣpannalakṣaṇaṃ nirvāṇaṃ
            | kṣaṇabhaṅgārtho 'pyanityārtho veditavyaḥ paratantralakṣaṇasya | atastatprasādhanārthaṃ
            kṣaṇikatvavibhāge daśa ślokāḥ |</p>
         
         
         <p>
            ayogāddhetutotpattervirodhātsvayamasthiteḥ |<br />
            abhāvāllakṣaṇaikāntyādanuvṛtternirodhataḥ || Msa_18.82 ||
            </p>
         
         
         <p>
            pariṇāmopalabdheśca taddhetutvaphalatvataḥ |<br />
            upāttatvādhipatvā[tyā]cca śuddhasattvānuvṛttitaḥ || Msa_18.83 ||
            </p>
         
         
         <p>tatra kṣaṇikaṃ sarvaṃ saṃskṛtamiti paścādvacanadiyaṃ pratijñā veditavyā | tatpunaḥ
            kathaṃ sidhyati | kṣaṇikatvamantareṇa saṃskārāṇāṃ pravṛtterayogāt | prabandhena hi
            vṛttiḥ pravṛttiḥ | sā cāntareṇa pratikṣaṇamutpādanirodhau na yujyate | atha kālāntaraṃ
            sthitvā pūrvottaranirodhotpādataḥ prabandheneṣyate vṛttiḥ | tadanantaraṃ pravṛttirna
            syāt prabandhābhāvāt | naiva cotpannasya vinā prabandhena kālāntaraṃ bhāvo yujyate
            | kiṃ kāraṇaṃ hetuta utpattiḥ | hetuto hi sarvaṃ saṃskṛtamutpadyate bhavatītyarthaḥ
            | tadyadi bhūtvā punaruttarakālaṃ bhavati tasyāvaśyaṃ hetunā bhavitavyaṃ | vinā hetunā
            ādita ivā[evā]bhāvāt | na ca tattenaiva hetunā bhavitumarhati tasyopayu[bhu]ktahetukatvāt
            | na cānyo heturupalambhate | tasmātpratikṣaṇamavaśyaṃ pūrvahetukamanyadbhavatīti
            veditavyaṃ | evaṃ vinā prabandhenotpannasya kālāntaraṃ bhāvo na yujyate |</p>
         
         
         <p>athāpyevamiṣyeta notpannaṃ punarutpadyate yadarthaṃ hetunā bhavitavyaṃ syādutpannaṃ
            tu kālāntareṇa paścānnirudhyate notpannamātrameveti | tatpaścātkena nirudhyate | yadyutpādahetunaiva
            tadayuktaṃ | kiṃ kāraṇam | utpādanirodhayorvirodhāt | na hi virodhayostulyo heturupalabhyate
            | tadyathā chāyātapayoḥ śītoṣṇayośca | kālāntaranirodhasyaiva ca virodhāt | kena virodhāt
            | āgamena ca | yaduktaṃ bhagavatā | māyopamāste bhikṣo saṃskārā āpāyikāstāvatkālikā
            itvarapratyupasthāyina iti | manaskāreṇa ca yogināṃ | te hi saṃskārāṇāmudayavyayau
            manasikurvantaḥ pratikṣaṇaṃ teṣāṃ nirodhaṃ paśyanti | anyathā hi teṣāmapi nirvidvirāgavimuktayo
            na syuryathānyeṣāṃ maraṇakālādiṣu nirodhaṃ paśyatāṃ | yadi cotpannaḥ saṃskāraḥ kālāntaraṃ
            tiṣṭhet sa svayameva vā tiṣṭhetsvayameva sthātuṃ samarthaḥ | sthitikāraṇena (<span class="bold">MSA_Bagchi 144</span>) vā kenacit | svayaṃ tāvadavasthānamayuktaṃ | kiṃ kāraṇaṃ | paścātsvayamasthiteḥ
            | kena vā so 'nte punaḥ sthātuṃ na samarthaḥ | sthitikāraṇenāpi na yuktaṃ tasyābhāvāt
            | na hi tatkiṃcidupalabhyate | athāpi syādvināpi sthitikāraṇena vināśakāraṇābhāvāt
            avatiṣṭhate | labdhe tu vināśakāraṇe paścādvinaśyati agnimeva śyāmateti | tadayuktaṃ,
            tasyābhāvāt | na hi vināśakāraṇaṃ paścādapi kiṃcidasti | agnināpi śyāmatā vinasyatīti
            suprasiddhaṃ [na prasiddhaṃ,] | visadṛśotpattau tu tasya sāmarthyaṃ prasiddhaṃ | tathā
            hi tatsaṃbandhāt śyāmatāyāḥ saṃtatirvisadṛśī gṛhyate na tu sarvathaivāpravṛttiḥ |
            apāmapi kvāthyamānānāmagnisambandhādalpataratamotpattito 'timāndyādante punaranutpattirgṛhyate
            | na tu sakṛdevāgnisaṃbandhāttadabhāvaḥ | naiva cotpannasya kasyacid[ta] sthānaṃ yujyate
            | lakṣaṇaikāntyāt | aikāntikaṃ hyetatsaṃskṛtalakṣaṇamuktaṃ bhagavatā yaduta saṃskṛtasyānityatā
            | tadyadi notpannamātraṃ vinaśyet | kaṃcitkālamasyānityatā na syāditi anaikāntikamanityatālakṣaṇaṃ
            prasahya[jya]te | athāpi syātpratikṣaṇamapūrvotpattau tadevedamiti pratyabhijñānaṃ
            na syāditi | tadbhavatyeva sādṛśyasya anuvṛttermāyākāra pa[pha]lakavat | sādṛśyāttadbuddhirna
            tadbhāvāditi | kathaṃ gamyate | nirodhataḥ | na hi tathaivāvasthitasyānte nirodhaḥ
            syādādikṣaṇanirviśiṣṭatvāt | tasmānna tattadevetyavadhāryate ante pariṇāmopalabdheśca
            | pariṇāmo hi nāmānyathātvaṃ | tadyadi nādita evārabdhaṃ bhavedādhyātmikabāhyānāṃ
            bhāvānāmante pariṇāmo nopalabhyeta | tasmādādita evānyathātvamārabdhaṃ yatkrameṇābhivardhamānamante
            vyaktimāpadyate kṣīrasyeva dadyavasthāyāṃ | yāvattu tadanyathātvaṃ sūkṣmatvānna paricchidyate
            | tāvatsādṛśyānuvṛttestadevedamimi [ti]jñāyata iti siddhaṃ | tataśca pratikṣaṇamanyathātvāt
            | kṣaṇikatvaṃ prasiddhaṃ | kutaśca prasiddhaṃ | taddhetutvaphalatvataḥ | kṣaṇikahetutvāt
            | kṣaṇikaphalatvāccetyarthaḥ |</p>
         
         
         <p>kṣaṇikaṃ hi cittaṃ prasiddhaṃ tasya cānye saṃskārāścakṣurūpādayo hetutaḥ | tasmātte
            'pi kṣaṇikā iti siddhaṃ | na tvakṣaṇikāt kṣaṇikaṃ bhavitumarhati yathā nityādanityamiti
            | cittasya khalvapi sarve saṃskārāḥ phalaṃ | kathamidaṃ gamyate | upāttatvādādhipatyācchuddhasattvānuvṛttitaśca
            | cittena hi sarve saṃskārāścakṣurādayaḥ sādhiṣṭhānā upāttāḥ sahasaṃmurchanāḥ tadanugrahānuvṛttitaḥ
            | tasmātte cittasya phalaṃ | cittasya cādhipatyaṃ saṃskāreṣu | yathoktaṃ bhagavatā
            | cittenāyaṃ loko nīyate cittena parikṛṣyate cittasyotpannasyotpannasya vaśe vartate
            iti | tathā vijñānapratyayaṃ nāma rūpamityuktaṃ | tasmāccittasya phalaṃ | śuddhacittānuvṛttitaśca
            | śuddhaṃ hi yogināṃ cittaṃ saṃskārā anuvartante | yathoktaṃ | dhyāyī bhikṣuḥ ṛddhimāṃścittavaśe
            prāpta imaṃ dāruskandhaṃ sacet suvarṇamadhimucyate tadapyasya tathaiva (<span class="bold">MSA_Bagchi 145</span>) syāditi | tasmādapi cittaphalaṃ saṃskārāḥ | sattvānuvṛttitaśca | tathā hi pāpakāriṣu
            sattveṣu bāhyā bhāvā hīnā bhavanti | puṇyakāriṣu ca praṇītāḥ | atastaccittānuvartanāt
            cittaphalatvaṃ saṃskārāṇāṃ siddhaṃ | tataśca teṣāṃ kṣaṇikatvaṃ | na hi kṣaṇikasyākṣaṇikaṃ
            phalaṃ yujyate tadanuvidhāyitvāt | evaṃ tāvadaviśeṣeṇa saṃskārāṇāṃ kṣaṇikatvaṃ dvābhyāṃ
            ślokābhyāṃ sādhitam |</p>
         
         
         <p>ādhyātmikānāṃ punaḥ sādhanārthaṃ pañca ślokā veditavyāḥ |</p>
         
         
         <p>
            ādyastaratamenāpi cayenāśrayabhāvataḥ |<br />
            vikāraparipākābhyāṃ tathā hīnaviśiṣṭataḥ || Msa_18.84 ||
            </p>
         
         
         <p>
            bhāsvarābhāsvaratvena deśāntaragamena ca |<br />
            sabījābījabhāvena pratibimbena codayaḥ || Msa_18.85 ||
            </p>
         
         
         <p>
            caturdaśavidhotpattau hetumānaviśeṣataḥ |<br />
            cayāyā[pā]rthādayogācca āśrayatva asaṃbhavāt || Msa_18.86 ||
            </p>
         
         
         <p>
            sthitasyasaṃbhavādante ādyanāśāvikārataḥ |<br />
            tathā hīnaviśiṣṭatve bhāsvarābhāsvare 'pi ca || Msa_18.87 ||
            </p>
         
         
         <p>
            gatyabhāvātsthitāyogāccaramatva asaṃbhavāt |<br />
            anuvṛtteśca cittasya kṣaṇikaṃ sarvasaṃskṛtam || Msa_18.88 ||
            </p>
         
         
         <p>ādyastaratamenāpi yāvatkṣaṇikaṃ sarvasaṃskṛtamiti | kathameṣāmebhiḥ kṣaṇikatvaṃ sidhyati
            | ādhyātmikānāṃ hi saṃskārāṇāṃ caturdaśavidha utpādaḥ | ādya utpādo yāvatprathamata
            ātmabhāvābhinirvṛttiḥ | taratamena yaḥ prathamajanmakṣaṇādūrdhvaṃ | cayena ya āhārasvapnabrahmacaryāsamāpattyupacayena
            | āśrayabhāvataḥ yaścakṣurvijñānādīnāṃ cakṣurādībhirāśrayaiḥ | vikāreṇa yo rāgādibhirvarṇādivipariṇāmataḥ
            | paripākena yo garbhabālakumārayuvamadhyamavṛddhāvasthāsu | hīnatvena viśiṣṭatvena
            ca yo durgatau [sugatau?] cotpadyamānānāṃ yathākramaṃ | bhāsvaratvena yo nirmitakāmeṣu
            paranirmitakāmeṣu rūpārūpyeṣu copapannānāṃ cittamātrādhīnatvāt | abhāsvaratvena yastadanyatropapannānāṃ
            | deśāntaragamanena yo 'nyadeśotpādanirodhe 'nyadeśotpādaḥ | sabījatvena yo 'hartaścaramān
            skandhānvarjayitvā | abījatvena yasteṣāmevārhataścarameṣāṃ | pratibimbatvena yo aṣṭavimokṣadhyāyināṃ
            samādhivaśena pratibimbānāṃ[khyānāṃ] saṃskārāṇāmutpādaḥ | etasyāṃ caturdaśavidhāyāmutpattāvādhyātmikānāṃ
            saṃskārāṇāṃ kṣaṇikatvaṃ hetumānaviśeṣādibhiḥ kāraṇairveditavyam | ādyotpāde tāvat
            hetutvaviśeṣāt | yadi hi tasya hetutvena viśeṣo na syāt taduttarāyāḥ saṃskārapravṛtteruttarottaraviśeṣo
            (<span class="bold">MSA_Bagchi 146</span>) nopalabhyeta hetvaviśeṣāt | viśeṣe ca sati taduttarebhyastasyānyatvāt kṣaṇikatvasiddhiḥ
            | taratamotpāde mānaviśeṣāt | mānaṃ pramāṇamityarthaḥ | na hi pratikṣaṇaṃ vinānyatvena
            parimāṇaviśeṣo bhavet | upacayotpāde cayāpārthyāt | upastambho hi cayaḥ | tasyāpārthyaṃ
            syādantareṇa kṣaṇikatvaṃ tathaivāvasthitatvāt | ayogāccopacayasyaiva | na hi pratikṣaṇaṃ
            vinā puṣṭatarotpattyā yujyetopacayaḥ | āśrayabhāvenotpattāvāśritatvāsaṃbhavāt | na
            hi tiṣṭhatyāśraye ca tadāśritasyānavasthānaṃ yujyate | yāne tiṣṭhati tadārūḍhānavasthānavadanyathā
            hyāśrayatvaṃ na saṃbhavet | vikārotpattau paripākotpattau ca sthitasyāsaṃbhavāt |
            ādyanāśāvikārataḥ | na hi tathāsthitasyaiva rāgādibhirvikāraḥ saṃbhavati | na cāvasthāntareṣu
            paripāka ādāvavināśe satyante vikārābhāvāt | tathā hīnaviśiṣṭotpattau kṣaṇikatvaṃ
            veditavyaṃ yathā vikāraparipākotpattau | na hi tathāsthiteṣveva saṃskāreṣu karmavāsanā
            vṛttiṃ labhate yato durgatau vā syādutpattiḥ sugatau vā | krameṇa hi saṃtatipariṇāmaviśeṣāt
            vṛttilābho yujyate | bhāsvarābhāsvare 'pi cotpāde tathaiva kṣaṇikatvaṃ yujyate | bhāsvare
            tāvat tathāsthitasyāsaṃbhavāt cittādhīnavṛttitāyāḥ | abhāsvare 'pi cādau vināśamantareṇānte
            vikārāyogāt |</p>
         
         
         <p>deśāntaragamanenotpattau gatyabhāvāt | na hi saṃskārāṇāṃ deśāntarasaṃkrāntilakṣaṇā
            gatirnāma kācit kriyā yujyate | sā hyutpannā vā saṃskāraṃ deśāntaraṃ gamayedanutpannā
            vā | yadyutpannā tena gatikāle na kaṃcidgata iti sthitasyaiva gamanaṃ nopapadyate
            | athānutpannā tenāsatyāṃ gatau gata iti na yujyate | sā ca kriyā yadi taddeśastha
            eva saṃskāre kāritraṃ karoti na yujyate | sthitasyānyadeśāprāpteḥ | athānyadeśasthe
            na yujyate | vinā kriyayānyadeśāprāpteḥ | na ca kriyā tatra vā anyatra vā deśe sthitā
            saṃskārādanyopalabhyate | tasmānnāsti saṃskārāṇāṃ deśāntarasaṃtatyutpādādanyā gatiḥ
            | tadabhāvācca siddhaṃ kṣaṇikatvaṃ | deśāntaranirantarotpattilakṣaṇā gatirvibhavadbhiḥ
            kāraṇairveditavyā | asti cittavaśena yathā caṅkramaṇādyavasthāsu | asti pūrvakarmāvedhena
            yathāntarābhavaḥ | astyabhidhāta[astyākṣipta]vaśena yathā kṣiptasyeṣoḥ | asti saṃbandhavaśena
            yathā yānanadīplavārūḍhānāṃ | asti nodanavaśena yathā vāyupreritānāṃ tṛṇādīnām | asti
            svabhāvavaśena yathā vāyostiryaggamanamagnerūrdhvaṃ jvalanamapāṃ nimne syandanaṃ |
            astyanubhāvena yathā mantrauṣadhānubhāvena | keṣāṃcidayaskāntānubhāvenāyasāṃ | ṛddhyanubhāvena
            ṛddhimatāṃ | sabījābījabhāvenotpattau kṣaṇikatvaṃ veditavyaṃ sthitāyogāccaramāsaṃbhavācca
            | na hi pratikṣaṇaṃ hetubhāvamantareṇa tathāsthitasyānyasminkāle punarbījabhāvo yujyate
            | nirbījatvaṃ vā carame kṣaṇe | na ca śakyaṃ (<span class="bold">MSA_Bagchi 147</span>) pūrvaṃ sabījatvaṃ carame kṣaṇe nirbījatvamabhyupagantuṃ | tadabhāve caramatvāsaṃbhavāt
            | tathā hi caramatvameva na saṃbhavati | pratibimbotpattau kṣaṇikatvaṃ cittānuvṛttito
            veditavyaṃ | pratikṣaṇaṃ cittavaśena tadutpādāt | ekāntāt[evaṃ tāvat]sādhitamādhyātmikaṃ
            sarvasaṃskṛtaṃ kṣaṇikamiti |</p>
         
         
         <p>bāhyasyedānīṃ kṣaṇikatvaṃ tribhiḥ ślokaiḥ sādhayati |</p>
         
         
         <p>
            bhūtānāṃ ṣaḍivadhārthasya kṣaṇikatvaṃ vidhīyate |<br />
            śoṣavṛddheḥ prakṛtyā ca calatvād vṛddhihānitaḥ || Msa_18.89 ||
            </p>
         
         
         <p>
            tatsaṃbhavātpṛthivyāśca pariṇāmacatuṣṭayāt |<br />
            varṇagandharasasparśatulyatvācca tathaiva tat || Msa_18.90 ||
            </p>
         
         
         <p>
            indhanādhīnavṛttitvāttāratamyopalabdhitaḥ |<br />
            cittānuvṛtteḥ pṛcchātaḥ kṣaṇikaṃ bāhyamapyataḥ || Msa_18.91 ||
            </p>
         
         
         <p>kiṃ punastadbāhyaṃ | catvāri mahābhūtāni | ṣaḍivadhaścārthaḥ | varṇagandharasasparśaśabdā
            dharmāyatanikaṃ ca rūpam | ato bhūtānāṃ ṣaḍivadhārthasya ca kṣaṇikatvaṃ vidhīyate
            | kathaṃ vidhīyate | apāṃ tāvacchoṣavṛddheḥ | utsasarastaṭāgādiṣvapāṃ krameṇa vṛddhiḥ
            śoṣaścopalabhyate | taccobhayamantareṇa pratikṣaṇaṃ pariṇāmaṃ na syātpaścādviśeṣakāraṇābhāvāt
            | vāyoḥ prakṛtyā calatvād vṛddhihānitaśca | na hyavasthitasya calatvaṃ syāttatsvābhāvāditi[gatyabhāvāditi]
            prasādhitametat | na ca vṛddhihāsau tathaivāvasthitatvāt | pṛthivyāstatsaṃbhavāt pariṇāmacatuṣṭayācca
            | tacchabdenāpaśca gṛhyante vāyuśca | adbhyo hi vāyusahitābhyaḥ pṛthivī saṃbhūtā vivartakāle
            | tasmāttatphalatvāt sāpi kṣaṇikā veditavyā | caturvidhaśca pariṇāmaḥ pṛthivyā upalabhyate
            | karmakṛtaḥ sattvānāṃ karmaviśeṣāt | upakramakṛtaḥ prahādibhiḥ | bhūtakṛto 'gnyādibhiḥ
            | kālakṛtaḥ kālāntarapariṇāmataḥ[vāsataḥ] | sa cāntareṇa pratikṣaṇamanyotpattiṃ na
            yujyate vināśakāraṇābhāvāt | varṇagandharasasparśānāṃ pṛthivyādibhistulyakāraṇatvāt
            tathaiva kṣaṇikatvaṃ veditavyaṃ | tejasaḥ punaḥ kṣaṇikatvamindhanādhīnavṛttitvāt |</p>
         
         
         <p>na hi tejasyutpanne tejaḥ sahotpannamindhanaṃ tathaivāvatiṣṭhate | na ca dagdhendhanaṃ
            tejaḥ sthātuṃ samarthaṃ | mā bhūdante 'pyanindhanasyāvasthānamiti | ślokabandhānurodhādvarṇādīnāṃ
            pūrvamabhidhānaṃ paścāttejasaḥ | śabdaḥ punaryo 'pi kālāntaramupalabhyate ghaṇṭādīnāṃ
            tasyāpi kṣaṇikatvaṃ veditavyaṃ tāratamyopalabdheḥ | na hyasati kṣaṇikatve pratikṣaṇamandataratamopalabdhiḥ
            syāt | dharmāyatanikasyāpi rūpasya kṣaṇikatvaṃ prasiddhameva cittānuvṛtteryathā pūrvamuktaṃ
            | tasmādvāhyamapi kṣaṇikaṃ prasiddhaṃ | pṛcchrayate khalvapi sarvasaṃskārāṇāṃ kṣaṇikatvaṃ
            sidhyati (<span class="bold">MSA_Bagchi 148</span>) kathaṃ kṛtvā | idaṃ tāvadayamakṣaṇikavādī praṣṭavyaḥ | kasmādbhavānanityatvamicchati
            na [?] saṃskārāṇāṃ kṣaṇikatvaṃ necchatīti | yadyevaṃ vadet pratikṣaṇamanya[nitya]tvasyāgrahaṇāditi
            sa idaṃ syādvacanīyaḥ | prasiddhakṣaṇikabhāveṣvapi pradīpādiṣu niścalāvasthāyāṃ tadagrahaṇādakṣaṇikatvaṃ
            kasmānneṣyate | yadyevaṃ vadet pūrvavatpaścādagrahaṇāditi | sa idaṃ syādvacanīyaḥ
            | saṃskārāṇāmapi kasmādevaṃ neṣyate | yadyevaṃ vadet vilakṣaṇatvāt pradīpāditadanyasaṃskārāṇāmiti
            | sa idaṃ syādvacanīyaḥ | dvividhaṃ hi vailakṣaṇyaṃ svabhāvavailakṣaṇyaṃ vṛttivailakṣaṇyaṃ
            ca | tadyadi tāvat svabhāvavailakṣaṇyamabhipretamata eva dṛṣṭāntatvaṃ yujyate | na
            hi tatsvabhāva eva tasya dṛṣṭānto bhavati yathā pradīpaḥ pradīpasya gaurvā goriti
            | atha vṛttivailakṣaṇyamata eva dṛṣṭāntatvaṃ pradīpādīnāṃ prasiddhatvāt | kṣaṇikatvānuvṛtteḥ
            punaḥ sa idaṃ praṣṭavyaḥ | kaccidicchasi yāne tiṣṭhati yānārūḍho gacchediti | yadi
            no hīti vadet | sa idaṃ syādvacanīyaḥ | cakṣurādiṣu tiṣṭhatsu tadāśritaṃ vijñānaṃ
            prabandhena gacchatīti na yujyate | yadyevaṃ vadet nanu ca dṛṣṭaṃ vartisaṃniśrite
            pradīpe prabandhena gacchati vartyā avasthānamiti | sa idaṃ syādvacanīyaḥ | na dṛṣṭaṃ
            tatprabandhena vartyāḥ pratikṣaṇaṃ vikārotpatteriti | yadyevaṃ vadet sati kṣaṇikattve
            saṃskārāṇāṃ kasmātpradīpādiva kṣaṇiakatvaṃ na siddhamiti | sa idaṃ syādvacanīyaḥ viparyāsavastutvāt
            | sadṛśasaṃtatiprabandhavṛttyā hi kṣaṇikatvameṣāṃ na prajñāyate | yataḥ satyapyaparāparatve
            tadevedamiti viparyāso jāyate | itarathā hi anityanityaviparyāso na syāttadabhāve
            saṃkleśo na syāt kutaḥ punarvyavadānamityevaṃ paryanuyogato 'pi kṣaṇikatvaṃ sarvasaṃskārāṇāṃ
            prasiddhaṃ |</p>
         
         
         <p>pudgalanairātmyaprasādhanārthaṃ nairātmyavibhāge dvādaśa ślokāḥ |</p>
         
         
         <p>
            prajñaptyastitayā vācyaḥ pudgalo dravyato na tu |<br />
            nopalambhādviparyāsāt saṃkleśāt kliṣṭahetutaḥ || Msa_18.92 ||
            </p>
         
         
         <p>
            ekatvānyatvatovācyastasmāddoṣadvayādasau |<br />
            skandhātmatvaprasaṅgācca taddravyatvaprasaṅgataḥ || Msa_18.93 ||
            </p>
         
         
         <p>
            dravyasan yadyavācyaśca vacanīyaṃ prayojanaṃ |<br />
            ekatvānyatvato 'vācyo na yukto niṣprayojanaḥ || Msa_18.94 ||
            </p>
         
         
         <p>
            lakṣaṇāllokadṛṣṭācca śāstrato 'pi na yujyate |<br />
            indhanāgnyoravācyatvamupalabdherdvayena hi || Msa_18.95 ||
            </p>
         
         
         <p>
            dvaye sati ca vijñānasaṃbhavātpratyayo na saḥ |<br />
            nairarthakyādato draṣṭā yāvanmoktā na yujyate || Msa_18.96 ||
            </p>
         
         <span class="note"><span class="bold">MSA_Bagchi 149</span></span>
         
         <p>
            svāmitve sati cānityamaniṣṭaṃ na pravartayet |<br />
            tatkarmalakṣaṇaṃ sādhyaṃ saṃbodho bādhyate tridhā || Msa_18.97 ||
            </p>
         
         
         <p>
            darśanādau ca tadyatnaḥ svayaṃbhūrna trayādapi |<br />
            tadyatnapratyayatvaṃ ca niryatnaṃ darśanādikaṃ || Msa_18.98 ||
            </p>
         
         
         <p>
            akartṛtvādanityatvātsakṛnnityapravṛttitaḥ |<br />
            darśanādiṣu yatnasya svayaṃbhūtvaṃ na yujyate || Msa_18.99 ||
            </p>
         
         
         <p>
            tathā sthitasya naṣṭasya prāgabhāvādanityataḥ |<br />
            tṛtīyapakṣābhāvācca pratyayatvaṃ na yujyate || Msa_18.100 ||
            </p>
         
         
         <p>
            sarvadharmā anātmānaḥ paramārthena śūnyatā |<br />
            ātmopalambhe doṣaśca deśito yata eva ca || Msa_18.101 ||
            </p>
         
         
         <p>
            saṃkleśavyavadāne ca avasthācchedabhinnake |<br />
            vṛttisaṃtānabhedo hi pudgalenopadarśitaḥ || Msa_18.102 ||
            </p>
         
         
         <p>
            ātmadṛṣṭiranutpādyā abhyāso 'nādikālikaḥ |<br />
            ayatnamokṣaḥ sarveṣāṃ na mokṣaḥ pudgalo 'sti vā || Msa_18.103 ||
            </p>
         
         
         <p>pudgala kimastīti vaktavyo nāstīti vaktavyaḥ | āha |</p>
         
         
         <p>prajñaptyastitayā vācyaḥ pudgalo dravyato na tu |</p>
         
         
         <p>yataśca prajñaptito 'stīti vaktavyo dravyato nāstīti vaktavyaḥ | evamanekāṃśavādaparigrahe
            naivāstitve doṣāvakāśo na nāstitve | sa punardravyato nāstīti kathaṃ veditavyaḥ |
            nopalambhāt | na hi sa dravyata upalabhyate rūpādivat | upalabdhirhi nāma buddhyā
            pratipattiḥ | na ca pudgalaṃ buddhyā na pratipadyante pudgalavādinaḥ | uktaṃ ca bhagavatā
            | dṛṣṭa eva dharme ātmānamupalabhate prajñāpayatīti kathaṃ nopalabdho bhavati | na
            sa evamupalabhyamāno dravyata upalabdho bhavati | kiṃ kāraṇaṃ | viparyāsāt tathā hyanātmanyātmeti
            viparyāsa ukto bhagavatā | tasmādya evaṃ pudgalagrāho viparyāsaḥ saḥ | kathamidaṃ
            gamyate | saṃkleśāt | satkāyadṛṣṭikleśalakṣaṇo hyeṣa saṃkleśo yaduta ahaṃ mameti |
            na ca [cā] viparyāsaḥ saṃkleśo bhavitumarhati | na[sa] caiṣa saṃkleśa iti kathaṃ veditavyaṃ
            | kliṣṭahetutaḥ | tathāhi taddhetukāḥ kliṣṭā rāgādaya utpadyante | yatra punarvastuni
            rūpādisaṃjñakeprajñaptiḥ pudgala iti tasmātkimekatvena pudgalo vaktavya āhosvidanyetvena
            | āha |</p>
         
         
         <p>ekatvānyatvato 'vācyastasmādasau |</p>
         
         
         <p>kiṃ kāraṇaṃ | doṣadvayāt | katamasmāddoṣadvayāt |</p>
         
         <span class="note"><span class="bold">MSA_Bagchi 150</span></span>
         
         <p>skandhātmatvaprasaṅgācca taddravyatvaprasaṅgataḥ |</p>
         
         
         <p>ekatve hi skandhānāmātmatvaṃ prasajyate pudgalasya ca dravyasattvaṃ | athānyatve pudgalasya
            dravyasattvaṃ | evaṃ hi pudgalasya prajñaptito 'stitvādavaktavyatvaṃ yuktaṃ | tenāvyākṛtavastusiddhiḥ
            | ye punaḥ śāstuḥ śāsanamatikramya pudgalasya dravyato 'stitvamicchanti ta idaṃ syurvacanīyāḥ
            |</p>
         
         
         <p>dravyasanyadyavācyaśca vacanīyaṃ prayojanaṃ |</p>
         
         
         <p>kiṃ kāraṇaṃ |</p>
         
         
         <p>ekatvānyatvato 'vācyo na yukto niṣprayojanaḥ |</p>
         
         
         <p>atha dṛṣṭāntamātrāt pudgalasyāvaktavyatvamiccheyuḥ | yathāgnirindhanānnānyo nānanyo
            vaktavya iti | ta idaṃ syurvacanīyāḥ |</p>
         
         
         <p>lakṣaṇāllokadṛṣṭācca śāstrato 'pi na yujyate |</p>
         
         
         <p>indhanāgnyoravācyatvamupalabdherdvayena hi |</p>
         
         
         <p>ekatvenānyatvena ca agnirhi nāma tejodhāturindhanaṃ śeṣāṇi bhūtāni | teṣāṃ ca bhinnaṃ
            lakṣaṇamityanya evāgnirindhanāt | loke ca vināpyagninā dṛṣṭamindhanaṃ kāṣṭhādi vināpi
            cendhanenāgniriti siddhamanyatvaṃ | śāstre ca bhagavatā na kvacidagnīndhanayoravācyatvamuktamityayuktametat
            | vina punarindhanenāgnirastīti kathamidaṃ vijñāyate | upalabdhestathā hi vāyunā vikṣiptaṃ
            dūramapi jvalatparaiti | athāpi syādvānustatrendhanamiti ata evāgnīndhanayoranyatvamiti
            siddhiḥ | kutaḥ | dvayena hi upalabdheriti prakṛtaṃ | dvayaṃ hi tatropalabhyate arcirvāyuścendhanatvena
            | astyeva pudgalo ya eṣa draṣṭā yāvadvijñātā kartā bhoktā jñātā moktā ca | na sa draṣṭā
            yujyate | nāpi yāvanmoktā | sa hi darśānādisaṃjñakānāṃ vijñānānāṃ pratyayabhāvena
            vā kartā bhavet svāmitvena vā | tatra tāvat |</p>
         
         
         <p>dvayaṃ pratītya vijñānasaṃbhavātpratyayo na saḥ |</p>
         
         
         <p>kiṃ kāraṇaṃ | nairarthakyāt | na hi tasya tatra kiṃcitsāmarthyaṃ dṛṣṭaṃ |</p>
         
         
         <p>svāmitve sati vānityamaniṣṭaṃ na pravartayet ||</p>
         
         
         <p>sa hi vijñānapravṛttau svāmībhavannani[bhavanni]ṣṭaṃ vijñānamanityaṃ na pravartayet
            | aniṣṭaṃ ca | naiva tasmādubhayathāpyasaṃbhavāt | asau draṣṭā yāvanmoktā na yujyate
            | api khalu yadi dravyataḥ pudgalo 'sti |</p>
         
         
         <p>tatkarmalakṣaṇaṃ sādhyaṃ
            <span class="note"><span class="bold">MSA_Bagchi 151</span></span>
            yadi dravyato 'stitasya karmāpyupalabhyate | yathā cakṣurādīnāṃ darśanādilakṣaṇaṃ
            ca rūpaprasādādi | na caivaṃ pudgalasya | tasmānna so 'sti dravyataḥ | tasmiṃśca dravyata
            iṣyamāṇe buddhasya bhagavataḥ |
            saṃbodho bādhyate tridhā |</p>
         
         
         <p>gambhīrābhisaṃbodhaḥ | asādhāraṇābhisaṃbodhaḥ | lokottarābhisaṃbodhaśca | na hi pudgalābhisaṃbodhe
            kiṃcidgambhīramabhisaṃbuddhaṃ bhavati | na tīrthyāsādhāraṇaṃ | na lokānucittaṃ | tathā
            hyeṣa grāhaḥ sarvalokagamyaḥ | tīrthyābhiniviṣṭaḥ | dirghasaṃsārocittaśca | api khalu
            pudgalo draṣṭā bhavan yāvadvijñātā darśanādiṣu saprayatno vā bhavenniṣprayatno vā
            | saprayatnasya vā punarasau prayatnaḥ svayaṃbhūrvā bhavedākasmikaḥ | tatpratyayo
            [vā?]</p>
         
         
         <p>darśanādau ca tadyatnaḥ svayaṃbhūrna trayādapi |</p>
         
         
         <p>tasmādeva ca doṣatrayādvakṣyamāṇāt</p>
         
         
         <p>tadyatnapratyayatvaṃ ca</p>
         
         
         <p>neti vartate | niṣprayatnasya vā punaḥ sataḥ siddhaṃ bhavati |</p>
         
         
         <p>niryatnaṃ darśanādikam |</p>
         
         
         <p>ityasati vyāpāre pudgalasya darśanādau kathamasau draṣṭā bhavati | yāvadvijñātā |
            doṣatrayādityuktaṃ katamasmāddoṣatrayāt |</p>
         
         
         <p>
            akartṛtvādanityatvātsakṛnnityapravṛttitaḥ |<br />
            darśanādiṣu yatnasya svayaṃbhūtvaṃ na yujyate ||
            </p>
         
         
         <p>yadi darśanādiṣu prayatna ākasmiko yato darśanādīni | na tarhi teṣāṃ pudgalaḥ karteti
            kathamasau draṣṭā bhavati yāvadvijñātā sati vākasmikatve nirapekṣatvāt na kadācitprayatno
            na syādanityo na syāt | nitye ca prayatne darśanādīnāṃ yugapacca nityaṃ ca pravṛttiḥ
            syāditi doṣaḥ | tasmānna yujyate darśanādiṣu prayatnasya svayaṃbhūtvaṃ |</p>
         
         
         <p>
            tathā sthitasya naṣṭasya prāgabhāvādanityataḥ |<br />
            tṛtīyapakṣābhāvācca pratyayatvaṃ na yujyate ||
            </p>
         
         
         <p>atha pudgalapratyayaḥ prayatnaḥ syāt | tasya tathā sthitasya pratyayatvaṃ na yujyate
            | prāgabhāvāt | sati hi tatpratyayatve na kadācitpudgalo nāstīti | kimarthaṃ prāk
            prayatno na syādyadā notpannaḥ | vinaṣṭasyāpi pratyayatvaṃ na yujyate pudgalasyānityatvaprasaṅgāt
            | (<span class="bold">MSA_Bagchi 152</span>) tṛtīyaśca kaścitpakṣo nāsti yanna sthito na vinaṣṭaḥ syāditi | tatpratyayo 'pi prayatno
            na yujyate | evaṃ tāvadyuktimāśritya dravyataḥ pudgalo nopalabhyate |</p>
         
         
         <p>
            sarve dharmā anātmānaḥ paramārthena śūnyatā |<br />
            ātmopalambhe doṣaśca deśito yata eva ca ||
            </p>
         
         
         <p>dharmoddāneṣu hi bhagavatā sarve dharmā anātmāna iti deśitaṃ paramārthaśūnyatāyāmasti
            karmāsti vipākaḥ kārakastu nopalabhyate ya imāṃśca skandhānnikṣipati anyāṃśca skandhānpratisaṃdadhāti
            | anyatra dharmasaṃketāditi deśitaṃ | pañcakeṣu pañcādīnavā ātmopalambha iti deśitā
            | ātmadṛṣṭirbhavati jīvadṛṣṭiḥ nirviśeṣo bhavati tīrthikaiḥ | unmārgapratipanno bhavati
            | śūnyatāyāmasya cittaṃ na praskandati na prasīdati na saṃtiṣṭhate nādhimucyate |
            āryadharmā asya na vyavadāyante | evamāgamato 'pi na yujyate | pudgalo 'pi hi bhagavatā
            tatra tatra deśitaḥ | parijñātāvī bhārahāraḥ śraddhānusāryādipudgalavyavasthānata
            ityasati dravyato 'stitve kasmāddeśitaḥ |</p>
         
         
         <p>
            saṃkleśe vyavadāne ca avasthācchedabhinnake |<br />
            vṛttisaṃtānabhedo hi pudgalenopadarśitaḥ ||
            </p>
         
         
         <p>avasthābhinne hi saṃkleśavyavadāne chedabhinne ca | pudgalaprajñaptimantareṇa tadvṛttibhedaḥ
            saṃtānabhedaśca deśayituṃ na śakyaḥ | tatra parijñāsūtre parijñeyā dharmāḥ saṃkleśaḥ
            parijñā vyavadānaṃ | bhārahārasūtre | bhāro bhārādānaṃ ca saṃkleśaḥ | bhāranikṣepaṇaṃ
            vyavadānaṃ | tayorvṛttibhedaḥ saṃtānabhedaścāntareṇa parijñātāvibhārahārapudgalaprajñaptiṃ
            na śakyeta deśayituṃ | bodhipakṣāśca dharmā bahudhāvasthāḥ prayogadarśanabhāvanāniṣṭhāmārga
            viśeṣabhedataḥ | teṣāṃ vṛttibhedaḥ saṃtānabhedaścāntareṇa śraddhānusāryādipudgalaprajñaptiṃ
            na śakyeta deśayituṃ | yenāsati dravyato 'stitve pudgalo deśita ityayamatra nayo veditavyaḥ
            | itarathā hi pudgaladeśanā niṣprayojanā prāpnoti | na hi tāvadasāvātmadṛṣṭyutpādanārthaṃ
            yujyate yasmāt</p>
         
         
         <p>ātmadṛṣṭiranūtpādyā</p>
         
         
         <p>pūrvamevotpannatvāt | nāpi tadabhyāsārthaṃ yasmādātmadṛṣṭer</p>
         
         
         <p>abhyāso 'nādikālikaḥ |</p>
         
         
         <p>yadi cātmadarśanena mokṣa ityasau deśyeta | evaṃ sati syāt</p>
         
         
         <p>ayatnamokṣaḥ sarveṣāṃ</p>
         
         
         <p>tathā hi sarveṣāṃ na dṛṣṭasatyānāmātmadarśanaṃ vidyate | naiva vā mokṣo 'stīti prāpnoti
            | na hi pūrvamātmānamanātmato gṛhītvā satyābhisamayakāle kaścidātmato gṛhṇāti | (<span class="bold">MSA_Bagchi 153</span>) yathā duḥkhaṃ duḥkhataḥ pūrvamagṛhītvā paścādgṛhṇātīti yathāpūrvaṃ tathā paścādapi
            mokṣo na syāt | sati cātmanyavaśyamahaṃkāramamakārābhyāmātmatṛṣṇayā cānyaiśca tannidānaiḥ
            kleśairbhavitavyamiti ato 'pi mokṣo na syāt | na vā pudgalo 'stīti abhyupagantavyaṃ
            | tasminhi sati niyatamete doṣāḥ prasajyante |</p>
         
         
         <p>
            evamebhirguṇairnityaṃ bodhisattvāḥ samanvitāḥ |<br />
            ātmārthaṃ ca na riñcanti parārthaṃ sādhayanti ca || Msa_18.104 ||
            </p>
         
         
         <p>hīdhṛtiprabhṛtīnāṃ guṇānāṃ samāsena karma nirdiṣṭam |</p>
         
         
         <p>|| mahāyānasūtrālaṃkāre bodhipakṣādhikāraḥ [aṣṭādaśaḥ] samāptaḥ ||</p>
         
         <span class="note"><span class="bold">MSA_Bagchi 154</span></span>
         
         <p>ekonaviṃśatyadhikāraḥ</p>
         
         
         <p>āścaryavibhāge trayaḥ ślokāḥ |</p>
         
         
         <p>
            svadehasya parityāgaḥ saṃpatteścaiva saṃvṛttau |<br />
            durbaleṣu kṣamā kāye jīvite nirapekṣiṇaḥ || Msa_19.1 ||
            </p>
         
         
         <p>
            vīryārambho hyanāsvādo dhyāneṣu sukha eva ca |<br />
            niṣkalpanā ca prajñāyāmāścaryaṃ dhīmatāṃ ga[ma]taṃ || Msa_19.2 ||
            </p>
         
         
         <p>
            tathāgatakule janmalābho vyākaraṇasya ca |<br />
            abhiṣekasya ca prāptirbodheścāścaryamiṣyate || Msa_19.3 ||
            </p>
         
         
         <p>atra dvābhyāṃ ślokābhyāṃ pratipattyāścaryamuktaṃ ṣaṭpāramitā ārabhya | dānena hi svadehaparityāga
            āścaryaṃ śīlasaṃvaranimittamudārasaṃpattityāgaḥ | śeṣaṃ gatārthaṃ | tṛtīyena ślokena
            phalāścaryamuktaṃ catvāri bodhisattvaphalānyārabhya prathamāyāmaṣṭamyāṃ daśamyāṃ trīṇi
            śaikṣāṇi phalāni | buddhabhūmau caturthamaśaikṣamatra phalaṃ |</p>
         
         
         <p>anāścaryavibhāge ślokaḥ |</p>
         
         
         <p>
            vairāgyaṃ karuṇāṃ caitya bhāvanāṃ paramāmapi |<br />
            tathaiva samacittatvaṃ nāścaryaṃ tāsu yuktatā || Msa_19.4 ||
            </p>
         
         
         <p>tāsviti pāramitāsu | vairāgyamāgamya dāne prayogo nāścaryaṃ | karuṇāmāgamya śīle kṣāntau
            ca | paramāṃ bhāvanāmāgamyāṣṭamyāṃ bhūmau nirabhisaṃskāranirvikalpo vīryādiprayogo
            nāścaryam | ātmaparasamacittatāmāgamya sarvāsveva pāramitāsu prayogo nāścaryamātmārtha
            iva parārthe khedābhāvāt |</p>
         
         
         <p>samacittatāyāṃ trayaḥ ślokāḥ |</p>
         
         
         <p>
            na tathātmani dāreṣu sutamitreṣu bandhuṣu |<br />
            sattvānāṃ pragataḥ sneho yathā sattveṣu dhīmatāṃ || Msa_19.5 ||
            </p>
         
         
         <p>
            arthiṣvapakṣapātaśca śīlasyākhaṇḍanā dhruvaṃ |<br />
            kṣāntiḥ sarvatra sattvārthaṃ[sarvārthaṃ]vīryārambho mahānapi || Msa_19.6 ||
            </p>
         
         
         <p>
            dhyānaṃ ca kuśalaṃ nityaṃ prajñā caivāvikalpikā |<br />
            vijñeyā bodhisattvānāṃ tāsveva samacittatā || Msa_19.7 ||
            </p>
         
         <span class="note"><span class="bold">MSA_Bagchi 155</span></span>
         
         <p>ekaḥ ślokaḥ sattveṣu samacittatāyāṃ | dvau pāramitāsu | na hi sattvānāmātmādiṣu snehaḥ
            samatayā anugato na cātyantaṃ | tathā hyātmānamapi kadācinmārayanti | bodhisattvānāṃ
            tu sarvasattveṣu samatayātyantaṃ ca pāramitāsu punardāne samacittatvamarthiṣvapakṣapātāt
            | śīle 'ṇumātrasyāpi nityamakhaṇḍanā | kṣāntiḥ sarvatreti deśakāle satveṣvabhedanā
            | vīrye sattvārthaṃ[sarvārthaṃ]vīryārambhātsvaparārthaṃ samaṃ prayogātsarvakuśalārthaṃ
            ca | śeṣaṃ gatārtham |</p>
         
         
         <p>upakāritvavibhāge ṣoḍaśa ślokāḥ |</p>
         
         
         <p>
            sthāpanā bhājanatve ca śīleṣveva ca ropaṇaṃ |<br />
            marṣaṇā cāpakārasya arthe vyāpāragāmitā || Msa_19.8 ||
            </p>
         
         
         <p>
            āvarjanā śāsane 'smiṃśchedanā saṃśayasya ca |<br />
            sattveṣu upakāritvaṃ dhīmatāmetadiṣyate || Msa_19.9 ||
            </p>
         
         
         <p>ābhyāṃ ślokābhyāṃ ṣaḍbhiḥ pāramitābhiryathopakāritvaṃ bodhisattvānāṃ tatparidīpitaṃ
            | dānena hi sattvānāṃ bhājanatve sthāpayanti kuśalakriyāyāḥ | dhyānenāvarjayanti prabhāvaviśeṣayogāt
            | śeṣaṃ gatārthaṃ | śeṣaiḥ ślokaiḥ mātrādisādharmyeṇopakāritvaṃ darśitam |</p>
         
         
         <p>
            samāśayena sattvānāṃ dhārayanti sadaiva ye |<br />
            janayantyāryabhūmau ca kuśalairvardhayanti ca || Msa_19.10 ||
            </p>
         
         
         <p>
            duṣkṛtātparirakṣanti śrutaṃ vyutpādayanti ca |<br />
            pañcabhiḥ karmabhiḥ sattvamātṛkalpā jinātmajāḥ || Msa_19.11 ||
            </p>
         
         
         <p>sattvānāṃ mātṛbhūtāḥ sattvamātṛkalpā | mātā hi putrasya pañcavidhamupakāraṃ karoti
            | garbheṇa dhārayati | janayati | āpāyayati poṣayati saṃvardhayati | apāyādrakṣate
            | abhilāpaṃ ca śikṣayati | tatsādharmyeṇaitāni pañcabodhisattvakarmāṇi veditavyāni
            | āryabhūmirāryadharmā veditavyāḥ |</p>
         
         
         <p>
            śraddhāyāḥ sarvasattveṣu sarvadā cāvaropaṇāt |<br />
            adhiśīladiśikṣāyāṃ vimuktau ca niyojanāt || Msa_19.12 ||
            </p>
         
         
         <p>
            buddhādhyeṣaṇataścaiṣāmāvṛteśca vivarjanāt |<br />
            pañcabhiḥ karmabhiḥ sattvapitṛkalpā jinātmajāḥ || Msa_19.13 ||
            </p>
         
         
         <p>pitā hi putrāṇāṃ pañcavidhamupakāraṃ karoti | bījaṃ teṣāmavaropayati | śilpaṃ śikṣayati
            | pratirūpairdārairniyojayati | sanmitreṣupanikṣipati | anṛṇaṃ karoti yathā na (<span class="bold">MSA_Bagchi 156</span>) paitṛkamṛṇaṃ dāpyate | tatsādharmyeṇa bodhisattvānāmetāni pañca karmāṇi veditavyāni
            | śraddhā hi sattvānāmāryātmabhāvapratilambhasya bījaṃ | śaikṣāḥ śilpaṃ | vimuktirbhāryā
            vimuktiprītisukhasaṃvedanā[t?]buddhāḥ kalyāṇamitrāṇi | avaraṇamṛṇasthānam |</p>
         
         
         <p>
            anarhadeśanāṃ ye ca sattvānāṃ gūhayanti hi |<br />
            śikṣāvipattiṃ nindanti śaṃsantyeva ca saṃpadam || Msa_19.14 ||
            </p>
         
         
         <p>
            avavādaṃ ca yacchanti mārānāvedayanti hi |<br />
            pañcabhiḥ karmabhiḥ sattvabandhukalpā jinātmajāḥ || Msa_19.15 ||
            </p>
         
         
         <p>bandhavo hi bandhūnāṃ pañcavidhamupakāraṃ kurvanti | guhyaṃ gūhayanti | kuceṣṭitaṃ
            vigarhanti | suceṣṭitaṃ praśaṃsanti | karaṇīyeṣu sāhāyyaṃ gacchanti | vyasanasthānebhyaśca
            nivārayanti | tatsādharmyeṇaitāni bodhisattvānāṃ pañca karmāṇi veditavyāni | anarhebhyo
            gambhīradharmedeśanāvinigūhanāt śikṣāvipattisaṃpattyoryathākramaṃ nindanātpraśaṃsanācca
            | adhigamāyāvavādāt mārakarmavedanācca |</p>
         
         
         <p>
            saṃkleśe vyavadāne ca svayamaśrāntabuddhayaḥ |<br />
            yacchanti laukikīṃ kṛtsnāṃ saṃpadaṃ cātilaukikīm || Msa_19.16 ||
            </p>
         
         
         <p>
            sukhe hite cābhinnā[akheditvādabhinnā] ye sadā sukhahitaiṣiṇaḥ |<br />
            pañcabhiḥ karmabhiḥ sattvamitrakalpā jinātmajāḥ || Msa_19.17 ||
            </p>
         
         
         <p>taddhi mitraṃ yanmitrasya hite ca sukhe cāviparyastaṃ | sukhaṃ copasaṃharati hitaṃ
            cābhedyaṃ ca bhavati | hitasukhaiṣi ca nityaṃ | tathā bodhisattvāḥ sattvānāṃ pañcabhiḥ
            karmabhirmitrakalpā beditavyāḥ | laukikī hi saṃpat sukhaṃ | tayā sukhānubhavāt | lokottarā
            hitaṃ | kleśavyādhipratipakṣatvāt |</p>
         
         
         <p>
            sarvadodyamavanto ye sattvānāṃ paripācane |<br />
            samyagniryāṇavaktāraḥ kṣamā vipratipattiṣu || Msa_19.18 ||
            </p>
         
         
         <p>
            dvayasaṃpattidātārastadupāye ca kovidāḥ |<br />
            pañcabhiḥ karmabhiḥ sattvadāsakalpā jinātmajāḥ || Msa_19.19 ||
            </p>
         
         
         <p>dāso hi pañcabhiḥ karmabhiḥ samyag vartate | utthānasaṃpanno bhavati | kṛtyeṣu avisaṃvādako
            bhavati | kṣamo bhavati paribhāṣaṇatāḍanādīnāṃ | nipuṇo bhavati sarvakāryakaraṇāt
            | (<span class="bold">MSA_Bagchi 157</span>) vicakṣaṇaśca bhavati upāyajñaḥ | tatsādharmyeṇaitāni pañca karmāṇi bodhisattvānāṃ
            veditavyāni | dvayasaṃpattirlaukikī lokottarā ca veditavyā |</p>
         
         
         <p>
            anutpattikadharmeṣu kṣāntiṃ prāptāśca ye matāḥ |<br />
            sarvayānāpadeṣṭāraḥ siddhayogāniyojakāḥ || Msa_19.20 ||
            </p>
         
         
         <p>
            sumukhāḥ pratikāre ca vipāke cānapekṣiṇaḥ |<br />
            pañcabhiḥ karmabhiḥ sattvācāryakalpā jinātmajāḥ || Msa_19.21 ||
            </p>
         
         
         <p>pañcavidhena karmaṇā[cāryaḥ?]śiṣyāṇāmupakārī bhavati | svayaṃ suśikṣito bhavati |
            sarvaṃ śikṣayati | kṣipraṃ śikṣayati | sumukho bhavati suratajātīyaḥ | nirāmiṣacittaśca
            bhavati | tatsādharmyeṇaitāni bodhisattvānāṃ pañca karmāṇi veditavyāni |</p>
         
         
         <p>
            sattvakṛtyārthamudyuktāḥ saṃbhārānpurayanti ye |<br />
            saṃbhṛtānmocayantyāśu vipakṣaṃ hāpayanti ca || Msa_19.22 ||
            </p>
         
         
         <p>
            lokasaṃpattibhiścitrairalokairyojayanti ca |<br />
            pañcabhiḥ karmabhiḥ sattvopādhyāyakalpā jinātmajāḥ || Msa_19.23 ||
            </p>
         
         
         <p>upādhyāyaḥ pañcavidhena karmaṇā sārdhaṃ vihāriṇāmupakārī bhavati | pravrājayati upasaṃpādayati
            | anuśāsti doṣaparivarjane | āmiṣeṇa saṃgṛhṇāti dharmeṇa ca | tatsādharmyeṇaitāni
            bodhisattvānāṃ pañca karmāṇi veditavyāni |</p>
         
         
         <p>pratikāravibhāge dvau ślokau |</p>
         
         
         <p>
            asaktyā caiva bhogeṣu śīlasya ca na khaṇḍanaiḥ |<br />
            kṛtajñatānuyogācca pratipattau ca yogataḥ || Msa_19.24 ||
            </p>
         
         
         <p>
            ṣaṭsu pāramitāsveva vartamānā hi dehinaḥ |<br />
            bhavanti bodhisattvānāṃ tathā pratyupakāriṇaḥ || Msa_19.25 ||
            </p>
         
         
         <p>tatheti yathā teṣāṃ bodhisattvā upakāriṇaḥ | tatra bhogeṣvanāsaktyā dāne vartante
            | śīlasyākhaṇḍanena śīle | kṛtajñatānuyogāt kṣāntau | upakāribodhisattvasya kṛtajñatayā
            te hi kṣāntipriyā iti | pratipattiyogato vīryadhyānaprajñāsu yena ca pratipadyante
            yatra ceti kṛtvā |</p>
         
         
         <p>āśāstivibhāge ślokaḥ |</p>
         
         
         <p>
            vṛddhiṃ hāniṃ ca kāṅkṣanti sattvānāṃ ca prapācanaṃ |<br />
            viśeṣagamanaṃ bhūmau bodhiṃ cānuttarāṃ sadā || Msa_19.26 ||
            </p>
         
         <span class="note"><span class="bold">MSA_Bagchi 158</span></span>
         
         <p>pañca sthānāni bodhisattvāḥ sadaivāśaṃsante | pāramitāvṛddhiṃ | tadvipakṣahāniṃ |
            sattvaparipācanaṃ | bhūmiviśeṣagamanaṃ | anuttarāṃ ca samyaksaṃbodhim |</p>
         
         
         <p>abandhyaprayogavibhāge ślokaḥ |</p>
         
         
         <p>
            trāsahānau samutpāde saṃśayacchedane 'pi ca |<br />
            pratipattyavavāde ca sadābandhyā jinātmajāḥ || Msa_19.27 ||
            </p>
         
         
         <p>caturvidhe sattvārthe bodhisattvānāmabandhyaḥ prayogo veditavyaḥ | gambhirodāradharmatrāsa[ā?]yoge
            | bodhicittasamutpāde | utpāditabodhicittānāṃ saṃśayopacchedane | pāramitāpratipattyavavāde
            ca |</p>
         
         
         <p>samyakprayogavibhāge dvau ślokau |</p>
         
         
         <p>
            dānaṃ niṣpratikāṅkṣasya niḥspṛhasya punarbhave |<br />
            śīlaṃ kṣāntiśca sarvatra vīryaṃ sarvaśubhodaye || Msa_19.28 ||
            </p>
         
         
         <p>
            vinā[ā?]rūpyaṃ tathā dhyānaṃ prajñā copāyasaṃhitā |<br />
            samyakprayogo dhīrāṇāṃ ṣaṭsu pāramitāsuhi || Msa_19.29 ||
            </p>
         
         
         <p>yathoktaṃ ratnakūṭe | vipāko 'pratikāṅikṣaṇo dāneneti vistaraḥ |</p>
         
         
         <p>parihāṇiviśeṣabhāgīyadharmavibhāge dvau ślokau |</p>
         
         
         <p>
            bhogasaktiḥ sacchidratvaṃ mānaścaiva sukhallikā |<br />
            āsvādanaṃ vikalpaśca dhīrāṇāṃ hānihetavaḥ || Msa_19.30 ||
            </p>
         
         
         <p>
            sthitānāṃ bodhisattvānāṃ pratipakṣeṣu teṣu ca |<br />
            jñeyā viśeṣabhāgīyā dharmā etadviparyayāt || Msa_19.31 ||
            </p>
         
         
         <p>ṣaṇāṃ pāramitānāṃ vipakṣā hānabhāgīyāḥ | tatpratipakṣā viśeṣabhāgīyā veditavyāḥ |</p>
         
         
         <p>pratirūpakabhūtaguṇavibhāge dvau ślokau | ekaḥ paṭpādaḥ |</p>
         
         
         <p>
            pravā[tā]raṇāpi kuhanā saumukhyasya ca darśanā |<br />
            lobhatvena tathā vṛttiḥ śāntavākkāyatā tathā || Msa_19.32 ||
            </p>
         
         
         <p>
            suvākkaraṇasaṃpacca pratipattivivarjitā |<br />
            ete hi bodhisattvānāmabhūtatvāya deśitāḥ |<br />
            viparyayātprayuktānāṃ tadbhūtatvāya deśitāḥ || Msa_19.33 ||
            </p>
         
         <span class="note"><span class="bold">MSA_Bagchi 159</span></span>
         
         <p>ṣaṇāṃpāramitānāṃ pratirūpakāḥ ṣaḍ bodhisattvaguṇāḥ pravā[tā]raṇādayo veditavyāḥ |
            śeṣaṃ gatārtham |</p>
         
         
         <p>vinayavibhāge ślokaḥ |</p>
         
         
         <p>
            te dānādyupasaṃhāraiḥ sattvānāṃ vinayanti hi |<br />
            ṣaṭprakāraṃ vipakṣaṃ hi dhīmantaḥ sarvabhūmiṣu || Msa_19.34 ||
            </p>
         
         
         <p>ṣaṭprakāro vipakṣaḥ | ṣaṇāṃ pāramitānāṃ mātsaryadauḥśīlyakrodhakausīdyavikṣepadauṣprajñyāni
            yathāṃkramaṃ | śeṣaṃ gatārtham |</p>
         
         
         <p>vyākaraṇavibhāge trayaḥ ślokāḥ |</p>
         
         
         <p>
            dhīmadvyākaraṇaṃ dvedhā kālapudgalabhedataḥ |<br />
            bodhau vyākaraṇe caiva mahāccānyadudāhṛtaṃ || Msa_19.35 ||
            </p>
         
         
         <p>
            notpattikṣāntilābhena mānābhogavihānitaḥ |<br />
            ekībhāvagamatvācca sarvabuddhajinātmajaiḥ || Msa_19.36 ||
            </p>
         
         
         <p>
            kṣetreṇa nāmnā kālena kalpanāmnā ca tatpunaḥ |<br />
            parivārānuvṛttyā ca saddharmasya tadiṣyate || Msa_19.37 ||
            </p>
         
         
         <p>tatra pudgalabhedena vyākaraṇaṃ gotrasthotpāditacittasaṃmukhāsamakṣapudgalavyākaraṇāt
            | kālabhedena parimitāparimitakālavyākaraṇāt | punarbodhau vyākaraṇaṃ bhavati | vyākaraṇe
            vā evaṃnāmā tathāgata evamamuṣminkāle vyākariṣyatīti | anyatpunarmahāvyākaraṇaṃ yadaṣṭamyāṃ
            bhūmāvanutpattikadharmakṣāntilābhataḥ | ahaṃ buddho bhaviṣyāmīti mānaprahāṇataḥ |
            sarvanimitta[ā?]bhogaprahāṇataḥ | sarvabuddhabodhisatvai[tva]śca sārdhamekībhāvopagamanataḥ
            | tadātmasaṃtānabhedādarśanāt | punaḥ kṣetrādibhirvyākaraṇamīdṛśe buddhakṣetre evaṃnāmā
            iyatā kālena buddho bhaviṣyati | evaṃnāmake kalpe īdṛśaścāsya parivāro bhaviṣyati
            | etāvadantaraṃ kālamasya saddharmānuvṛttirbhaviṣyatīti |</p>
         
         
         <p>niyatipātavibhāge ślokaḥ ṣaṭpādaḥ |</p>
         
         
         <p>
            saṃpattyutpattinaiyamyapāto 'khede ca dhīmatāṃ |<br />
            bhāvanāyāśca sātatye samādhānācyutāvapi |<br />
            kṛtyasiddhāvanābhoge kṣāntilābhe ca sarvathā || Msa_19.38 ||
            </p>
         
         
         <p>ṣaṭpāramitādhikāreṇa ṣaḍvidho niyatipāta eṣa nirdiṣṭaḥ | saṃpattiniyatipāto nityamudārabhogasaṃpattilābhāt
            | upapattiniyatipāto nityaṃ yatheṣṭopapattiparigrahāt | akhedaniyatipāto n(<span class="bold">MSA_Bagchi 160</span>) ityaṃ saṃsāraduḥkhairakhedāt | bhāvanāsātatyaniyatipāto nityaṃ bhāvanāsātatyāt |
            samādhānācyutau kṛtyasiddhau ca niyatipāto nityaṃ samādhyaparihāṇitaḥ sattvakṛtyasādhanataśca
            | anābhogānutpattikadharmakṣāntilābhe niyatipātaśca nityamanābhoganirvikalpajñānavihārāt
            |</p>
         
         
         <p>avaśyakaraṇīyavibhāge ślokaḥ ṣaṭpādaḥ |</p>
         
         
         <p>
            pūjā śikṣāsamādānaṃ karuṇā śubhabhāvanā |<br />
            apramādastathāraṇye śrutārthātṛptireva ca |<br />
            sarvabhūmiṣu dhīrāṇāmavaśyakaraṇīyatā || Msa_19.39 ||
            </p>
         
         
         <p>ṣaṭpāramitā adhikṛtyeyaṃ ṣaḍvidhāvaśyakaraṇīyatā gatārthaḥ ślokaḥ |</p>
         
         
         <p>sātatyakaraṇīyavibhāge dvau ślokau |</p>
         
         
         <p>
            kāmeṣvādīnavajñānaṃ skhaliteṣu nirīkṣaṇā |<br />
            duḥkhādhivāsanā caiva kuśalasya ca bhāvanā || Msa_19.40 ||
            </p>
         
         
         <p>
            anāsvādaḥ sukhe caiva nimittānāmakalpanā |<br />
            sātatyakaraṇīyaṃ hī dhīmatāṃ sarvabhūmiṣu || Msa_19.41 ||
            </p>
         
         
         <p>ṣaṭpāramitāpariniṣpādanārthaṃ ṣaṭ sātatyakaraṇīyāni | gatārthau ślokau | pradhānavastuvibhāge
            ślokaḥ ṣaṭpādaḥ |</p>
         
         
         <p>
            dharmadānaṃ śīlaśuddhirnotpattikṣāntireva ca |<br />
            vīryārambho mahāyāne antyā sakaruṇā sthitiḥ |<br />
            prajñā pāramitānāṃ ca pradhānaṃ dhīmatāṃ matam || Msa_19.42 ||
            </p>
         
         
         <p>ṣaṭsu pāramitāsvetat ṣaḍvidhaṃ pradhānaṃ | tatra śīlaviśuddhirāryakāntaṃ śīlam | antyā
            sakaruṇā sthitiścaturthaṃ dhyānaṃ karuṇāpramāṇayuktaṃ | śeṣaṃ gatārtham |</p>
         
         
         <p>prajñaptivyavasthānavibhāge catvāraḥ ślokāḥ |</p>
         
         
         <p>
            vidyāsthānavyavasthānaṃ sūtrādyākārabhedataḥ |<br />
            jñeyaṃ dharmavyavasthānaṃ dhīmatāṃ sarvabhūmiṣu || Msa_19.43 ||
            </p>
         
         
         <p>
            punaḥ satyavyavasthānaṃ saptadhā tathatāśrayāt |<br />
            caturdhā ca tridhā caiva yuktiyānavyavasthitiḥ || Msa_19.44 ||
            </p>
         
         
         <p>
            yoniśaśca manaskāraḥ samyagdṛṣṭiḥ phalānvitā |<br />
            pramāṇairvicayo 'cintyaṃ jñeyaṃ yukticatuṣṭayam || Msa_19.45 ||
            </p>
         
         <span class="note"><span class="bold">MSA_Bagchi 161</span></span>
         
         <p>
            āśayāddeśanāccaiva prayogātsaṃbhṛterapi |<br />
            samudāgamabhedācca trividhaṃ yānamiṣyate || Msa_19.46 ||
            </p>
         
         
         <p>caturvidhaṃ prajñaptivyavasthānaṃ | dharmasatyayuktiyānaprajñaptivyavasthānabhedāt
            | tatra pañcavidyāsthānavyavasthānaṃ dharmavyavasthānaṃ veditavyaṃ sūtrageyādibhirākārabhedaiḥ
            | tadantarbhūtānyeva hi tadanyāni vidyāsthānāni mahāyāne bodhisattvebhyo deśyante
            | satyavyavasthānaṃ tu saptavidhāṃ tathatāmāśritya pravṛttitathatāṃ lakṣaṇatathatāṃ
            vijñaptitathatāṃ saṃniveśatathatāṃ mithyāpratipattitathatāṃ [viśuddhitathatāṃ?]samyakpratipattitathatāṃ
            ca | yuktiprajñaptivyavasthānaṃ caturvidham | apekṣāyuktiḥ | kāryakāraṇayuktiḥ | upapattisādhanayuktiḥ
            | dharmatāyuktiśca | yānaprajñaptivyavasthānaṃ trividhaṃ | śrāvakayānaṃ | pratyekabuddhayānaṃ
            | mahāyānaṃ ca | tatrāpekṣāyuktistriṣvapi yāneṣu yoniśomanaskāraḥ | tamapekṣya tena
            pratyayena lokottarāyāḥ samyagdṛṣṭerutpādāt | kāryakāraṇayuktiḥ samyagdṛṣṭiḥ saphalā
            | upapattisādhanayuktiḥ pratyakṣādibhiḥ pramāṇaiḥ parīkṣā | dharmatāyuktiracintyaṃ
            sthānaṃ | siddhā hi dharmatā na punaścintyā | kasmād- yoniśomanaskārāt samyagdṛṣṭirbhavati
            | tato vā kleśaprahāṇaṃ phalamityevamādi | yānatrayavyavasthānaṃ pañcabhirākā rairveditavyaṃ
            | āśayato deśanātaḥ prayogataḥ saṃbhārataḥ samudāgamataśca | tatra hīnāmāśayadeśanāprayogasaṃbhārasamudāgamāḥ
            śrāvakayānaṃ madhyāḥ pratyekabuddhayānamuttamā mahāyānaṃ | yathāśayaṃ hi yathābhiprāyaṃ
            dharmadeśanābhibhavati | yathā deśanaṃ tathā prayogaḥ | yathāprayogaṃ saṃbhāraḥ |
            yathāsaṃbhāraṃ ca bodhisamudāgama iti |</p>
         
         
         <p>
            paryeṣaṇāvibhāge ślokaḥ |<br />
            āgantukatvaparyeṣā anyonyaṃ nāmavastunoḥ |<br />
            prajñapterdvividhasyātra tanmātratvasya vaiṣaṇā || Msa_19.47 ||
            </p>
         
         
         <p>caturvidhā paryeṣaṇā dharmāṇāṃ | nāmaparyeṣaṇā vastuparyeṣaṇā | svabhāvaprajñaptiparyeṣaṇā
            | viśeṣaprajñaptiparyeṣaṇā ca | tatra nāmno vastunyāgantukatvaparyeṣaṇā nāmaparyeṣaṇā
            veditavyā | vastūno nāmnyāgantukatvaparyeṣaṇā vastuparyeṣaṇā veditavyā | tadubhayābhisaṃbandhe
            svabhāvaviśeṣaprajñaptyoḥ prajñaptimātratvaparyeṣaṇā svabhāvaviśeṣaprajñaptiparyeṣaṇā
            veditavyā |</p>
         
         
         <p>yathābhūtaparihāra[jñāna]vibhāge daśa ślokāḥ |</p>
         
         
         <p>
            sarvasyānupalambhācca bhūtajñānaṃ caturvidhaṃ |<br />
            sarvārthasiddhyai dhīrāṇāṃ sarvabhūmiṣu jāyate || Msa_19.48 ||
            </p>
         
         <span class="note"><span class="bold">MSA_Bagchi 162</span></span>
         
         <p>caturvidhaṃ yathābhūtaparijñānaṃ dharmāṇāṃ nāmaparyeṣaṇāgataṃ | vastuparyeṣaṇāgataṃ
            | svabhāvaprajñaptiparyeṣaṇāgataṃ | viśeṣaprajñaptiparyeṣaṇāgataṃ ca | tacca sarvasyāsya
            nāmādikasyānupalambhādveditavyaṃ | uttarārdhena yathābhūtaparijñānasya karmaṇāṃ mahātmyaṃ
            darśayati |</p>
         
         
         <p>
            pratiṣṭhābhogabījaṃ hi nimittaṃ bandhanasya hi |<br />
            sāśrayāścittacaittāstu badhyante 'tra sabījakāḥ || Msa_19.49 ||
            </p>
         
         
         <p>tatra pratiṣṭhānimittaṃ bhājanalokaḥ | bhoganimittaṃ pañca rūpādayo viṣayāḥ | bījanimittaṃ
            yatteṣāṃ bījamālayavijñānaṃ | yatra[atra]trividhe nimitte sāśrayāścittacaittā vadhyante
            | yacca teṣāṃ bījamālayavijñānam | āśrayāḥ punaścakṣurādayo veditavyāḥ |</p>
         
         
         <p>
            purataḥ sthāpitaṃ yacca nimittaṃ yatsthitaṃ svayaṃ |<br />
            sarvaṃ vibhāvayandhīmān labhate bodhimuttamām || Msa_19.50 ||
            </p>
         
         
         <p>tatra purataḥ sthāpitaṃ nimittaṃ yacchrutacintābhāvanāprayogenālambanīkṛtaṃ parikalpitaṃ
            | sthitaṃ svayameva yatprakṛtyālambanībhūtamayatnaparikalpitaṃ | tasya vibhāvanādhi[vi]gamo
            'nālambanībhāvaḥ | akalpanā tadupāyo nimittapratipakṣaḥ | taccobhayaṃ kramādbhavati
            | pūrvaṃ hi sthāpitasya paścāt svayaṃsthitasya | tatra caturviparyāsānugataṃ pudgalanimittaṃ
            vibhāvayanyogī śrāvakabodhiṃ pratyekabodhiṃ vā labhate | sarvadharmanimittaṃ vibhāvayan
            mahābodhim | etena yathā tattvaṃ parijñāya mokṣāya saṃvartate yathābhūtaṃ parijñānaṃ
            | tatparidīpitam |</p>
         
         
         <p>
            tathatālambanaṃ jñānaṃ dvayagrāhavivarjitaṃ |<br />
            dauṣṭhulyakāyapratyakṣaṃ tatkṣaye dhīmatāṃ matam || Msa_19.51 ||
            </p>
         
         
         <p>etena yathāsvabhāvatrayaparijñānāt paratantrasvabhāvakṣayāya saṃvartate | tatparidīpitaṃ
            | tathatālambanatvena pariniṣpannaṃ svabhāvaṃ parijñāya | dvayagrāhavivarjitatvena
            kalpitaṃ | dauṣṭhulyakāyapratyakṣatvena paratantraṃ | tasyaiva kṣayāya saṃvartate
            dauṣṭhulyakāyasyālayavijñānasya tatkṣayārthaṃ tatkṣaye |</p>
         
         
         <p>
            tathatālambanaṃ jñānamanānākārabhāvitaṃ |<br />
            sadasattārthe pratyakṣaṃ vikalpavibhu cocyate || Msa_19.52 ||
            </p>
         
         
         <p>anānākārabhāvitaṃ nimittatathatayoranānātvadarśanāt | etena śrāvakānimittādvodhisattvānimittasya
            viśeṣaḥ paridīpitaḥ | te hi nimittānimittayornānātvaṃ paśyantu | (<span class="bold">MSA_Bagchi 163</span>) sarvanimittānāmamanasikārādanimittasya ca dhātormanasikārādanimittaṃ samāpadyante
            | bodhisattvāstu tathatāvyatirekeṇa nimittapaśyanto nimittamevānimittaṃ paśyantyatasteṣāṃ
            tajjñānamanānākārabhāvitaṃ | sattārthe ca tathatāyāmasattārthe ca nimitte pratyakṣaṃ
            vikalpavibhu cocyate | vikalpavibhutvalābhādyathāvikalpaṃ sarvārthasamṛddhitaḥ |</p>
         
         
         <p>
            tattvaṃ saṃcchādya bālānāmatattvaṃ khyāti sarvataḥ |<br />
            tattvaṃ tu bodhisattvānāṃ sarvataḥ khyātyapāsya tat || Msa_19.53 ||
            </p>
         
         
         <p>etena yathā bālānāṃ svarasenātattvameva khyāti nimittaṃ na tattvaṃ tathatā | evaṃ
            bodhisattvānāṃ svarasena tattvameva khyāti nātatvamityupadarśitam |</p>
         
         
         <p>
            akhyānakhyānatā jñeyā asadarthasadarthayoḥ |<br />
            āśrayasya parāvṛttirmokṣo 'sau kāmacārataḥ || Msa_19.54 ||
            </p>
         
         
         <p>asadarthasya nimittasyākhyānatā sadarthasya tathatāyāḥ khyānatā āśrayaparāvṛttirveditavyā
            | tayā hi tadakhyānaṃ khyānaṃ ca | saiva ca mokṣo veditavyaḥ | kiṃ kāraṇaṃ | kāmacārataḥ
            | tadā hi svatantro bhavati svacittavaśavartī prakṛtyaiva nimittāsamudācārāt |</p>
         
         
         <p>
            anyonyaṃ tulyajātīyaḥ khyātyarthaḥ sarvato mahān |<br />
            antarāyakarastasmātparijñāyainamutsṛjet || Msa_19.55 ||
            </p>
         
         
         <p>idaṃ kṣetrapariśodhano[nau]pāye[ya]yathābhūtaparijñānaṃ | bhājanalokā[ko ']rtho mahānanyonyo
            vartamānastulyajātīyaḥ khyāti sa evāyamiti | sa caivaṃ khyānādantarāyakaro bhavati
            buddhakṣetrapariśuddhaye | tasmādantarāyakaraṃ parijñāyainamutsṛjedevaṃ khyātaṃ |</p>
         
         
         <p>aprameyavibhāge ślokaḥ |</p>
         
         
         <p>
            paripācyaṃ viśodhyaṃ ca prāpyaṃ yogyaṃ ca pācane |<br />
            samyaktvadeśanāvastu aprameyaṃ hi dhīmatām || Msa_19.56 ||
            </p>
         
         
         <p>pañcavidhaṃ hi vastu bodhisattvānāmaprameyaṃ | paripācyaṃ vastu sattvadhāturaviśeṣeṇa
            viśodhyaṃ lokadhāturbhājanalokasaṃgṛhītaḥ | prāpyaṃ dharmadhātuḥ | paripācanayogyaṃ
            vineyadhātuḥ | samyagdeśanāvastu vinayopāyadhātuḥ |</p>
         
         
         <p>deśanāphalavibhāge dvau ślokau |</p>
         
         <span class="note"><span class="bold">MSA_Bagchi 164</span></span>
         
         <p>
            bodhisattva[citta]sya cotpādo notpādakṣāntireva ca |<br />
            cakṣuśca nirmalaṃ hīnamāśravakṣaya eva ca || Msa_19.57 ||
            </p>
         
         
         <p>
            saddharmasya sthitirdīrghā vyutpatticchittibhogatā |<br />
            deśanāyāḥ phalaṃ jñeyaṃ tatprayuktasya dhīmataḥ || Msa_19.58 ||
            </p>
         
         
         <p>deśanāyāṃ prayuktasya bodhisattvasyāṣṭavidhaṃ deśanāyāḥ phalaṃ veditavyaṃ | śrotṛṣu
            kecidbodhicittamutpādayanti | kecidanutpattikadharmakṣāntiṃ pratilabhante | kecidvirajo
            vigatamalaṃ dharmeṣu dharmacakṣurutpādayanti hīnayānasaṃgṛhītaṃ | keccidāśravakṣayaṃ
            prāpnuvanti | saddharmaśca cirasthitiko bhavati paraṃparādhāraṇatayā | avyutpannānāmarthavyutpattirbhavati
            | saṃśayitānāṃ saṃśayacchedo bhavati | viniścitānāṃ saddharmasaṃbhogo bhavati anavadyo
            prītirasaḥ |</p>
         
         
         <p>mahāyānamahattvavibhāge dvau ślokau |</p>
         
         
         <p>
            ālambanamahatvaṃ ca pratipatterdvayostathā |<br />
            jñānasya vīryārambhasya upāye kauśalasya ca || Msa_19.59 ||
            </p>
         
         
         <p>
            udāgamamahattvaṃ ca mahattvaṃ buddhakarmaṇaḥ |<br />
            etanmahattvayogāddhi mahāyānaṃ nirucyate || Msa_19.60 ||
            </p>
         
         
         <p>saptavidhamahattvayogānmahāyānamityucyate | ālambanamahattvenāpramāṇavistīrṇasūtrādidharmayogāt
            | pratipattimahattvena dvayoḥ pratipatteḥ svārthe parārthe ca | jñānamahattvato dvayorjñānātpudgalanairātmyasya
            dharmanairātmyasya ca prativedhakāle | vīryārambhamahattvena trīṇi kalpāsaṃkhyeyāni
            sātatyasatkṛtyaprayogāt | upāyakauśalyamahattvena saṃsārāparityāgāsaṃkleśataḥ | samudāgamamahattvena
            balavaiśāradyāveṇikabuddhadharmasamudāgamāt | buddhakarmamahattvena ca punaḥ punarabhisaṃbodhimahāparinirvāṇasaṃdarśanataḥ
            |</p>
         
         
         <p>mahāyānasaṃgrahavibhāge dvau ślokau |</p>
         
         
         <p>
            gotraṃ dharmādhimuktiśca cittasyotpādanā tathā |<br />
            dānādipratipattiśca nyāyā[mā]vakrāntireva ca || Msa_19.61 ||
            </p>
         
         
         <p>
            sattvānāṃ paripākaśca kṣetrasya ca viśodhanā |<br />
            apratiṣṭhitanirvāṇaṃ bodhiḥ śreṣṭhā ca darśanāt[darśanā] || Msa_19.62 ||
            </p>
         
         
         <p>etena daśavidhena vastuna kṛtsnaṃ mahāyānaṃ saṃgṛhītaṃ | tatra satvānāṃ paripācanaṃ
            bhūmipratiṣṭha[praviṣṭa]sya yāvatsaptamyāṃ bhūmau veditavyaṃ | kṣetrapariśodhanamapratiṣṭhitanirvāṇaṃ
            cāvinivartanīyāyāṃ bhūmau trividhāyāṃ | śreṣṭhā bodhirbuddhabhūmau | tatraiva cābhisaṃbodhimahāparinirvāṇasaṃdarśanā
            veditavyā | śeṣaṃ gatārtham |</p>
         
         <span class="note"><span class="bold">MSA_Bagchi 165</span></span>
         
         <p>bodhisattvavibhāge daśa ślokāḥ |</p>
         
         
         <p>
            ādhimokṣika ekaśca śuddhādhyāśayiko 'paraḥ |<br />
            nimitte cānimitte ca cāryapyanabhisaṃskṛte |<br />
            bodhisattvā hi vijñeyāḥ pañcaite sarvabhūmiṣu || Msa_19.63 ||
            </p>
         
         
         <p>tatra nimittacārī dvitīyāṃ bhūmimupādāya yāvat ṣaṣṭhayāṃ | animittacārī saptamyām
            | anabhisaṃskāracārī pareṇa | śeṣaṃ gatārtham |</p>
         
         
         <p>
            kāmeṣvasaktastriviśuddhakarmā krodhābhibhūmyaṃ guṇatatparaśca |<br />
            dharme 'calastattvagabhīradṛṣṭirbodhau spṛhāvān khalu bodhisattvaḥ || Msa_19.64 ||
            </p>
         
         
         <p>etena ṣaṭpāramitāpratipattito mahābodhipraṇidhānataśca bodhisattvalakṣaṇaṃ paridīpitam
            |</p>
         
         
         <p>
            anugraheccho 'nupaghātadṛṣṭiḥ paropaghāteṣvadhivāsakaśca |<br />
            dhīro 'pramattaśca bahuśrutaśca parārthayuktaḥ khalu bodhisattvaḥ || Msa_19.65 ||
            </p>
         
         
         <p>tatra dhīra ārabdhavīryo duḥkhairaviṣādāt | apramatto dhyānasukheṣvasaktaḥ | śeṣaṃ
            gatārtham |</p>
         
         
         <p>
            ādīnavajñaḥ svaparigraheṣu bhogeṣvasakto hyanigūḍhavairaḥ |<br />
            yogī nimitte kuśalo 'kudṛṣṭiradhyātmasaṃsthaḥ khalu bodhisattvaḥ || Msa_19.66 ||
            </p>
         
         
         <p>tatra bhogeṣvasakto yastānvihāya pravrajati | nimittakuśalaḥ śamathādinimittatrayakauśalyāt
            | adhyātmasaṃstho mahāyānāvikampanāt | mahāyānaṃ hi bodhisattvānāmadhyātmaṃ | śeṣaṃ
            gatārtham |</p>
         
         
         <p>
            dayānvito hrīguṇasaṃniviṣṭo duḥkhādhivāsātsvasukheṣvasaktaḥ |<br />
            smṛtipradhānaḥ susamāhitātmā yānāvikāryaḥ khalu bodhisattvaḥ || Msa_19.67 ||
            </p>
         
         
         <p>tatra smṛtipradhāno dhyānavān smṛtibalena cittasamādhānāt | susamāhitātmā nirvikalpajñānaḥ
            | śeṣaṃ gatārtham |</p>
         
         
         <p>
            duḥkhāpaho duḥkhakaro na caiva duḥkhādhivāso na ca duḥkhabhītaḥ |<br />
            duḥkhādvimukto na ca duḥkhakalpo duḥkhābhyupetaḥ khalu bodhisattvaḥ || Msa_19.68 ||
            </p>
         
         
         <p>tatra duḥkhādvimukto dhyānavān kāmadhātuvairāgyād duḥkhaduḥkhatāmokṣataḥ | duḥkhābhyupetaḥ
            saṃsārābhyupagamāt | śeṣaṃ gatārtham |</p>
         
         
         <p>
            dharmerato 'dharmarataḥ [dharme 'rato 'dharmarataḥ] prakṛtyā dharme jugupsī dharamābhiyuktaḥ
            |<br />
            dharme vaśī dharmanirandhakāro dharmapradhānaḥ khalu bodhisattvaḥ || Msa_19.69 ||
            </p>
         
         <span class="note"><span class="bold">MSA_Bagchi 166</span></span>
         
         <p>atra dharme jugupsī akṣāntijugupsanāt | dharme vaśī samāpattau | dharmapradhāno mahābodhiparamaḥ
            | dharma evātra dharama ukto vṛttānuvṛttyā | śeṣaṃ gatārtham |</p>
         
         
         <p>
            bhogāpramatto niyamāpramatto rakṣāpramattaḥ kuśalāpramattaḥ |<br />
            sukhāpramatto dharamāpramatto yānāpramatto khalu bodhisattvaḥ || Msa_19.70 ||
            </p>
         
         
         <p>ratra rakṣāpramattaḥ kṣāntimān svaparacittānurakṣaṇāt | dharmāpramatto yathābhūtadharmaprajñānāt
            | śeṣaṃ gatārtham |</p>
         
         
         <p>
            vimānalajjāstanudoṣalajja amarṣalajjaḥ parihāṇilajjaḥ |<br />
            viśāla[visāra]lajjastunadṛṣṭilajjaḥ yānānyalajjaḥ khalu bodhisattvaḥ || Msa_19.71
            ||
            </p>
         
         
         <p>tatra vimānalajjo yo 'rthino na vimānayati | tanudoṣalajjo 'ṇumātreṣvavadyeṣu bhayadarśī
            tanudṛṣṭilajjo dharma nairātmyaprativedhī | śeṣaṃ gatārthaṃ | sarvairebhiḥ ślokaiḥ
            paryāyāntareṇa ṣaṭpāramitāpratipattito mahābodhipraṇidhānataśca bodhisattvalakṣaṇaṃ
            paridīpitam |</p>
         
         
         <p>
            ihāpi cāmutra upekṣaṇena saṃskārayogena vibhutvalābhaiḥ |<br />
            śamopa[samaupa]deśena mahāphalena anugrahe vartati bodhisattvaḥ || Msa_19.72 ||
            </p>
         
         
         <p>ihaiva sattvānāmanugrahe vartate dānena | amutra śīlenopapattiviśeṣaṃ prāpya | saṃskārayogeneti
            vīryayogena | mahāphaleneti buddhatvena | śeṣaṃ gatārtham | etena ṣaḍbhiḥ pāramitābhirmahābodhipraṇidhānena
            ca yathā sattvānugrahe bodhisattvo vartate tatparidīpitam |</p>
         
         
         <p>bodhisattvasāmānyanāmavibhāge aṣṭau ślokāḥ |</p>
         
         
         <p>
            bodhisattvo mahāsattvo dhīmāṃścaivottamadhyutiḥ |<br />
            jinaputro jinādhāro vijetātha jināṅkuraḥ || Msa_19.73 ||
            </p>
         
         
         <p>
            vikrāntaḥ paramāścaryaḥ sārthavāho mahāyaśāḥ |<br />
            kṛpāluśca mahāpuṇya īśvaro dhārmikastathā || Msa_19.74 ||
            </p>
         
         
         <p>etāni ṣoḍaśa sarvabodhisattvānāmanvarthanāmāni sāmānyena |</p>
         
         
         <p>
            sutattvabodhaiḥ sumahārthabodhaiḥ sarvāva[rtha]bodhairapi nityabodhaiḥ |<br />
            upāyabodhaiśca viśeṣaṇena tenocyate hetuna bodhisattvaḥ || Msa_19.75 ||
            </p>
         
         
         <p>pañcavidhena bodhaviśeṣeṇa bodhisattva ityucyate | pudgaladharma nairātmyabodhena
            | sarvākārasarvārthabodhena akṣayāvabodhena parinirvāṇasaṃdarśane 'pi | yathā vineyaṃ
            ca vinayopāyabodhena |</p>
         
         <span class="note"><span class="bold">MSA_Bagchi 167</span></span>
         
         <p>
            ātmānubodhāttanudṛṣṭibodhādvicitravijñaptivibodhataśca |<br />
            sarvasya cābhūtavikalpabodhāttenocyate hetuna bodhisattvaḥ || Msa_19.76 ||
            </p>
         
         
         <p>atra punaścaturvidhabodhaviśeṣaṃ darśayati cittamanovijñānabodhataḥ | teṣāṃ cābhūtaparikalpatvāvabodhataḥ
            | tatra cittamālayavijñānaṃ | manastadālambanamātmadṛṣṭyādisaṃprayuktaṃ | vijñānaṃ
            ṣaḍvijñānakāyāḥ |</p>
         
         
         <p>
            abodhabodhādanubodhabodhādabhāvabodhātprabhavānubodhāt |<br />
            abodhabodhapratibodhataśca tenocyate hetuna bodhisattvaḥ || Msa_19.77 ||
            </p>
         
         
         <p>atra punaḥ pañcavidhaṃ bodhaviśeṣaṃ darśayati | avidyābodhāt | vidyābodhāt | parikalpitādisvabhāvatrayabodhācca
            | tatrābodhatvena bodhapratibodhāt pariniṣpannasvabhāvabodho veditavyaḥ |</p>
         
         
         <p>
            anarthabodhātparamārthabodhātsarvāva[rtha]bodhātsakalārthabodhāt |<br />
            boddhavyabodhāśrayabodhabodhāttenocyate hetuna bodhisattvaḥ || Msa_19.78 ||
            </p>
         
         
         <p>atra pañcavidhaṃ bodhaviśeṣaṃ darśayati | paratantralakṣaṇabodhāt | pariniṣpannalakṣaṇabodhāt
            | [parikalpitalakṣaṇabodhāt?] sarvajñeyasarvākārabodhāt | bodhyabodhakabodhi[dha]trimaṇḍalapariśuddhibodhācca
            |</p>
         
         
         <p>
            niṣpannabodhātpadabodhataśca garbhānubodhāt kramadarśanasya |<br />
            bodhādbhṛśaṃ saṃśayahānibodhāt tenocyate hetuna bodhisattvaḥ || Msa_19.79 ||
            </p>
         
         
         <p>tatra niṣpannabodho buddhatvaṃ | padabodho yena tuṣitabhavane vasati | garbhānubodho
            yena mātuḥ kukṣimavakrāmati | kramadarśane bodho yena garbhānniṣkramaṇaṃ kāmaparibhogaṃ
            pravrajyāṃ duṣkaracaryāmabhisaṃbodhiṃ ca darśayati | bhṛśaṃ saṃśayahānibodho yena
            sarvasaṃśayacchedāya sattvānāṃ dharmacakraṃ pravartayati |</p>
         
         
         <p>
            lābhī hyalābhī dhīsaṃsthitaśca boddhānuboddhā pratideśakaśca |<br />
            nirjalpabuddhirhatamānamānī hyapakvasaṃpakvamatiśca dhīmān || Msa_19.80 ||
            </p>
         
         
         <p>atraikādaśavidhenātītādinā bodhena bodhisattvaḥ paridīpitaḥ | tatra lābhī alābhī dhīsaṃsthitaścātītānāgatapratyutpannairbodhairyathākramaṃ
            | boddhā svayaṃbodhāt | anuboddhā parato bodhādetenādhyātmikabāhyaṃ bodhaṃ darśayati
            | pratideśako nirjalpabuddhirityaudārikasūkṣmaṃ | mānī hatamānīti hīnapraṇītam | apakvasaṃpakvamatiśceti
            dūrāntikaṃ bodhaṃ darśayati |</p>
         
         
         <p>|| mahāyānasūtrālaṃkāre guṇādhikāraḥ [ekonaviṃśatitamaḥ?] samāptaḥ ||</p>
         
         <span class="note"><span class="bold">MSA_Bagchi 168</span></span>
         
         <p>viṃśatitamaekaviṃśatitamaścādhikāraḥ</p>
         
         
         <p>liṅgavibhāge dvau ślokau |</p>
         
         
         <p>
            anukampā priyākhyānaṃ dhīratā muktahastatā |<br />
            gambhīrasaṃdhinirmokṣo liṅgānyetāni dhīmatāṃ || Msa_20.1 ||
            </p>
         
         
         <p>
            parigrahe 'dhimuktyāptāvakhede dvayasaṃgrahe |<br />
            āśayācca prayogācca vijñeyaṃ liṅgapañcakaṃ || Msa_20.2 ||
            </p>
         
         
         <p>tatraprathamena ślokena pañca bodhisattvaliṅgāni darśayati | dvitīyena teṣāṃ karma
            samāsa saṃgrahaṃ ca | tatrānukampā bodhicittena sattvaparigrahārthaṃ priyākhyānaṃ
            sattvānāṃ buddhaśāsanādhimuktilābhārthaṃ dhīratā duṣkaracaryādibhirakhedārthaṃ muktahastatā
            gambhīrasaṃdhinirmokṣaṇaṃ ca dvayena saṃgrahārthamāmiṣeṇa dharmeṇa ca yathākramam
            | eṣāṃ pañcānāṃ liṅgānām anukampā āśayato veditavyā | śeṣāṇi prayogataḥ |</p>
         
         
         <p>gṛhipravrajitapakṣavibhāge trayaḥ ślokāḥ |</p>
         
         
         <p>
            bodhisattvā hi satataṃ bhavantaścakravartinaḥ |<br />
            prakurvanti hi sattvārthaṃ gṛhiṇaḥ sarvajanmasu || Msa_20.3 ||
            </p>
         
         
         <p>
            ādānalabdhā pravrajyā dharmatopagatā parā |<br />
            nidarśikā ca pravrajyā dhīmatāṃ sarvabhūmiṣu || Msa_20.4 ||
            </p>
         
         
         <p>
            aprameyairguṇairyuktaḥ pakṣaḥ pravrajitasya tu |<br />
            gṛhiṇo bodhisattvāddhi yatistasmādviśiṣyate || Msa_20.5 ||
            </p>
         
         
         <p>ekena ślokena yādṛśe gṛhipakṣe sthito bodhisattvaḥ sattvārthaṃ karoti tatparidīpitaṃ
            | dvitīyena yādṛśe pravrajitapakṣe | tatra trividhā pravrajyā veditavyā | samādānalabdhā
            | dharmatālabdhā | nidarśikā ca nirmāṇaiḥ | tṛtīyena gṛhipakṣāt pravrajitapakṣasya
            viśeṣaḥ paridīpitaḥ |</p>
         
         
         <p>adhyāśayavibhāge ślokaḥ ṣaṭpādaḥ |</p>
         
         
         <p>
            paratreṣṭaphalecchā ca śubhavṛttāvihaiva ca |<br />
            nirvāṇecchā ca dhīrāṇāṃ sattveṣvāśaya iṣyate |<br />
            aśuddhaśca viśuddhaśca suviśuddhaḥ sarvabhūmiṣu || Msa_20.6 ||
            </p>
         
         <span class="note"><span class="bold">MSA_Bagchi 169</span></span>
         
         <p>etena samāsataḥ pañcavidho 'dhyāśayaḥ paridīpitaḥ | sukhādhyāśayaḥ | paratreṣṭaphalecchāhitādhyāśayaḥ
            ihaiva kuśalapravṛttīcchā nirvāṇecchā tadubhayādhyāśaya eveti nānyo veditavyaḥ | aśuddhādikāstrayo
            'dhyāśayā apraviṣṭānāṃ | bhūmipraviṣṭānāṃ | avinivartanīyabhūmiprāptānāṃ ca yathākramaṃ
            veditavyāḥ |</p>
         
         
         <p>parigrahavibhāge ślokaḥ |</p>
         
         
         <p>
            praṇidhānātsamāccittādādhipatyātparigrahaḥ |<br />
            gaṇasya karṣaṇatvācca dhīmatāṃ sarvabhūmiṣu || Msa_20.7 ||
            </p>
         
         
         <p>caturvidhaḥ sattvaparigraho bodhisattvānāṃ praṇidhānaparigraho veditavyo bodhicittena
            sarvasattvaparigrahaṇāt | samacittatāparigraha ātmaparasamatālābhādabhisamayakāle
            | ādhipatyaparigrahaḥ svāmibhūtasya yeṣāmasau svāmī | gaṇaparikarṣaṇaparigrahaśca
            śiṣyagaṇopādanāt |</p>
         
         
         <p>upapattivibhāge ślokaḥ |</p>
         
         
         <p>
            karmaṇaścādhipatyena praṇidhānasya cāparā |<br />
            samādheśca vibhutvasya cotpattirdhīmatāṃ matā || Msa_20.8 ||
            </p>
         
         
         <p>caturvidhā bodhisattvānāmupapattiḥ karmādhipatyena yādhimukticaryābhūmisthitānāṃ karmavaśenābhipretasthānopapattiḥ
            praṇidhānavaśena yā bhūmipraviṣṭānāṃ sarvasattvaparipācanārthaṃ tiryagādihīnasthānopapattiḥ
            | samādhyādhipatyena yā dhyānāni vyāvartya kāmadhātāvupapattiḥ | vibhutvādhipatyena
            yā nirmāṇaistuṣitabhavanādyupapattisaṃdarśanāt |</p>
         
         
         <p>vihārabhūmivibhāge triṃśat [udāna] ślokāḥ |</p>
         
         
         <p>
            lakṣaṇātpudlācchikṣāskandhaniṣpattiliṅgataḥ |<br />
            nirukteḥ prāptitaścaiva vihāro bhūmireva ca || Msa_20.9 ||
            </p>
         
         
         <p>lakṣaṇavibhāgamārabhya pañca ślokāḥ |</p>
         
         
         <p>
            śūnyatā paramātmasya karma[ā?]nāśe vyavasthitiḥ |<br />
            vihṛtya sasukhairdhyānairjanma kāme tataḥ param || Msa_20.10 ||
            </p>
         
         
         <p>
            tataśca bodhipakṣāṇāṃ saṃsāre pariṇāmanā |<br />
            vinā ca cittasaṃkleśaṃ sattvānāṃ paripācanā || Msa_20.11 ||
            </p>
         
         
         <p>
            upapattau ca saṃcitya saṃkleśasyānurakṣaṇā |<br />
            ekāyanapathaśliṣṭānimittaikāntikaḥ pathaḥ || Msa_20.12 ||
            </p>
         
         <span class="note"><span class="bold">MSA_Bagchi 170</span></span>
         
         <p>
            animitte 'pyanābhogaḥ kṣetrasya ca viśodhanā |<br />
            sattvapākasya niṣpattirjāyate ca tataḥ param || Msa_20.13 ||
            </p>
         
         
         <p>
            samādhidhāraṇīnāṃ ca bodheścaiva viśuddhatā |<br />
            etasmācca vyavasthānādvijñeyaṃ bhūmilakṣaṇam || Msa_20.14 ||
            </p>
         
         
         <p>ekādaśa vihārā ekādaśa bhūmayaḥ | tepāṃ lakṣaṇaṃ | prathamāyāṃ bhūmau paramaśūnyatābhisamayo
            lakṣaṇaṃ pudgaladharma nairātmyābhisamayāt | dvitīyāyāṃ karmaṇāmavipraṇāśavyavasthānaṃ
            kuśalākuśalakarmapathatatphalavaicitryajñānāt | tṛtīyāyāṃ sātiśayasukhairbodhisattvadhyānairvihṛtyāparihīnasyaiva
            tebhyaḥ kāmadhātāvupapattiḥ | caturthyā bodhipakṣabahulavihāriṇo 'pi bodhipakṣāṇāṃ
            saṃsāre pariṇāmanā | pañcabhyāṃ caturāryasatyabahulavihāritayāvinātmanaścittasaṃkleśena
            sattvānāṃ paripācanāyāṃ nānāśāstraśilpapraṇayanāt | ṣaṣṭhyāṃ pratītyasamutpādabahulavihāritayā
            saṃcityabhavopapattau tatra saṃkleśasyānurakṣaṇā | saptamyāṃ miśropamiśratvenaikāyanapathasyāṣṭamasya
            vihārasya śliṣṭa ānimittikaikāntiko mārgaḥ | aṣṭabhyāmanimitte 'pyanābhogo nirabhisaṃskārānimittavihāritvād
            buddhakṣetrapariśodhanā ca | navamyāṃ pratisaṃvidvaśitayā sattvaparipākaniṣpattiḥ
            sarvākāraparipācanasāmarthyāt | daśamyāṃ samādhimukhānāṃ dhāraṇīmukhānāṃ ca viśuddhatā
            | ekādaśyāṃ buddhabhūmau bodhiviśuddhatā lakṣaṇāṃ [ṇaṃ]sarvajñeyāvaraṇaprahāṇāt |</p>
         
         
         <p>bhūmiṣṭhe ca [ṣvevaṃ] pudgalavibhāgamārabhya dvau ślokau |</p>
         
         
         <p>
            viśuddhadṛṣṭiḥ suviśuddhaśīlaḥ samāhito dharmavibhūtamānaḥ |<br />
            saṃtānasaṃkleśaviśuddhibhede nirmāṇa ekakṣaṇalabdhabuddhiḥ || Msa_20.15 ||
            </p>
         
         
         <p>
            upekṣakaḥ kṣetraviśodhakaśca syātsattvapāke kuśalo maharddhiḥ |<br />
            saṃpūrṇakāyaśca nidarśane ca śakto 'bhiṣiktaḥ khalu bodhisattvaḥ || Msa_20.16 ||
            </p>
         
         
         <p>daśasu bhūmiṣu daśa bodhisattvā vyavasthāpyante | prathamāyāṃ viśuddhadṛṣṭiḥ pudgaladharmadṛṣṭipratipakṣajñānalābhāt
            | dvitīyāyāṃ suviśuddhaśīlaḥ sūkṣmāpattiskhalitasamudācārasyāpyabhāvāt | tṛtīyāyāṃ
            samāhito bhavatyacyutadhyānasamādhilābhāt | caturthyāṃ dharmavibhūtamānaḥ sūtrādidharmanānātvamānasya
            vibhūtatvāt | pañcamyāṃ saṃtānabhede nirmāṇo daśabhiścittāśayaviśuddhisamatābhiḥ sarvasaṃtānasamatāpraveśāt
            | ṣaṣṭhyāṃ saṃkleśavyavadānabhede nirmāṇaḥ pratītyasamutpādatathatābahulavihāritayā
            kṛṣṇaśuklapakṣābhyāṃ tathatāyāḥ saṃkleśavyavadānādarśanāt | prakṛtiviśuddhitāmupādāya
            | saptamyāmekacittakṣalabdhabuddhirnirnimittavihārasāmarthyāt pratikṣaṇaṃ saptatriṃśadbodhipakṣabhāvanātaḥ
            | aṣṭamyāmupekṣakaḥ kṣetraviśodhakaścānābhoganirnimittavihāritvād miśropamiśraprayogataścāvinivartanīyabhūmipraviṣṭairbodhisattvaiḥ
            | navamyāṃ sattvaparipākakuśalaḥ (<span class="bold">MSA_Bagchi 171</span>) pūrvavat | daśamyāṃ bodhisattvabhūmau bodhisattvo maharddhikaśca vyavasthāpyate
            mahābhijñālābhāt | saṃpūrṇadharmakāyaścāpramāṇasamādhidhāraṇīmukhasphuraṇādāśrayasya
            nidarśane ca śakto vyavasthāpyate tuṣitabhavanavāsādinirmāṇanidarśanāt | abhiṣiktaśca
            buddhatve sarvabuddhebhyastatrābhiṣekalābhāt |</p>
         
         
         <p>śikṣāvyavasthānamārabhya pañca ślokāḥ |</p>
         
         
         <p>
            dharmatāṃ pratividhyeha adhiśīle 'nuśīkṣaṇe |<br />
            adhicitte 'pyadhiprajñe prajñā tu dvayagocarā || Msa_20.17 ||
            </p>
         
         
         <p>
            dharmatattvaṃ tadajñānajñānādyā vṛttireva ca |<br />
            prajñāyā gocarastasmād dvibhūmau tadvyavasthitiḥ || Msa_20.18 ||
            </p>
         
         
         <p>
            śikṣāṇāṃ bhāvanāyāśca phalamanyaccaturvidham |<br />
            animittasaṃskāro vihāraḥ prathamaṃ phalam || Msa_20.19 ||
            </p>
         
         
         <p>
            sa evānabhisaṃskāro dvitīyaṃ phalamiṣyate |<br />
            kṣetraśuddhiśca sattvānāṃ pākaniṣpattireva ca || Msa_20.20 ||
            </p>
         
         
         <p>
            samādhidhāraṇīnāṃ ca niṣpattiḥ paramaṃ phalaṃ |<br />
            caturvidhaṃ phalaṃ hyetat caturbhūmisamāśritam || Msa_20.21 ||
            </p>
         
         
         <p>prathamāyāṃ bhūmau dharmatāṃ pratividhya dvitiyāyāmadhiśīlaṃ śikṣate | tṛtīyāyāmadhicittaṃ
            | caturthīpañcamīṣaṣṭhīṣvadhiprajñaṃ | bodhipakṣasaṃgṛhītā hi prajñā caturthyāṃ bhūmau
            | sā punardvayagocarā bhūmidvaye | dvayaṃ punardharmatattvaṃ ca duḥkhādisatyaṃ | tadajñānajñānādikā
            ca vṛttiranulomaḥ [pratilomaḥ?] pratītyasamutpādaḥ | tadajñānādikā hi vṛttiravidyādikā
            | tajjñānādikā ca vṛttirvidyādikā | tasmādbhūmidvaye 'pyadhiprajñavyavasthānaṃ | ataḥ
            paraṃ caturvidhaṃ śikṣāphalaṃ caturbhūmisamāśritaṃ veditavyaṃ yathākramaṃ | tatra[prathamaṃ
            phalam animittovihāraḥ sasaṃskāraḥ?] dvitīyaṃ phalaṃ sa evānimitto vihāro 'nabhisaṃskāraḥ
            kṣetrapariśuddhiśca veditavyaṃ | śeṣaṃ gatārtham |</p>
         
         
         <p>skandhavyavasthānamārabhya dvau ślokau |</p>
         
         
         <p>
            dharmatāṃ pratividhyeha śīlaskandhasya śodhanā |<br />
            samādhiprajñāskandhasya tata ūrdhvaṃ viśodhanā || Msa_20.22 ||
            </p>
         
         
         <p>
            vimuktimuktijñānasya tadanyāsu viśodhanā |<br />
            caturvidhādāvaraṇāt pratighātāvṛterapi || Msa_20.23 ||
            </p>
         
         <span class="note"><span class="bold">MSA_Bagchi 172</span></span>
         
         <p>tadanyāsviti saptamyāṃ yāvad buddhabhūmāvubhayorvimuktivimuktijñānayorviśodhanā |
            sā punarvimuktiścaturvidhaphalāvaraṇācca veditavyā | pratighātāvaraṇācca buddhabhūmau
            | yenānyeṣāṃ jñeye jñānaṃ pratihanyate | buddhānāṃ tu tadvimokṣāt sarvatrāpratihataṃ
            jñānaṃ | śeṣaṃ gatārtham |</p>
         
         
         <p>niṣpattivyavasthānamārabhya trayaḥ ślokāḥ |</p>
         
         
         <p>
            aniṣpannāśca niṣpannā vijñeyāḥ sarvabhūmayaḥ |<br />
            niṣpannā apyaniṣpannā niṣpannāśca punarmatāḥ || Msa_20.24 ||
            </p>
         
         
         <p>
            niṣpattirvijñeyā yathāvyavasthānamanasikāreṇa |<br />
            tatkalpanatājñānādavikalpanayā ca tasyaiva || Msa_20.25 ||
            </p>
         
         
         <p>
            bhāvanā api niṣpattiracintyaṃ sarvabhūmiṣu |<br />
            pratyātmavedanīyatvāt buddhānāṃ viṣayādapi || Msa_20.26 ||
            </p>
         
         
         <p>tatrādhimukticaryābhūmiraniṣpannā | śeṣā niṣpannā ityetāḥ sarvabhūmayaḥ | niṣpannā
            api punaḥ saptāniṣpannāḥ | śeṣā niṣpannā nirabhisaṃskāravāhitvāt | yatpunaḥ pramuditādibhūmirniṣpannā
            pūrvamuktā tatra niṣpattiryathāvyavasthāpitabhūmimanasikāreṇa | tasya bhūmivyavasthānasya
            kalpanāmātrajñānāt tadavikalpanā[nayā] ca veditavyā | yadā tadbhūmivyavasthānaṃ kalpanāmātraṃ
            jānīte | tadapi ca kalpanāmātraṃ na vikalpayatyevaṃ grāhyagrāhakāvikalpajñānalābhādbhūmipariniṣpattiruktā
            bhavati | api khalu bhūmīnāṃ bhāvanā ca niṣpattiścobhayamacintyaṃ sarvabhūmiṣu | tathā
            hi tadbodhisattvānāṃ pratyātmavedanīyaṃ buddhānāṃ ca viṣayo nānyeṣām |</p>
         
         
         <p>bhūmipratiṣṭha[viṣṭa]sya liṅgavibhāgamārabhya dvau ślokau |</p>
         
         
         <p>
            adhimuktirhi sarvatra sālokā liṅgamiṣyate |<br />
            alīnatvamadīnatvamaparapratyayātmatā || Msa_20.27 ||
            </p>
         
         
         <p>
            prativedhaśca sarvatra sarvatra samacittatā |<br />
            aneyānunayopāyajñānaṃ maṇḍalajanma ca || Msa_20.28 ||
            </p>
         
         
         <p>etadbhūmipraviṣṭasya bodhisattvasya daśavidhaṃ liṅgaṃ sarvāsu bhūmiṣu veditavyaṃ |
            yāṃ bhūmiṃ praviṣṭastatra sāloko yāṃ na praviṣṭastatrādhimuktirityetadekaṃ liṅgam
            | alīnatvaṃ paramodāragambhīreṣu dharmeṣu | adīnatvaṃ duṣkaracaryāsu | aparapratyayatvaṃ
            svasyāṃ bhūmau | sarvabhūmiprativedhaśca tadabhinirhārakauśalyataḥ sarvasattveṣvātmasamacittatā
            | aneyā varṇāvarṇaśabdābhyāṃ | ananunayaścakravartītyādisaṃpattiṣu | upāyakauśalyamanupalambhastasya[lambhasya]
            buddhatvopāyajñānāt | buddhaparṣanmaṇḍaleṣu cotpattiḥ sarvakālamityetāni aparāṇi liṅgāni
            bodhisattvasya |</p>
         
         <span class="note"><span class="bold">MSA_Bagchi 173</span></span>
         
         <p>bhūmiṣu pāramitālābhaliṅgavibhāge dvau ślokau |</p>
         
         
         <p>
            nācchando na ca lubdhahrasvahṛdayo na krodhano nālaso<br />
            nāmaitrīkarūṇāśayo na kumatiḥ kalparvikalparhataḥ |<br />
            no vikṣiptamatiḥ sukhairna ca hato duḥkharna vā [vyā]vartate<br />
            satyaṃ mitramupāśritaḥ śrutaparaḥ pūjāparaḥ śāstari || Msa_20.29 ||
            </p>
         
         
         <p>
            sarvaṃ puṇyasamuccayaṃ suvipulaṃ kṛtvānyasādhāraṇaṃ<br />
            saṃbodhau pariṇāmayatyaharaharyo hyuttamopāyavit |<br />
            jātaḥ svāyatane sadā śubhakaraḥ krīḍatyabhijñāguṇaiḥ<br />
            sarveṣāmuparisthito guṇanidhirjñeyaḥ sa buddhātmajaḥ || Msa_20.30 ||
            </p>
         
         
         <p>daśapāramitālābhino bodhisattvasya ṣoḍaśavidhaṃ liṅgaṃ darśayati | ṣoḍaśavidhaṃ liṅgaṃ
            | sadā pāramitāpratipatticchandenāvirahitatvaṃ | ṣaṭpāramitāvipakṣaiśca rahitatvaṃ
            pratyekam | anyayānamanasikāreṇāvikṣiptatā | saṃpattisukheṣvasaktatā | vipattiduṣkaracaryāduḥkhaiḥ
            prayogānirvartitā | kalyāṇamitrāśrayaḥ | śrutaparatvaṃ | śāstṛpūjāparatvaṃ | samyakpariṇāmanā
            upāyakauśalyapāramitayā | svāyatanopapattiḥ praṇidhānapāramitayā buddhabodhisattvāvirahitasthānopapatteḥ
            | sadāśubhakaratve[tvaṃ]balapāramitayā tadvipakṣadharmāvyavakiraṇāt | abhijñāguṇavikrīḍanaṃ
            ca jñānapāramitayā | tatra maitrī vyāpādapratipakṣaḥ sukhopasaṃhārāśayaḥ | karuṇā
            vihiṃsāpratipakṣo duḥkhāpagamāśayaḥ | svabhāvakalpanaṃ kalpaḥ | viśeṣakalpanaṃ vikalpo
            veditavyaḥ |</p>
         
         
         <p>tatraivānuśaṃsavibhāge ślokaḥ |</p>
         
         
         <p>
            śamathe vipaśyanāyāṃ ca dvayapañcātmako mataḥ |<br />
            dhīmatāmanuśaṃso hi sarvathā sarvabhūmiṣu || Msa_20.31 ||
            </p>
         
         
         <p>tatraiva pāramitālābhe sarvabhūmiṣu bodhisattvānāṃ sarvaprakāro 'nuśaṃsaḥ pañcavidho
            veditavyaḥ | pratikṣaṇaṃ sarvadauṣṭhulyāśrayaṃ drāvayati | nānātvasaṃjñāvigatiṃ ca
            dharmārāmaratiḥ pratilabhate | aparicchinnākāraṃ ca sarvato 'pramāṇaṃ dharmāvabhāsaṃ
            saṃjānīte | avikalpitāni cāsya viśuddhibhāgīyāni nimittāni samudācaranti | dharmakāyaparipūripariniṣpattaye
            ca uttarāduttarataraṃ hetusaṃparigrahaṃ karoti | tatra prathamadvitīyau śamathapakṣe
            veditavyau | tṛtīyacaturthau vipaśyanāpakṣe | śeṣamubhayapakṣe |</p>
         
         
         <p>bhūminiruktivibhāge nava ślokāḥ |</p>
         
         <span class="note"><span class="bold">MSA_Bagchi 174</span></span>
         
         <p>
            paśyatāṃ bodhimāsannāṃ sattvārthasya ca sādhanaṃ |<br />
            tīvra utpadyate modo muditā tena kathyate || Msa_20.32 ||
            </p>
         
         
         <p>atra na kiṃcidvyākhyeyaṃ |</p>
         
         
         <p>dauḥ śīlyābhogavaimalyādvimalā bhūmirucyate |</p>
         
         
         <p>dauḥ śīlyamalasyānyayānamanasikāramalasya cātikramādvimaletyucyate | tasmāttarhyasmābhistulyābhinirhāre
            sarvākārapariśodhanābhinirhāra eva yogaḥ karaṇīya iti vacanāt |</p>
         
         
         <p>mahādharmāvabhāsasya karaṇācca prabhākarī || Msa_20.33 ||</p>
         
         
         <p>tathā hi tasyāṃ samādhibalenāpramāṇadharmaparyeṣaṇadhāraṇāt mahāntaṃ dharmāvabhāsaṃ
            pareṣāṃ karoti |</p>
         
         
         <p>
            arcirbhūtā yato dharmā bodhipakṣāḥ pradāhakāḥ |<br />
            arciṣmatīti tadyogātsā bhūmirdvayadāhataḥ || Msa_20.34 ||
            </p>
         
         
         <p>sā hi bodhipakṣātmikā prajñā dvayadahanapratyupasthānā tasyāṃ bāhulyena | dvyaṃ punaḥ
            kleśāvaraṇaṃ jñeyāvaraṇaṃ cātra veditavyam |</p>
         
         
         <p>
            sattvānāṃ paripākaśca svacittasya ca rakṣaṇā |<br />
            dhīmadbhirjīyate duḥkhaṃ durjayā tena kathyate || Msa_20.35 ||
            </p>
         
         
         <p>tatra sattvaparipākābhiyukto 'pi na saṃkliśyate | sattvavipratipattyā taccobhayaṃ
            duṣkaratvād durjayam |</p>
         
         
         <p>
            ābhimukhyād dvyasyeha saṃsārasyāpi nirvṛteḥ |<br />
            uktā hyabhimukhī bhūmiḥ prajñāpāramitāśrayāt || Msa_20.36 ||
            </p>
         
         
         <p>sā hi prajñāpāramitāśrayeṇa nirvāṇasaṃsārayorapratiṣṭhānāt saṃsāranirvāṇayorabhimukhī
            |</p>
         
         
         <p>ekāyanapathaśleṣādbhūmirdūraṃgamā matā |</p>
         
         
         <p>ekāyanapathaḥ pūrvaṃ nirdiṣṭastadupaśliṣṭatvāt dūraṃ gatā bhavati prayogaparyantagamanāt
            |</p>
         
         
         <p>dvayasaṃjñāvicalanādacalā ca nirucyate || Msa_20.37 ||</p>
         
         
         <p>dvābhyāṃ saṃjñābhyāṃ avicalanāt | nimittasaṃjñayā[nimittābhogasaṃjñayā]animittābhogasaṃjñayā
            ca |</p>
         
         
         <p>pratisaṃvinmatisādhutvādbhūmiḥ sādhumatī matā |</p>
         
         
         <p>pratisaṃvinmateḥ sādhutvāditi pradhānatvāt |</p>
         
         
         <p>dharmameghā dvayavyāpterdharmākāśasya meghavat || Msa_20.38 ||</p>
         
         <span class="note"><span class="bold">MSA_Bagchi 175</span></span>
         
         <p>dvayavyāpteriti samādhimukhadhāraṇīmukhavyāpanānmeghenevākāśasthalīyasyāśrayasaṃniviṣṭasya
            śrutadharmasya dharmameghetyucyate |</p>
         
         
         <p>
            vividhe śubhanirhāre ratyā viharaṇātsadā |<br />
            sarvatra bodhisattvānāṃ vihārabhūmayo matāḥ || Msa_20.39 ||
            </p>
         
         
         <p>vividhakuśalābhinirhāranimittaṃ sadā sarvatra ratyā viharaṇādvodhisattvānāṃ bhūmayo
            vihārā ityucyante |</p>
         
         
         <p>
            bhūyo bhūyo 'mitāsvāsu ūrdhvaṃgamanayogataḥ |<br />
            bhūtāmitābhayārthāya ta eveṣṭā hi bhūmayaḥ || Msa_20.40 ||
            </p>
         
         
         <p>bhūyo bhūyo 'mitāsvāsūrdhvaṃgamanayogādbhūtāmitābhayārthāya ta eva vihārāḥ punarbhūmaya
            ucyante | amitāsviti daśasu bhūmiṣu ekaikasyāpramāṇatvāt | ūrdhvaṃgamanayogāditi uparibhūmigamanayogāt
            | bhūtāmitābhayārthamityamitānāṃ bhūtānāṃ bhayaprahāṇārtham |</p>
         
         
         <p>prāptivihāre[vibhāge]ślokaḥ |</p>
         
         
         <p>
            bhūmilābhe[bho]'dhimukteśca cariteṣu ca vartanāt |<br />
            prativedhācca bhūmīnāṃ niṣpatteśca caturvidhaḥ || Msa_20.41 ||
            </p>
         
         
         <p>caturvidho bhūmīnāṃ lābhaḥ | adhimuktilābho yathoktādhimuktito 'dhimukticaryābhūmau
            | caritalābho daśasu dharmacariteṣu vartanāttasyāmeva | paramārtha [prativedha] lābhaḥ
            paramārthaprativedhato bhūmipraveśe | niṣpatilābhaścāvinivartanīyabhūmipraveśe |</p>
         
         
         <p>caryāvibhāge ślokaḥ ṣaṭpādaḥ |</p>
         
         
         <p>
            mahāyāne 'dhimuktānāṃ hīnayāne ca dehināṃ |<br />
            dvayorāvarjanārthāya vinayāya ca deśitāḥ |<br />
            caryāścatasro dhīrāṇāṃ yathāsūtrānusārataḥ || Msa_20.42 ||
            </p>
         
         
         <p>tatra pāramitācaryā mahāyānādhimuktānāmarthe deśitā | bodhipakṣacaryā śrāvakapratyekabuddhayānādhimuktānām
            | abhijñācaryā dvayorapi mahāyānahīnayānādhimuktayoḥ prabhāveṇāvarjanārthaṃ | sattvaparipākacaryā
            dvayoreva paripācanārthaṃ | paripācanaṃ hyatra vinayanam |</p>
         
         
         <p>buddhaguṇavibhāge bahavaḥ ślokāḥ | apramāṇavibhāge tad buddhastotramārabhyaikaḥ |</p>
         
         
         <p>
            anukampakasattveṣu saṃyogavigamāśaya |<br />
            aviyogāśaya saukhyahitāśaya namo 'stute || Msa_20.43 ||
            </p>
         
         <span class="note"><span class="bold">MSA_Bagchi 176</span></span>
         
         <p>[atra] anukampakatvaṃ sattveṣu hitasukhāśayatvena saṃdarśitaṃ | sukhāśayatvaṃ punaḥ
            sukhasaṃyogāśayatvena maitryā | duḥkhaviyogāśayatvena ca karuṇayā | sukhāviyogāśayatvena
            ca muditayā | hitāśayatvamupekṣayā | sā punarniḥ saṃkleśatāśayalakṣaṇā veditavyā |</p>
         
         
         <p>vimokṣābhibhvāyatanakṛtsnāyatanavibhāge ślokāḥ |</p>
         
         
         <p>
            sarvāvaraṇanirmukta sarvalokābhibhū mune |<br />
            jñānena jñeyaṃ vyāptaṃ te muktacitta namo 'stute || Msa_20.44 ||
            </p>
         
         
         <p>atra vimokṣaviśeṣaṃ bhagavataḥ sarvakleśajñeyāvaraṇanirmuktatayā darśayati | abhibhvāyatanaviśeṣaṃ
            sarvalokābhibhutvena svacittavaśavartanādyatheṣṭālambananirmāṇapariṇāmanatādhiṣṭhānataḥ
            | kṛtsnāyatanaviśeṣaṃ sarvajñeyajñānāvyāghātataḥ [jñānavyāptaḥ] | ata eva vimokṣādiguṇavipakṣamuktatvāt
            muktacittaḥ |</p>
         
         
         <p>araṇāvibhāge ślokaḥ |</p>
         
         
         <p>
            aśeṣaṃ sarvasattvānāṃ sarvakleśavināśaka |<br />
            kleśaprahāraka kliṣṭasānukrośa namo 'stute || Msa_20.45 ||
            </p>
         
         
         <p>atrāraṇāviśeṣaṃ bhagavataḥ sarvasattvakleśavinayanādutpāditakleśeṣvapi ca tatkleśapratipakṣavidhānāt
            kliṣṭajanānukampayā saṃdarśayati | anye hyaraṇāvihāriṇaḥ sattvānāṃ kasyacideva tadālambanasya
            kleśasyotpattipratyayamātraṃ pratiharanti | na tu kleśasaṃtānādapanayanti |</p>
         
         
         <p>praṇidhijñānaviśeṣe[vibhāge]ślokaḥ |</p>
         
         
         <p>
            anābhoga nirāsaṅga avyāghāta samāhita |<br />
            sadaiva sarvapraśnānāṃ visarjaka namo 'stu te || Msa_20.46 ||
            </p>
         
         
         <p>atra pañcabhirākāraiḥ praṇidhijñānaviśeṣaṃ bhagavataḥ saṃdarśayati | anābhogasaṃmukhībhāvataḥ
            | asaktisaṃmukhībhāvataḥ | sarvajñeyāvyāghātataḥ | sadā samāhitatvataḥ | sarvasaṃśayacchedanataśca
            sattvānāṃ | anye hi praṇidhijñānalābhino nānābhogān [bhogenā] praṇidhāya praṇidhījñānaṃ
            saṃmukhīkurvanti | na cāsaktaṃ samāpattipraveśāpekṣatvāt | na cāvyāhataṃ pradeśajñānāt
            | na ca sadā samāhitā bhavanti na ca sarvasaṃśayāṃśchindanti |</p>
         
         
         <p>pratisaṃvidvibhāge ślokaḥ |</p>
         
         
         <p>
            āśraye 'thāśrite deśye vākye jñāne ca deśike |<br />
            avyāhatamate nityaṃ sudeśika namo 'stute || Msa_20.47 ||
            </p>
         
         <span class="note"><span class="bold">MSA_Bagchi 177</span></span>
         
         <p>atra samāsato yacca deśyate yena ca deśyate tatra nityamavyāhatamatitvena bhagavataścatasraḥ
            pratisaṃvido deśitāḥ | tatra dvayaṃ deśyate āśrayaśca dharmaḥ | tadāśritaścārthaḥ
            | dvayena deśyate vācā jñānena ca | sudeśikatvena tāsāṃ karma saṃdarśitam |</p>
         
         
         <p>abhijñāvibhāge ślokaḥ |</p>
         
         
         <p>
            upetya vacanaisteṣāṃ carijña āgatau gatau |<br />
            niḥ sāre caiva sattvānāṃ svavavāda namo 'stu te || Msa_20.48 ||
            </p>
         
         
         <p>atra ṣaḍbhirabhijñābhiḥ samyagavavādatvaṃ bhagavato darśitam | upetya vineyasakāśamṛdhdyabhijñayā
            | teṣāṃ bhāṣayā divyaśrotrābhijñayā cittacaritraṃ jñātvā cetaḥparyāyābhijñayā yathā
            pūrvāntādihagatiryathā cāparānte gatiryathā ca saṃsārānniḥ saraṇaṃ | tatrāvavādaṃ
            dadātyavaśiṣṭābhistisṛbhirabhijñābhiryathākramam |</p>
         
         
         <p>lakṣaṇānuvyañjanavibhāge ślokaḥ |</p>
         
         
         <p>
            satpauruṣyaṃ prapadyante tvāṃ dṛṣṭvā sarvadehinaḥ |<br />
            dṛṣṭamātrātprasādasya vidhāyaka namo 'stu te || Msa_20.49 ||
            </p>
         
         
         <p>atra lakṣaṇānuvyañjanānāṃ bhagavati mahāpuruṣatvasaṃpratyayena darśanamātrātpareṣāṃ
            prasādajanakatvaṃ karma saṃdarśitam |</p>
         
         
         <p>pariśuddhivibhāge ślokaḥ |</p>
         
         
         <p>
            ādanasthānasaṃtyāganirmāṇapariṇāmane |<br />
            samādhijñānavaśitāmanuprāpta namo 'stu te || Msa_20.50 ||
            </p>
         
         
         <p>atra bhagavataścaturvidhayā vaśitayā sarvākāraścatasraḥ pariśuddhayaḥ paridīpitāḥ
            | āśrayapariśuddhirātmabhāvasyādānasthānatyāgavaśitayā | ālambanapariśuddhirnirmāṇapariṇāmanavaśitayā
            | cittapariśuddhiḥ sarvākārasamādhivaśitayā | prajñāpariśuddhiḥ sarvākārajñānavaśitayā
            |</p>
         
         
         <p>balavibhāge ślokaḥ |</p>
         
         
         <p>
            upāye śaraṇe śuddhau sattvānāṃ vipravādane |<br />
            mahāyāne ca niryāṇe mārabhañja namo 'stu te || Msa_20.51 ||
            </p>
         
         
         <p>atra caturṣvartheṣu sattvānāṃ vipravādanāya māro yastadbhañjakatvena bhagavato daśānāṃ
            balānāṃ karma saṃdarśitaṃ | yaduta sugatidurgatigamanādyupāyavipravādane | aśaraṇe
            devādiṣu śaraṇavipravādane | sāśravaśuddhimātreṇa śuddhivipravādane | mahāyānaniryāṇavipravādane
            ca | (<span class="bold">MSA_Bagchi 178</span>) sthānāsthānajñānabalena hi bhagavānprathame 'rthe mārabhañjako veditavyaḥ | karmavipākajñānabalena
            dvitīye | dhyānavimokṣasamādhisamāpattijñānabalena tṛtīye | indriyaparāparatvādijñānabalena
            caturthe | hīnānīndriyādīni varjayitvā śreṣṭhasaṃniyojanāt |</p>
         
         
         <p>vaiśāradyavibhāge ślokaḥ |</p>
         
         
         <p>
            jñānaprahāṇaniryāṇavighnakārakadeśika |<br />
            svaparārthe 'nyatīrthyānāṃ nirādhṛṣya namo 'stu te || Msa_20.52 ||
            </p>
         
         
         <p>atra jñānaprahāṇakārakatvena svārthe | niryāṇavighnadeśikatvena ca parārthe | nirādhṛṣyatvādanyatīrthyairbhagavato
            yathākramaṃ caturvidhaṃ vaiśāradyamudbhāvitam |</p>
         
         
         <p>ārakṣasmṛtyupasthānavibhāge ślokaḥ |</p>
         
         
         <p>
            vi[ni]gṛhyavaktā parṣatsu dvayasaṃkleśavarjita |<br />
            nirārakṣa asaṃmoṣa gaṇakarṣa namo 'stu te || Msa_20.53 ||
            </p>
         
         
         <p>anena trīṇyarakṣāṇi trīṇi ca smṛtyupasthānāni bhagavataḥ paridīpitāni teṣāṃ ca karma
            gaṇaparipakarṣakatvaṃ | tairhi yathākramaṃ vi[ni]gṛhyavaktā ca bhavati parṣatsu nirārakṣatvāt
            | dvyasaṃkleśavarjitaścānunayapratighābhāvādasaṃmoṣatayā sadābhūya sthitasmṛtitvāt
            |</p>
         
         
         <p>vāsanāsamuddhātavibhāge ślokaḥ |</p>
         
         
         <p>
            cāre vihāre sarvatra nāstyasarvajñaceṣṭitaṃ |<br />
            sarvadā tava sarvajña bhūtārthika namo 'stu te || Msa_20.54 ||
            </p>
         
         
         <p>anena cāre vihāre vā sarvatra sarvadā vāsarvajñaceṣṭitasyābhāvāt bhagavataḥ sarvakleśavāsanāsasuddhātaḥ
            paridīpitaḥ | asarvajño hi kṣīṇakleśo 'pyasamuddhātitatvād vāsanāyā ekadā bhrāntena
            hastinā sārdhaṃ samāgacchati bhrāntena rathenetyevamādikamasarvajñaceṣṭitaṃ karoti
            | yathoktaṃ māṇḍavyasūtre | tacca bhagavato bhūtārthasarvajñatvaṃ[jñatvena]nāsti |</p>
         
         
         <p>asaṃmoṣatāvibhāge ślokaḥ |</p>
         
         
         <p>
            sarvasattvārthakṛtyeṣu kālaṃ tvaṃ nātivartase |<br />
            abandhyakṛtya satatamasaṃmoṣa namo 'stu te || Msa_20.55 ||
            </p>
         
         
         <p>anena yasya sattvasya yo 'rthaḥ karaṇīyo yasminkāle tatkālānativartanāt abandhyaṃ
            kṛtyaṃ sadā bhagavata ityasaṃmoṣadharmatvaṃ svabhāvataḥ karmataśca saṃdarśitam |</p>
         
         
         <p>mahākaruṇāvibhāge ślokaḥ |</p>
         
         <span class="note"><span class="bold">MSA_Bagchi 179</span></span>
         
         <p>
            sarvalokamahorātraṃ ṣaṭkṛtvaḥ pratyavekṣase |<br />
            mahākaruṇayā yukta hitāśaya namo 'stu te || Msa_20.56 ||
            </p>
         
         
         <p>atra mahākaruṇā bhagavataḥ karmataḥ svabhāvataśca paridīpitā | mahākaruṇayā hi bhagavān
            ṣaṭkṛtvo rātrindivena lokaṃ pratyavekṣate ko hīyate ko vardhate ityevamādi | tadyogācca
            bhagavān sarvasattveṣu nityaṃ hitāśayaḥ |</p>
         
         
         <p>āveṇikaguṇavibhāge ślokaḥ |</p>
         
         
         <p>
            cāreṇādhigamenāpi jñānenāpi ca karmaṇā |<br />
            sarvaśrāvakapratyekabuddhottama namo 'stu te || Msa_20.57 ||
            </p>
         
         
         <p>atra cārasaṃgṛhītaiḥ ṣaḍbhirāveṇikairbuddhadharmaiḥ | adhigamasaṃgṛhītaiḥ ṣaḍbhiḥ
            | jñānasaṃgṛhītaistribhiḥ | karmasaṃgṛhītaiśca tribhiḥ | tadanyasattvottamānāmapi
            śrāvakapratyekabuddhānāmantikāduttamatvena sarvasattvottamatvaṃ bhagavataḥ paridīpitaṃ
            | tatra nāsti tathāgatasya skhalitaṃ | nāsti ravitaṃ | nāsti muṣitā smṛtiḥ | nāstyasamāhitaṃ
            cittaṃ | nāsti nānātvasaṃjñā | nāstyapratisaṃkhyāyopekṣeti cārasaṃgṛhītāḥ ṣaḍāveṇikā
            buddhadharmā ye buddhasyaiva saṃvidyante nānyeṣāṃ | nāsti chandaparihāṇirnāsti vīryasmṛtisamādhiprajñāvimuktiparihāṇirityadhigamasaṃgṛhītāḥ
            ṣaṭ | atīte 'dhvani tathāgatasyāsaṅgamapratihataṃ jñānam | anāgate pratyutpanne 'dhvani
            tathāgatasyāsaṅgamapratihataṃ jñānamiti jñānasaṃgṛhītāstrayaḥ | sarvaṃ tathāgatasya
            kāyakarma jñānapūrvaṃgamaṃ jñānānuparivarti | sarvaṃ vākkarma sarvaṃ manaskarmeti
            karmasaṃgahītāstrayaḥ |</p>
         
         
         <p>sarvākārajñatāvibhāge ślokaḥ |</p>
         
         
         <p>
            tribhiḥ kāyairmahābodhiṃ sarvākārāmupāgata |<br />
            sarvatra sarvasattvānāṃ kāṅkṣāchida namo 'stu te || Msa_20.58 ||
            </p>
         
         
         <p>anena tribhiśca kāyaiḥ sarvākārabodhyupagamatvāt sarvajñeyasarvākārajñānācca sarvākārajñatā
            bhagavataḥ paridīpitā | trayaḥ kāyāḥ svābhāvikaḥ sāṃbhogiko nairmāṇikaśca | sarvajñeyasarvākārajñānaṃ
            punaratra sarvasattvānāṃ devamanuṣyādīnāṃ sarvasaṃśayacchedena karmaṇā nirdiṣṭam |</p>
         
         
         <p>pāramitāparipurivibhāge ślokaḥ |</p>
         
         
         <p>
            niravagraha nirdoṣa niṣkāluṣyānavasthita |<br />
            āniṅkṣya sarvadharmeṣu niṣprapañca namo 'stu te || Msa_20.59 ||
            </p>
         
         <span class="note"><span class="bold">MSA_Bagchi 180</span></span>
         
         <p>anena sakalaṣaṭpāramitāvipakṣanirmuktatayā ṣaṭpāramitāparipūrirbhagavata udbhāvitā
            | tatrānavagrahatvaṃ bhoganirāgrahatvādveditavyaṃ | nirdoṣatvaṃ nirmalakāyādikarmatvāt
            | niṣkāluṣyatvaṃ lokadharmaduḥkhābhyāṃ cittākaluṣīkaraṇāt | anavasthitatvamalpāvaraṇa[vara]mātrādhigamānavasthānāt
            | āniṅkṣyatvamavikṣepāt | niṣprapañcatvaṃ sarvavikalpaprapañcāsamudācārāt |</p>
         
         
         <p>buddhalakṣaṇavibhāge dvau ślokau |</p>
         
         
         <p>
            niṣpannaparamārtho 'si sarvabhūmiviniḥsṛtaḥ |<br />
            sarvasattvāgratāṃ prāptaḥ sarvasattvavimocakaḥ || Msa_20.60 ||
            </p>
         
         
         <p>
            akṣayairasamairyukto guṇairlokeṣu dṛśyase |<br />
            maṇḍaleṣvapyadṛśyaśca sarvathā devamānuṣaiḥ || Msa_20.61 ||
            </p>
         
         
         <p>atra ṣaḍbhiḥ svabhāvahetuphalakarmayogavṛttyarthairbuddhalakṣaṇaṃ paridīpitaṃ | tatra
            viśuddhā tathatā niṣpannaḥ paramārthaḥ | sa ca buddhānāṃ svabhāvaḥ | sarvabodhisattvabhūminiryātatvaṃ
            hetuḥ | sarvasattvāgratāṃ prāptatvaṃ phalaṃ | sarvasattvavimocakatvaṃ karma | akṣayāsamaguṇayuktatvaṃ
            yogaḥ |</p>
         
         
         <p>nānālokadhātuṣu dṛśyamānatā nirmāṇakāyena parṣanmaṇḍaleṣvapi dṛśyamānatā sāṃbhogikena
            kāyena | sarvathā | cādṛśyamānatā dharmakāyeneti trividhā prabhedavṛttiriti |</p>
         
         
         <p>|| mahāyānasūtrālaṃkāreṣu vyavadātasamayamahābodhisattvabhāṣite caryāpratiṣṭhādhikāro
            nāmaikaviṃśatitamo 'dhikāraḥ ||</p>
         
         
         <p>|| samāptaśca mahāyānasūtrālaṃkāra iti ||</p>
         
         </div>
   </body>
</html>