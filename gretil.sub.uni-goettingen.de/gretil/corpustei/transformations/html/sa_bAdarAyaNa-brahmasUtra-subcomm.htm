<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Bādarāyaṇa: Brahmasūtra with Govindānanda's Ratnaprabhāvyākhyā, a subcommentary on Śaṃkara's Śārīrakamīmāṃsābhāṣya (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Bādarāyaṇa: Brahmasūtra with Govindānanda's Ratnaprabhāvyākhyā, a subcommentary on Śaṃkara's Śārīrakamīmāṃsābhāṣya</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_bAdarAyaNa-brahmasUtra-subcomm.xml">sa_bAdarAyaNa-brahmasUtra-subcomm.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/vedanta/brsgor1u.htm">brsgor1u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Badarayana: Brahmasutra, Adhyaya 1
            <br />with Govindananda's Ratnaprabhavyakhya,
            <br />a subcommentary on Samkara's Sarirakamimamsabhasya
            <br />
            <br />[Sutra text added!]
            <br />
            <br />Input by members of the Sansknet project
            <br />(www.sansknet.org)
            <br />
            <br />This GRETIL version has been converted from a custom Devanagari encoding.
            <br />Therefore, word boundaries are usually not marked by blanks.
            <br />These and other irregularities cannot be standardized at present.
            <br />
            <br />THE TEXT IS NOT PROOF-READ!
            <br />
            <br />REFERENCE SYSTEM:
            <br />BBs_n,n.n = Badarayana-Brahmasutra_Adhyaya,Pada.Sutra
            <br />BsRp_n,n.n.n = Brahmasutra-Ratnaprabhavyakhya_Adhyaya,Pada.Adhikarana.Sutra
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div id="d1e599">
            
            <p><span class="bold">brahmasūtraśāṅkarabhāṣyam</span></p>
            
            
            <p class="bold">bhāṣyaratnaprabhāvyākhyā śrīrāmānandayatipraṇītā /</p>
            
            
            <p>
               yamiha kāruṇikaṃ śaraṇaṃ gato 'pyarisahodara āpa mahatpadam /<br />
               tamahamāśu hariṃ paramāśraye janakajāṅkamanantasukhākṛtim //1//
               </p>
            
            
            <p>
               śrīgauryā sakalārthadaṃ nijapadāmbhojena muktipradaṃ prauḍhaṃ vighnavanaṃ harantamanaghaṃ
               śrīḍhuṇḍhituṇḍāsinā /<br />
               vande carmakapālikopakapaṇairvairāgyasaukhyātparaṃ nāstīti pradiśantamantavidhuraṃ
               śrīkāśikeśaṃ śivam //2 //
               </p>
            
            
            <p>
               yatkṛpālavamātreṇa mūko bhavati paṇḍitaḥ /<br />
               vedaśāstraśarīrāṃ tāṃ vāṇīṃ vīṇākarāṃ bhaje // 3 //
               </p>
            
            
            <p>
               kāmākṣīdattadugdhapracurasuranutaprājyabhojyādhipūjyaśrīgaurīnāyakābhitprakaṭanaśivarāmāryalabdhātmabodhaiḥ
               /<br />
               śrīmadgopālagīrbhiḥ prakaṭitaparamādvaitabhāsāsmitāsyaśrīmadgovindavāṇīcaraṇakamalago
               nivṛto 'haṃ yathāliḥ //4//
               </p>
            
            
            <p>
               śrīśaṅkaraṃ bhāṣyakṛtaṃ praṇamya vyāsaṃ hariṃ sūtrakṛtaṃ ca vacmi /<br />
               śrībhāṣyatīrthe parahaṃsatuṣṭyai vāgjālabandhacchidamabhyupāyam //5//
               </p>
            
            
            <p>
               vistṛtagranthavīkṣāyāmalasaṃ yasya mānasam /<br />
               vyākhyā tadarthamārabdhā bhāṣyaratnaprabhābhidhā //6 //
               </p>
            
            
            <p>
               śrīmacchārīrakaṃ bhāṣyaṃ prāpya vāk śuddhimāpnuyāt /<br />
               iti śramo me saphalo gaṅgāṃ rathyodakaṃ yathā //7 //
               </p>
            
            
            <p>
               yadajñānasamudbhūtamindrajālamidaṃ jagat /<br />
               satyajñānasukhānantaṃ tadahaṃ brahma nirbhayam //8//
               </p>
            
            </div>
         
         
         
         <p>START BsRp_1,1.1.1</p>
         
         
         <p>athāto brahmajijñāsā | BBs_1,1.1 |</p>
         
         
         <p>iha khalu 'svādhyāyo 'dhyetavyaḥ'iti nityādhyayanavidhinādhītasāṅgasvādhyāye 'tadvijijñāsasva','so
            'nveṣṭavyaḥ sa vijijñāsitavyaḥ', 'ātmā vā are draṣṭavyaḥ śrotavyaḥ'itiśravaṇavidhirupalabhyate
            /
            
            <p>
               tasyārthaḥ--amṛtatvakāmenādvaitātmavicāra eva vedāntavākyaiḥ kartavya iti /<br />
               tena kāmyena niyamavidhinārthādbhinnātmaśāstrapravartiḥ, vaidikānāṃ purāṇādiprādhānyaṃ
               vā nirasyata iti vastugatiḥ /<br />
               tatra kaścidiha janmani janmāntare vānuṣṭitayajñādibhirnitāntavimalasvānto 'sya śravaṇavidheḥ
               ko viṣayaḥ, kiṃ phalaṃ, ko 'dhikārī, kaḥ saṃbandha iti jijñāsate /<br />
               taṃ jijñāsumupalabhamāno bhagavānbādarāyaṇastadanubandhacatuṣṭayaṃ śravaṇātmakaśāstrārambhaprayojakaṃ
               nyāyena nirṇetumidaṃ sūtraṃ racayāñcakāra 'athāto brahmajijñāsā'iti //
               </p>
         </p>
         
         
         <p>nanvanubandhajātaṃ vidhisaṃnihitārthavādavākyaireva jñātuṃ śakyam /
            tathāhi-'tadyatheha karmacito lokaḥ kṣīyata evamevāmutra puṇyacito lokaḥ kṣīyate'iti
            śrutyā 'yatkṛtakaṃ tadanityaṃ'iti nyāyavatyā 'na jāyate mṛyate vā vipaścit''yo vai
            bhūmā tadamṛtamato 'nyadārtam'ityādi śrutyā ca bhūmātmā nityastato 'nyadanityamajñānasvarūpamiti
            viveko labhyate /
            karmaṇā kṛṣyādinā citaḥ saṃpāditaḥ sasyādilokaḥ-bhogya ityarthaḥ /
            vipaścinnityajñānasvarūpaḥ /
            'parīkṣya lokānkarmacitānbrāhmaṇo nirvedamāyānnāstyakṛtaḥ kṛtena''ātmanastu kāmāya
            sarvaṃ priyaṃ bhavati'ityādiśrutyānātmamātre dehendriyādisakalapadārthajāte vairāgyaṃ
            labhyate /
            parīkṣyānityatvena niścitya, akṛto mokṣaḥ kṛtena karmaṇā nāstīti karmatatphalebhyo
            vairāgyaṃ prāpnuyādityarthaḥ /
            'śānto dānta uparatastitikṣuḥ samāhitaḥ śraddhāvitto bhūtvātmanyevātmānaṃ paśyet'iti
            śrutyā śamādiṣaṭkaṃ labhyate /
            'samāhito bhūtvā iti kāṇvapāṭhaḥ /
            uparatiḥ saṃnyāsaḥ /
            'na sa punarāvartate'iti svayañjyotirānandātmakamokṣasya nityatvaśrutyā mumukṣā labhyate
            /
            tathā ca vivekādiviśeṣaṇavānadhikārīti jñātuṃ śakyam /
            yathā 'ya etā rātrīrupayanti'iti rātrisatravidhau 'pratitiṣṭhanti'ityarthavādasthapratiṣṭhākāmastadvat
            /
            tathā 'śrotavyaḥ'ityatra pratyayārthasya niyogasya prakṛtyartho vicāro viṣayaḥ vicārasya
            vedāntā viṣaya iti śakyaṃ jñātum, 'ātmā draṣṭavyaḥ'ityadvaitātmadarśanamuddiśya 'śrotavyaḥ'iti
            vicāravidhānāt /
            na hi vicāraḥ sākṣāddarśanahetuḥ, apramāṇatvāt, api tu pramāṇaviṣayatvena /
            pramāṇaṃ cādvaitātmani vedāntā eva, 'taṃ tvaupaniṣataṃ puruṣaṃ', 'vedāntavijñānasuniścitārthāḥ'iti
            śruteḥ /
            vedāntānāṃ ca pratyagbrahmaikyaṃ viṣayaḥ, 'tattvamasi', 'ahaṃ brahmāsmi'iti śruteḥ
            /
            evaṃ vicāravidheḥ phalamapi jñānadvārāmuktiḥ, 'tarati śokamātmavit',brahmavidbrahmaiva
            bhavati'ityādiśruteḥ /
            tathā saṃbandho 'pyadhikāriṇā vicārasya kartavyatārūpaḥ, phalasya prāpyatārūpa iti
            yathāyogyaṃ subodhaḥ /
            tasmādidaṃ sūtraṃ vyarthamiti cet /
            na /
            
            <p>
               tāsāmadhikāryādiśrutīnāṃ svārthe tātparyanirṇāyakanyāyasūtrābhāve kiṃ vivekādiviśeṣaṇavānadhikārī
               utānyaḥ, kiṃ vedāntāḥ pūrvatantreṇa agatārthā vā, kiṃ brahma pratyagabhinnaṃ na vā,
               kiṃ muktiḥ svargādivallokāntaraṃ, ātmasvarūpā veti saṃśayanivṛtteḥ /<br />
               tasmādāgamavākyairāpātataḥ pratipannādhikāryādinirṇayārthamidaṃ sūtramāvaśyakam /<br />
               taduktaṃ prakāśātmaśrīcaraṇaiḥ--'adhikāryādīnāmāgamikatvepi nyāyena nirṇayārthamidaṃ
               sūtraṃ'iti /<br />
               yeṣāṃ mate śravaṇe vidhirnāsti teṣāmavihitaśravaṇe 'dhikāryādinirṇayānapekṣaṇātsūtraṃ
               vyarthamityāpatatītyalaṃ prasaṅgena //
               </p>
         </p>
         
         
         <p>tathā cāsya sūtrasya śravaṇavidhyapekṣitādhikāryādiśrutibhiḥ svārthanirṇayāyotthāpitatvāddhetuhetumadbhāvaḥ
            śrutisaṃgatiḥ, śāstrārambhahetvanubandhanirṇāyakatvenopoddhātatvācchāstrādau saṃgatiḥ,
            adhikāryādiśrutīnāṃ svārthe samanvayokteḥ samanvayādhyāyasaṃgatiḥ, 'aitadātmyamidaṃ
            sarvaṃ tatsatyaṃ sa ātmā tattvamasi'ityādiśrutīnāṃ sarvātmatvādispaṣṭabrahmaliḍgānāṃ
            viṣayādau samanvayokteḥ pādasaṃgatiḥ, evaṃ sarvasūtrāṇāṃ śrutyarthanirṇāyakatvācchrutisaṃgatiḥ,
            tattadadhyāye tattatpāde ca samānaprameyatvena saṃgatirūhanīyā /
            prameyaṃ ca kṛtsnaśāstrasya brahma /
            adhyāyānāṃ tu samanvayavirodhasādhanaphalāni /
            
            <p>
               tatra prathamapādasya spaṣṭabrahmaliḍgānāṃ śrutīnāṃ samanvayaḥ prameyaḥ /<br />
               dvitīyatṛtīyayoraspaṣṭabrahmaliḍgānām /<br />
               caturthapādasya padamātrasamanvaya iti bhedaḥ /<br />
               asyādhikaraṇasya prātamyānnādhikaraṇasaṃgatirapekṣitā //
               </p>
         </p>
         
         
         <p>athādhikaraṇamāracyate-'śrotavyaḥ'iti vihitaśravaṇātmakaṃ vedāntamīmāṃsāśāstraṃ viṣayaḥ
            /
            tatkimārabdhavyaṃ na veti viṣayaprayojanasaṃbhavāsaṃbhavābhyāṃ saṃśayaḥ /
            tatra nāhaṃ brahmeti bhedagrāhipratyakṣeṇa kartṛtvākartṛtvādiviruddhadharmavattvaliḍgakānumānena
            ca virodhena brahmātmanoraikyasya viṣayasyāsaṃbhavāt, satyabandhasya jñānānnivṛttirūpaphalāsaṃbhavānnārambhaṇīyamiti
            prāpte siddhāntaḥ 'athāto brahmajijñāsā'iti /
            atra śravaṇavidhisamānārthatvāya 'kartavyā'iti padamadhyāhartavyam /
            adhyāhṛtaṃ ca bhāṣyakṛtā 'brahmajijñāsā kartavyā'iti /
            tatra prakṛtipratyayārthayorjñānecchayoḥ kartavyatvānanvayātprakṛtyā phalībhūtaṃ jñānamajahallakṣaṇayocyate
            /
            pratyayenecchāsādhyo vicāro jahallakṣaṇayā /
            tathā ca brahmajñānāya vicāraḥ kartavya iti sūtrasya śrautor'thaḥ saṃpadyate /
            tatra jñānasya svataḥ phalatvāyogātpramātṛtvakartṛtvabhoktṛtvātmakānarthanivartakatvenaiva
            phalatvaṃ vaktavyam /
            tatrānarthasya satyatve jñānamātrānnivṛttyayogādadhyastatvaṃ vaktavyamiti bandhasyādhyastatvamarthātsūcitam
            /
            tacca śāstrasya viṣayaprayojanavattvasiddhihetuḥ /
            tathā hi śāstramārabdhavyaṃ, viṣayaprayojanavattvāt, bhojanādivat /
            śāstraṃ prayojanavat, bandhanivartakajñānahetutvāt, rajjuriyamityādivākyavat /
            bandhojñānanivartyo 'dhyastatvāt, rajjusarpavat /
            iti prayojanasiddhiḥ /
            evamarthābrahmajñānājjīvagatānarthabhramanivṛttiṃ phalaṃ sūtrayajjīvabrahmaṇoraikyaṃ
            viṣayamapyarthātsūcayati, anyajñānādanyatra bhramānivṛtteḥ /
            jīvo brahmābhinnaḥ, tajjñānanivartyādhyāsāśrayatvāt /
            yaditthaṃ tattathā, yathā śuktyabhinna idamaṃśa iti viṣayasiddhiheturadhyāsaḥ /
            ityevaṃ viṣayaprayojanavatvācchāstramārambhaṇīyamiti /
            atra pūrvapakṣe bandhasya satyatvena jñānādanivṛtterupāyāntarasādhyā muktiriti phalam
            /
            siddhānte jñānādeva muktiriti vivekaḥ /
            iti sarvaṃ manasi nidhāya brahmasūtrāṇi vyākhyātukāmo bhagavān bhāṣyakāraḥ sūtreṇa
            vicārakartavyatārūpaśrautārthānyathānupapatyārthātsūtritaṃ viṣayaprayojanavatvamupoddhātatvāttatsiddhihetvadhyāsākṣepasamādhānabhāṣyābhyāṃ
            prathamaṃ varṇayati-<span class="bold">yuṣmadasmatpratyayagocarayoriti /</span>
            etena sūtrārthāsparśitvādadhyāsagrantho na bhāṣyamiti nirastam, ārthikārthasparśitvāt
            //</p>
         
         
         <p>
            yattu maḍgalācaraṇābhāvādavyākhyeyamidaṃ bhāṣyamiti tanna /<br />
            'sutarāmitaretarabhāvānupapattiḥ'ityantabhāṣyaracanārthaṃ tadarthasya sarvopaplavarahitasya
            vijñānaghanapratyagarthasya tattvasya smṛtatvāt /<br />
            ato nirdeṣatvādidaṃ bhāṣyaṃ vyākhyeyam //
            </p>
         
         
         <p>loke śuktāvidaṃ rajatamiti bhramaḥ, satyarajate idaṃ rajatamityadhiṣṭhānasāmānyāropyaviśeṣayoraikyapramāhitasaṃskārajanyo
            dṛṣṭa ityatrāpyātmānyanātmāhaṅkārādhyāse pūrvapramā vācyā, sā cātmanātmanorvāstavaikyamapekṣate,
            na hi tadasti /
            tathā hi--ātmānātmanāvaikyaśūnyau, parasparaikyāyogyatvāt, tamaprakāśavat /
            iti matvā hetubhūtaṃ virodhaṃ vastutaḥ pratītito vyavahārataśca sādhayati-<span class="bold">yuṣmadasmatpratyayagocarayoriti /</span></p>
         
         
         <p>
            na ca 'pratyayottarapadayośca'iti sūtreṇa 'pratyayecottarapade ca parato yuṣmadasmadormaparyantasya
            tvamādeśau staḥ'iti vidhānāt, tvadīyaṃ madīyaṃ tvatputro matputra itivat 'tvanmatpratyayagocarayoḥ'iti
            syāditi vācyam /<br />
            'tvamāvekavacane'ityekavacanādhikārāt /<br />
            atra ca yuṣmadasmadorekārthavācitvābhāvādānātmanāṃ yuṣmadarthānāṃ bahutvādasmadarthacaitanyasyāpyupādhito
            bahutvāt //
            </p>
         
         
         <p>nanvevaṃ sati kathamatra bhāṣye vigrahaḥ /
            na ca yūyamiti pratyayo yuṣmatpratyayaḥ, vayamiti pratyayosmatpratyastadgocarayoriti
            vigraha iti vācyam, śabdasādhutve 'pyarthāsādhutvāt /
            
            <p>
               na hyahaṅkārādyanātmano yūyamiti pratyayavipayatvamastīti cet na /<br />
               gocarapadasya yogyatāparatvāt /<br />
               cidātmā tāvadasmatpratyayayogyaḥ, tatprayuktasaṃśayādinivṛttiphalabhāktvāt, 'na tāvadayamekāntenāvipayaḥ,
               asmatpratyayaviṣayatvāt'iti bhāṣyokteśca /<br />
               yadyapyahaṅkārādirapi tadyogyastathāpi cidātmanaḥ sakāśādatyantabhedasiddhyarthaṃ
               yuṣmatpratyayayogya ityucyate // //
               </p>
         </p>
         
         
         <p>āśramaśrīcaraṇāstu ṭīkāyojanāyāmevamāhuḥ-'saṃbodhyacetano yuṣmatpadavācyaḥ, ahaṅkārādiviśiṣṭacetano
            'smatpadavācyaḥ, tathā ca yuṣmajasmadoḥ svārthe prayujyamānayoreva tvamādeśaniyamo
            na lākṣaṇikayoḥ, 'yuṣmadasmadoḥ ṣaṣṭhīcaturthīdvitīyāsthayorvānāvau'iti sūtrāsāṃgatyaprasaḍgāt
            /
            atra śabdalakṣakayoriva cinmātrajaḍamātralakṣakayorapi na tvamādeśo lakṣakatvāviśeṣāt
            iti /
            yadi tayoḥ śabdabodhakatve satyeva tvamādeśābhāva ityanena sūtreṇa jñāpitaṃ tadāsminbhāṣye
            yuṣmatpadena yuṣmacchabdajanyapratyayayogyaḥ parāgartho lakṣyate, asmacchabdena asmacchabdajanyapratyayayogyaḥ
            pratyagātmā /
            tathā ca lakṣyatāvacchedakatayā śabdo 'pi bodhyata iti na tvamādeśaḥ /
            na ca parāktvapratyaktvayoreva lakṣyatāvacchedakatvaṃ, na śabdayogyatvāṃśasya, gauravāditi
            vācyam /
            parākpratīcorvirodhasphuraṇārthaṃ viruddhaśabdayogyatvasyāpi vaktavyatvāt /
            ata evedamasmatpratyayagocarayoriti vaktavye 'pīdaṃśabdo 'smadarthe loke vede ca bahuśaḥ,
            ime vayamāsmahe, ime videhāḥ, ayamahamasmīti ca prayogadarśanānnāsmacchabdavirodhīti
            matvā yuṣmacchabdaḥ prayuktaḥ, idaṃśabdaprayoge virodhāsphūrteḥ /
            etena cetanavācitvādasmacchabdaḥ pūrvaṃ prayoktavyaḥ 'abhyarhitaṃ pūrva'iti nyāyāt,
            'tyadādīni sarvaurnityam'iti sūtreṇa vihita ekaśeṣaśca syāditi nirastam /
            'yuṣmadasmadoḥ'iti sūtra ivātrāpi pūrvanipātaikaśeṣayoraprāpteḥ, ekaśeṣe vivakṣitavirodhāsphūrteśca
            /
            vṛddhāstu 'yuṣmadarthādanātmano niṣkṛṣya śuddhasya ciddhātoropāpavādanyāyena grahaṇaṃ
            dyotayitumādau yuṣmadgrahaṇaṃ'ityāhuḥ /
            tatra yuṣmadasmatpadābhyāṃ parākpratyaktvenātmānātmanorvastuto virodha uktaḥ /
            pratyayapadena pratītito virodha uktaḥ /
            pratīyata iti pratyayo 'haṅkārādiranātmā dṛśyatayā bhāti /
            ātmā tu pratītitvātpratyayaḥ svaprakāśatayā bhāti /
            gocarapadena vyavahārato virodha uktaḥ /
            yuṣmadarthaḥ pratyagātmatiraskāreṇa kartāhamityādivyavahāragocaraḥ, asmadarthastvanātmapravilāpena,
            ahaṃ brahmeti vyavahāragocara iti tridhā virodhaḥ sphuṭīkṛtaḥ /
            yuṣmaccāsmacca yuṣmadasmadī, te eva pratyayau ca tau gocarau ceti yuṣmadasmatpratyayagocarau,
            tayostridhā viruddhasvabhāvāyoritarebhāvo 'tyantābhedastādātmyaṃ vā tadanupapattau
            siddhāyāmityanvayaḥ /
            aikyāsaṃbhave 'pi śuklo ghaṭa itivattādātmayaṃ kiṃ na syādityata āha-<span class="bold">viṣayaviṣayiṇoriti</span> /
            cijjaḍayorviṣayaviṣayitvāddīpaghaṭayoriva na tādātmyamiti bhāvaḥ /
            yuṣmadasmadī parāpratyagvastunī, te eva pratyayaśca gocaraśceti vā vigrahaḥ /
            atra pratyayagocarapadābhyāmātmanātmanoḥ pratyakparāgbhāve cidacittvaṃ heturuktastatra
            hetumāha-<span class="bold">viṣayaviṣayiṇoriti</span> /
            anātmano grāhyatvādacitvaṃ, ātmanastu grāhakatvāccitvaṃ vācyam /
            acitve svasya svena grahasya karmakartṛtvavirodhenāsaṃbhavādapratyakṣatvāpatterityarthaḥ
            /
            yatheṣṭaṃ vā hetuhetumadbhāvaḥ /
            nanvevamātmānātmanoḥ parākpratyaktvena, cidacittvena grāhyagrāhakatvena ca virodhāttamaḥprakāśavadaikyasya
            tādātmyasya vānupapattau satyāṃ, tatpramityabhāvenādhyāsābhāve 'pi taddharmāṇāṃ caitanyasukhajāḍyaduḥkhādīnāṃ
            vinimayenadhyāso 'stvityata āha--<span class="bold">taddhārmāṇāmapīti /</span>
            tayorātmānātmanordharmāstaddharmāsteṣāmapītaretarabhāvānupapattiḥ /
            itaratra dharmyantare itareṣāṃ dharmāṇāṃ bhāvaḥ saṃsargastasyānupapattiritityarthaḥ
            /
            na hi dharmiṇoḥ saṃsargaṃ vinā dharmāṇāṃ vinimayo asti /
            sphaṭike lohita vastu sāṃnidhyāllauhityadharmasaṃsargaḥ /
            asaṅgātmadharmiṇaḥ kenāpyasaṃsargāddharmisaṃsargapūrvako dharmasaṃsargaḥ kutastya
            ityabhipreyoktam-<span class="bold">sutarāmiti</span> /
            nanvātmānātmanostādātmyasya taddharmasaṃsargasya cābhāve 'pyadhyāsaḥ kiṃ na syādityata
            āha--ityata iti /
            ityuktarītyā tādātmyādyabhāvena tatpramāyā abhāvādataḥ pramājanyasaṃskārasyādhyāsahetorabhāvāt
            'adhyāso mithyeti bhavituṃ yuktaṃ'ityanvayaḥ /
            mithyāśabdo hyarthaḥ apahnavavacanaḥ, anirvacanīyatāvacanaśceti /
            atra cāpahnavārthaḥ /
            nanu kutra kasyādhyāso 'pahnūyata ityāśaṅkya, ātmanyanātmataddharmāṇāmanātmanyātmataddharmāṇāmadhyāso
            nirasyata ityāha--<span class="bold">asmatpratyayagocara ityādinā /</span>
            ahamitipratyayayogyatvaṃ buddhyāderapyastīti matvā tata ātmānaṃ vivecayati-<span class="bold">-viṣayaṇīti /</span>
            buddhyādisākṣiṇītyarthaḥ /
            sākṣitve hetuḥ--<span class="bold">cidātmaka iti /</span>
            ahamiti bhāsamāne cidaṃśātmanītyarthaḥ /
            yuṣmatpratyayagocarasyeti /
            tvaṅkārayogyasya /
            idamarthasyetiyāvat /
            nanvahamiti bhāsamānabuddhyādeḥ kathamidamarthatvamityata āha--<span class="bold">viṣayasyeti /</span>
            sākṣibhāsyasyetyarthaḥ /
            sākṣibhāsyatvarūpalakṣaṇayogādbuddhyāderghaṭādivadidamarthatvaṃ na pratibhāsata iti
            bhāvaḥ /
            athavā yadātmano mukhyaṃ sarvāntaratvarūpaṃ pratyaktvaṃ pratītatvaṃ brahmāsmīti vyavahāragocaratvaṃ
            coktvaṃ tadasiddhaṃ, ahamiti pratīyamānatvāt, ahaṅkāravadityāśaṅkyāha--<span class="bold">asmatpratyayagocara iti /</span>
            asmaccāsau pratyayaścāsau gocaraśca tasminnityarthaḥ /
            ahaṃvṛttivyaṅyasphuraṇatvaṃ sphuraṇaviṣayatvaṃ vā hetuḥ /
            ādye dṛṣṭānte hetvasiddhiḥ /
            dvitīye tu pakṣe tadasiddhirityātmano mukhyaṃ pratyaktvādi yuktamiti bhāvaḥ /
            nanu yadātmano viṣayatvaṃ tadasiddhaṃ, anubhavāmīti śabdavatvāt, ahaṅkāravadityata
            āha--<span class="bold">viṣayaṇīti /</span>
            vācyatvaṃ lakṣyatvaṃ vā hetuḥ /
            nādyaḥ, pakṣe tadasiddheḥ /
            nāntyaḥ, dṛṣṭānte tadvaikalyāditi bhāvaḥ /
            dehaṃ jānāmīti dehāhaṅkārayorviṣayaviṣayitve 'pi manuṣyo 'hamityabhedādhyāsavadātmāhaṅkārāyorapyabhedādhyāsaḥ
            syādityata āha--<span class="bold">cidātmaka iti /</span>
            tayorjāḍyālpatvābhyāṃ sādṛśyādadhyāse 'pi cidātmanyanavacchinne jaḍālpāhaṅkārādernādhyāsa
            iti bhāvaḥ /
            ahamiti bhāsyatvādātmavadahaṅkārasyāpi pratyaktvāditaṃ mukhyameva, tataḥ pūrvoktvaparāktvādyasiddhirityāśaṅkyāha--<span class="bold">yuṣmaditi /</span>
            ahaṃvṛttibhāsyatvamahaṅkāre nāsti kartṛkarmatvavirodhāt, cidbhāsyatvaṃ cidātmani nāstīti
            hetvasiddhiḥ /
            ato buddhyādeḥ pratibhāsataḥ pratyaktve 'pi parāktvādikaṃ mukhyameveti bhāvaḥ /
            yuṣmatparāktaccāsau pratiyata iti pratyayaścāsau kartṛtvādivyavahāragocaraśca tasyeti
            vigrahaḥ /
            tasya heyatvārthamāha--<span class="bold">viṣasyeti /</span>
            piñ bandhane /
            visinoti badhnāti iti viṣayastasyetyarthaḥ /
            ātmanyanātmataddharmādhyāso mithyā bhavatu, anātmanyātmataddharmādhyāsaḥ kiṃ na syāt,
            ahaṃ sphurāmi sukhītyādyanubhavādityāśaṅkyāha--<span class="bold">tadviparyayeṇeti /</span>
            tasmādanātmano viparyayo viruddhasvabhāvaścaitanyam /
            
            <p>
               itthaṃbhāve tṛtīyā /<br />
               caitanyātmanā viṣayiṇastaddharmāṇāṃ ca yo 'haṅkārādau viṣaye 'dhyāsaḥ sa mithyeti
               nāstīti bhavituṃ yuktam, adhyāsasāmagryabhāvāt /<br />
               na hyatra pūrvapramāhitasaṃskāraḥ sādṛśyamajñānaṃ vāsti /<br />
               niravayavanirguṇasvaprakāśātmani guṇāvayavasādṛśyasya cājñānasya cāyogāt //
               </p>
         </p>
         
         
         <p>nanvātmanonirguṇatve taddharmāṇāmiti bhāṣyaṃ kathamiti cet, ucyate--buddhivṛttyabhivyaktaṃ
            caitanyaṃ jñānaṃ, viṣayābhedenābhivyaktaṃ sphuraṇam, śubhakarmajanyavṛttivyaktamānanda
            ityevaṃ vṛttyupādhikṛtabhedāt jñānādīnāmātmadharmatvavyapadeśaḥ /
            taduktaṃ ṭīkāyāṃ-'ānando viṣayānubhavo nityatvaṃ ceti santi dharmā apṛthaktve 'pi
            caitanyatvāt pṛthagivāvabhāsante'iti /
            ato nirguṇabrahmātmatvamate, ahaṃ karomīti pratīterarthasya cādhyāsatvāyogātpramātvaṃ
            satyatvaṃ ca ahaṃ nara iti sāmānādhikaraṇyasya gauṇatvamiti matamāstheyam /
            tathā ca bandhasya satyatayā jñānānnivṛttirūpaphalāsaṃbhavādbaddhamuktayorjīvabrahmaṇoraikyāyogena
            viṣayāsaṃbhavāt śāstraṃ nārambhaṇīyamiti pūrvapakṣabhāṣyatātparyam /
            yuktagrahaṇāt pūrvapakṣasya durbalatvaṃ sūcayati /
            tathāhi--kimadhyāsasya nāstitvamayuktatvādabhānādvā kāraṇābhāvādvā?ādya iṣṭa ityāha-<span class="bold">-tathāpīti /</span>
            etadanurodhādādau yadyapīti paṭhitavyam /
            adhyāsasyāsaṅgasvaprakāśātmanyayuktatvamalaṅkāra iti bhāvaḥ /
            na dvitīya ityāha--<span class="bold">ayamiti /</span>
            ajñaḥ kartā manuṣyo 'hamiti pratyakṣānubhavādadhyāsasyābhānamasiddhamityarthaḥ /
            na cedaṃ pratyakṣaṃ kartṛtvādau prameti vācyam /
            apauruṣeyatayā nirdeṣeṇa, upakramādiliṅgāvadhṛtatātparyeṇa ca tatvamasyādivākyenākartṛtvabrahmatvabodhanenāsya
            bhramatvaniścayāt /
            na ca jyeṣṭhapratyakṣavirodhādāgamajñānasyaiva bādha iti vācyaṃ, dehātmavādaprasaṅgāt,
            manuṣyo 'hamiti pratyakṣavirodhena 'athāyamaśarīraḥ'ityādiśrutyā dehādanyātmāsiddheḥ
            /
            tasmādidaṃ rajatamitivatsāmānādhikaraṇyapratyakṣasya bhramatvaśaṅkākalaṅkitasya nāgamātprābalyamityāstheyam
            /
            kiñca jyeṣṭhatvaṃ pūrvabhāvitvaṃ vā āgamajñānaṃ pratyupajīvyatvaṃ vā?ādye na prābalyam,
            jyeṣṭhasyāpi rajatabhramasya paścādbhāvinā śuktijñānena bādhadarśanāt /
            na dvitīyaḥ āgamajñānotpattau pratyakṣādimūlavṛddhavyavahāre saṃgatigrahadvārā, śabdopalabdhidvārā
            ca pratyakṣādervyāvahārikaprāmāṇyasyopajīvyatve 'pi tāttvikaprāmāṇyasyānapekṣitatvāt,
            anapekṣitāṃśasyāgamena bādhāsaṃbhavāditi /
            yattu kṣaṇikayāgasya śrutibalātkālāntarabhāviphalahetutvavat 'tathā vidvānnāmarūpādvimuktaḥ'iti
            śrutibalātsatyasyāpi jñānānnivṛttisaṃbhavādadhyāsavarṇanaṃ vyarthamiti, tanna /
            jñānamātranivartyasya kvāpi satyatvādarśanāt, satyasya cātmano nivṛtyadarśanācca,
            ayogyatāniścaye sati satyabandhasya jñānānnivṛttiśruterbodhakatvāyogāt /
            na ca setudarśanātsatyasya pāpasya nāśarśanānnāyogyatāniścayā iti vācyaṃ, tasya śriddhāniyamādisāpekṣajñānanāśyatvāt
            /
            bandhasya ca 'nānyaḥ panthā'iti śrutyā jñānamātrānnivṛttipratīteḥ, ataḥ śrutajñānanivartyatvanirvāhārthamadhyastatvaṃ
            varṇaniyam /
            kiṃ ca jñānaikanivartyasya kiṃ nāma satyatvam, na tāvadajñānājanyatvam /
            'māyāṃ tu prakṛtim'iti śruti virodhānmāyāvidyayoraikyāt /
            nāpi svādhiṣṭhāne svābhāvaśūnyatvaṃ 'asthūlam'ityādiniṣedhaśrutivirodhāt /
            
            <p>
               nāpi brahmavadbādhāyogyatvaṃ, jñānānnivṛttiśrutivirodhāt /<br />
               atha vyavahārakāle bādhaśūnyatvam, tarhi vyavahārikameva satyatvamityāgatamadhyastatvam
               /<br />
               tacca śrutyarthe yogyatā jñānārthaṃ varṇanīyameva, yāgasyāpūrvadvāratvavat /<br />
               na ca tadanyatvādhikaraṇe tasya varṇanātpaunaruktyam, tatroktādhyāsasyaiva pravṛttyaṅgaviṣayādisiddhyarthamādau
               smāryamāṇatvāditi dik //
               </p>
         </p>
         
         
         <p>adhyāsaṃ dvedhā darśayati --<span class="bold">lokavyavahāra iti /</span>
            lokyate manuṣyo 'hamityabhimanyata iti lokor'thādhyāsaḥ, tadviṣayo vyavahāro 'bhimāna
            iti jñānādhyāso darśitaḥ /
            dvividhādhyāsasvarūpalakṣaṇamāha--<span class="bold">anyonyasmin</span>ityādinā<span class="bold">dharmadharmiṇoḥ</span> ityantena /
            jāḍyacaitanyādidharmāṇāṃ dharmiṇāvahaṅkārātmānau, tayoratyantaṃ bhinnayoritaretarabhedāgraheṇānyonyasmin
            anyonyatādātmyaṃ anyonyadharmāṃśca vyatyāsenādhyasya lokavyavahāra iti yojanā /
            ataḥ so 'yamiti pramāyā nādhyāsatvam, tadidamarthayoḥ kālabhedena kalpitabhede 'pyatyantabhedābhāvāditi
            vaktumatyantetyuktam /
            na ca dharmitādātmyādhyāse dharmādhyāsasiddheḥ 'dharmāṃśca'iti vyarthamiti vācyam,
            andhatvādīnāmindriyadharmāṇāṃ dharmyadhyāsāsphuṭatve 'pyandho 'hamiti sphuṭo 'dhyāsa
            iti jñāpanārthatvāt /
            nanvātmānātmanoḥ parasparādhyastatve śūnyavādaḥ syādityāśaṅkyāha--<span class="bold">satyānṛte mithunīkṛtyeti /</span></p>
         
         
         <p>
            satyamanidaṃ caitanyaṃ tasyānātmani saṃsargamātrādhyāso na svarūpasya /<br />
            anṛtaṃyuṣmadarthaḥ tasya svarūpato 'pyadhyāsāttayormithunīkaraṇamadhyāsa iti na śūnyatetyarthaḥ
            //
            </p>
         
         
         <p>nanvadhyāsamithunīkaraṇalokavyavahāraśabdānāmekārthatve 'dhyasya midhunīkṛtyeti pūrvakālatvavāciktvāpratyayādeśasya
            lyapaḥ kathaṃ prayoga iti cenna, adhyāsavyaktibhedāt /
            tatra pūrvapūrvādhyāsasyottarottarādhyāsaṃ prati saṃskāradvārā pūrvakālatvena hetutvadyotanārthaṃ
            lyapaḥ prayogaḥ /
            tadeva spaṣṭayati--<span class="bold">naisargika iti /</span>
            pratyagātmani hetuhetumadbhāvenādhyāsapravāho 'nādirityarthaḥ /
            nanu pravāhasyāvastutvāt, adhyāsavyaktīnāṃ sāditvāt, kathamanāditvamiti cet /
            ucyate--adhyāsatvāvacchinnavyaktīnāṃ madhye 'nyatamayā vyaktyā vinānādikālasyāvartanaṃ
            kāryānāditvamityaṅgīkārāt /
            etena kāraṇābhāvāditi kalpo nirastaḥ, saṃskārasya nimittasya naisargikapadenoktatvāt
            /
            na ca pūrvapramājanya eva saṃskāro heturiti vācyam, lāghavena pūrvānubhavajanyasaṃskārasya
            hetutvāt /
            ataḥ pūrvādhyāsajanyaḥ saṃskāro 'stīti siddham /
            adhyāsasyopādānamāha--<span class="bold">mithyājñānanimitta iti</span> /
            mithyā ca tadajñānaṃ ca mithyājñānaṃ tannimittamupādānaṃ yasya sa tannimittaḥ /
            tadupādānaka ityarthaḥ /
            ajñānasyopādānatve 'pi saṃsphuradātmatatvāvarakatayā doṣatvenāhaṅkārādhyāsakarturīśvarasyopādhitvena
            saṃskārakālakarmādinimittapariṇāmitvena ca nimittatvamiti dyotayituṃ nimittapadam
            /
            svaprakāśātmanyasaṅge kathamavidyāsaṅgaḥ, saṃskārādisāmagryabhāvāt, iti śaṅkānirāsārthaṃ
            mithyāpadam /
            pracaṇḍamārtaṇḍamaṇḍale pecakānubhavasiddhāndhakāravat, ahamajña ityanubhasiddhamajñānaṃ
            durapahnavama, kalpitasyādhiṣṭhānāsparśitvāt, nityasvarūpajñānasyāvirodhitvācceti
            /
            yadvā ajñānaṃ jñānābhāva iti śaṅkānirāsārthaṃ mithyāpadam /
            mithyātve sati sākṣājjñānanivartyatvamajñānasya lakṣaṇaṃ mithyājñānapadenoktam /
            jñānenecchāprāgabhāvaḥ sākṣānnivartyata iti vadantaṃ prati mithyātve satītyuktam /
            ajñānanivṛttidvārā jñānanivartyabandhe 'tivyāptinirāsāya sākṣāditi /
            anādyupādānatve sati mithyātvaṃ vā lakṣaṇam /
            brahmanirāsārthaṃ mithyātvamiti /
            mṛdādinirāsārthamanādīti /
            avidyātmanoḥ saṃbandhanirāsārthamupādānatve satīti /
            saṃprati adhyāsaṃ draḍhayitumabhilapati--<span class="bold">āhamidaṃ mamedamiti /</span>
            ādhyātmikakāryādhyāseṣvahamiti prathamo 'dhyāsaḥ /
            
            <p>
               na cādhiṣṭhānāropyāṃśadvayānupalambhāt nāyasadhyāsa iti vācyam, ayo dahatītivadahamupalabha
               iti dṛgdṛśyāṃśayorupalambhāt /<br />
               idaṃ padena bhogyaḥ saṃghāta ucyate /<br />
               atrāhamidamityanena manupyo 'hamiti tādātmyādhyāso darśitaḥ /<br />
               mamedaṃ śarīramiti saṃsargādhyāsaḥ //
               </p>
         </p>
         
         
         <p>nanu dehātmanostādātmyameva saṃsarga iti tayoḥ ko bheda iti cet /
            satyam /
            sattaikye sati mitho bhedastādātmyam /
            tatra manuṣyo 'hamityaikyāṃśabhānaṃ mamedamiti bhedāṃśarūpasaṃsargabhānamiti bhedaḥ
            /
            evaṃ sāmagrīsattvādanubhavasattvādadhyāso 'stītyato brahmātmaikye virodhābhāvena viṣayaprayojanayoḥ
            sattvāt śāstramārambhaṇīyamiti siddhāntabhāṣyatātparyam /
            evañca sūtreṇārthātsūcite viṣayaprayojane pratipādya taddhetumadhyāsaṃ lakṣaṇasaṃbhāvanāpramāṇaiḥ
            sādhayituṃ lakṣaṇaṃ pṛcchati--<span class="bold">āheti /</span>
            kiṃlakṣaṇako 'dhyāsa ityāha /
            pūrvavādītyarthaḥ /
            asya śāstrasya tattvanirṇayapradhānatvena vādakathātvadyotanārthaṃ āheti paroktiḥ
            /
            'āha'ityādi 'kathaṃ punaḥpratyagātmani'ityataḥ prāgadhyāsalakṣaṇaparaṃ bhāṣyam /
            tadārabhya saṃbhāvanāparam /
            'tametamavidyākhyam'ityārabhya 'sarvalokapratyakṣaḥ'ityantaṃ pramāṇaparamiti vibhāgaḥ
            /
            lakṣaṇamāha--<span class="bold">ucyate-smṛtirūpa iti /</span>
            adhyāsa ityanuṣaṅgaḥ /
            atra paratrāvabhāsa ityeva lakṣaṇam, śiṣṭaṃ padadvayaṃ tadupapādanārtham /
            tathāhi avabhāsyata ityavabhāso rajatādyarthaḥ tasyāyogyamadhikaraṇaṃ paratrapadārthaḥ
            /
            adhikaraṇasyāyogyatvaṃ āropyātyantābhāvatvaṃ tadvatvaṃ vā /
            tathā caikāvacchedena svasaṃsṛjyamāne svātyantābhāvavati avabhāsyatvamadhyastatvamityarthaḥ
            /
            idaṃ ca sādyanādyadhyāsasādhāraṇaṃ lakṣaṇam /
            saṃyoge 'tivyāptinirāsāyaikāvacchedeneti /
            saṃyogasya svasaṃsṛjyamāne vṛkṣe svātyantābhāvavatyavabhāsyatve 'pi svātyantābhāvayormūlāgrāvacchedakabhedānnātivyāptiḥ
            /
            pūrvaṃ svābhāvavati bhūtale paścādānīto ghaṭo bhātīti ghaṭe 'tivyāptinirāsāya svasaṃsṛjyamāna
            iti padam, tena svābhāvakāle pratiyogisaṃsargasya vidyamānatocyate iti nātivyāptiḥ
            /
            bhūtvāvacchedenāvabhāsyagandhe 'tivyāptivāraṇāya svātyantābhāvavatīti padam /
            śuktāvidantvāvacchedena rajatasaṃsargakāle 'tyantābhāvo 'stīti nāvyāptiḥ /
            nanvasya lakṣaṇasyāsaṃbhavaḥ, śuktau rajatasya sāmagryabhāvena saṃsargāsatvāt /
            na ca smaryamāṇasatyarajatasyaiva paratra śuktāvavabhāsyatvenādhyastatvoktiriti vācyam,
            anyathākhyātiprasaṅgādityata āha<span class="bold">-smṛtirūpa iti /</span>
            smaryate iti smṛtiḥ satyarajatādiḥ tasya rūpamiva rūpamasyeti smṛtirūpaḥ /
            smaryamāṇasadṛśa ityarthaḥ /
            sādṛśoktyā smaryamāṇādāropyasya bhedāt, nānyathākhyātirityuktaṃ bhavati /
            sādṛśamupapādayati-<span class="bold">pūrvadṛṣṭeti /</span>
            dṛṣṭaṃ darśanaṃ, saṃskāradvārā pūrvadarśanādavabhāsyata iti pūrvadṛṣaṭāvabhāsaḥ /
            tena saṃskārajanyajñānaviṣayatvaṃ smaryamāṇāropyayoḥ sādṛśyamuktaṃ bhavati, smṛtyāropayoḥ
            saṃskārajanyatvāt /
            na ca saṃskārajanyatvādāropasya smṛtitvāpattiriti vācyam, doṣasaṃprayogajanyatvasyāpi
            vivakṣitatvena saṃskāramātrajanyatvābhāvāt /
            atra saṃyogaśabdena adhiṣṭhānasāmānyajñānamucyate, ahaṅkārādhyāse indriyasaṃprayogālābhāt
            /
            evaṃ ca doṣasaṃprayogasaṃskārabalācchuktyādau rajatamutapannamastīti paratrāvabhāsyatvalakṣamamupapannamiti
            smṛtirūpapūrvadṛṣṭapadābhyāmupapādim /
            anye tu tābhyāṃ doṣāditrayajanyatvaṃ kāryādhyāsalakṣaṇamuktamityāhuḥ /
            apare tu smṛtirūpaḥ smaryamāṇasadṛśaḥ, sādṛsyaṃ ca pramāmājanyajñānaviṣayatvaṃ smṛtyāropayoḥ
            pramāṇājanyatvāt /
            pūrvadṛṣṭapadatajjātīyaparaṃ, abhinavarajatādehe pūrvadṛṣṭatvābhāvāt /
            tathā ca pramāṇājanyajñānaviṣayatve sati pūrvadṛṣṭajātīyatvaṃ prātītikādhyāsalakṣaṇaṃ
            tābhyāmuktam /
            paratrāvabhāsaśabdābhyāmadhyāsamātralakṣaṇaṃ vyākhyātameva /
            tatra smaryamāṇagaṅgādau abhinavaghaṭe cātivyāptinirāsāya pramāṇetyādi padadvayamityāhuḥ
            /
            tatrārthādhyāse smaryamāṇasadṛśaḥ paratra pūrvadarśanādavabhāsyata iti yojanā /
            jñānādhyāse tu smṛtisadṛśaḥ paratra pūrvadarśanādavabhāsa iti vākyaṃ yojanīyamiti
            saṃkṣepaḥ /
            nanu adhyāse vādivipratipatteḥ kathamuktalakṣaṇasiddhirityāśaṅkyādhiṣṭhānāropyasvarūpavivāde
            'pi paratra parāvabhāsa iti lakṣaṇe saṃvādyuktibhiḥ satyādhiṣṭhāne mithyārthāvabhāsasiddheḥ
            sarvatantrasiddhānta idaṃ lakṣaṇamiti matvā anyathātmakhyātivādinormatamāha-<span class="bold">taṃ keciditi /</span>
            kecidanyathākhyātivādino 'nyatra śuktyādāvanyadharmasya svāvayavadharmasya deśāntarastharūpyāderadhyāsa
            iti vadanti /
            ātmakhyātivādinastu bāhyaśuktyādau buddhirūpātmano dharmasya rajatasyādhyāsaḥ, āntarasya
            rajatasya bahirvadavabhāsa iti vadantītyarthaḥ /
            akhyātimatamāha-<span class="bold">keciditi /</span>
            yatra yasyādhyāso lokasiddhastayorarthayostaddhiyośca bhedāgrahe sati tanmūlo bhramaḥ,
            idaṃ rūpyamiti viśiṣṭavyavahāra iti vadantītyarthaḥ /
            tairapi viśiṣṭavyavahārānyathānupapattyā viśiṣṭabhrānteḥ svīkāryatvāt, paratra parāvabhāsasaṃmatiriti
            bhāvaḥ /
            śūnyamatamāha-<span class="bold">anye tviti /</span>
            tasyaivādhiṣṭhānasya śuktyāderviparītadharmatvakalpanāṃ viparīto viruddho dharmo yasya
            tadbhāvastasya rajatāderatyantāsataḥ kalpanāmācakṣata ityarthaḥ /
            eteṣu mateṣu paratra parāvabhāsatvalakṣaṇasaṃvādamāha<span class="bold">-sarvathāpi tviti /</span>
            anyathākhyātitvādiprakāravivāde 'pyadhyāsaḥ paratra parāvabhāsatvalakṣaṇaṃ na jahātītyarthaḥ
            /
            śuktāvaparokṣasya rajatasya deśāntare buddhau vā sattvāyogāt śūnyatve pratyakṣatvāyogāt,
            śuktau satte bādhāyogāt mithyātvameveti bhāvaḥ /
            āropyamithyātve na yuktyapekṣā, tasyānubhavasiddhatvādityāha-<span class="bold">tathā ceti /</span>
            bādhānantarakālīno 'yamanubhavaḥ, tatpūrvaṃ /</p>
         
         
         <p>śuktikātvajñānāyogāt, rajatasya bādhāpratyakṣasiddhaṃ mithyātvaṃ vacchabdenocyate
            /
            ātmani nirūpādhike 'haṅkārādhyāse dṛṣṭāntamuktvā brahmajīvāvāntarabhedasyāvidyādyupādhikasyādhyāse
            dṛṣṭāntamāha-<span class="bold">eka iti /</span>
            dvitīyacandrasahitavadeka evāṅgulyā dvidhā bhātītyarthaḥ /
            lakṣaṇaprakaraṇopasaṃhārārtha iti śabdaḥ /
            bhavatvadhyāsaḥ śuktyādau, ātmani tu na saṃbhavatītyākṣipati-<span class="bold">kathaṃ punariti /</span>
            yatrāparokṣādhyāsādhiṣṭhānatvaṃ tatrendriyasaṃyuktatvaṃ viṣayatvaṃ ceti vyāptiḥ śuktyādau
            dṛṣṭā /
            tatra vyāpakābhāvādātmano 'dhiṣṭhānatvaṃ na saṃbhavatītyabhipretyāha-<span class="bold">pratyagātmanīti /</span>
            pratīci pūrṇa indriyāgrāhye viṣayasyāhaṅkārādestaddharmāṇāṃ cādhyāsaḥ kathamityarthaḥ
            /
            uktavyāptimāha-<span class="bold">sarvo hīti /</span>
            purovasthitatvamindriyasaṃyuktatvam /
            nanyātmano 'pyadhiṣṭhānatvārthaṃ viṣayatvādikamastvityata āha-<span class="bold">yuṣmaditi /</span>
            idaṃpratyayānarhasya pratyagātmano 'na cakṣuṣā gṛhyate'ityādi śrutimanusṛtya tvamaviṣayatvaṃ
            bravīṣi /
            saṃpratyāsalobhena viṣayatvāṅgīkāre śrutisiddhāntayorbādhaḥ syādityarthaḥ /
            ātmanyadhyāsasaṃbhāvanāṃ pratijānīte-<span class="bold">ucyata iti /</span>
            adhiṣṭhānāropyayorekasmin jñāne bhāsamānatvamātramadhyāsavyāpakaṃ, tacca bhānaprayuktasaṃśayanivṛttyādiphalabhāktvaṃ,
            tadeva bhānabhinnatvaghaṭitaṃ viṣayatvaṃ, tanna vyāpakaṃ, gauravāditi matvāha-<span class="bold">na tāvaditi /</span>
            ayamātmā niyamenāviṣayo na bhavati /
            tatra hetumāha-<span class="bold">asmaditi /</span></p>
         
         
         <p>
            asmapratyayo 'hamityadhyāsastatra bhāsamānatvādityarthaḥ /<br />
            asmadarthacidātmā pratibimbitatyena yatra pratīyate so 'smatpratyayo 'haṅkārastatra
            bhāsamānatvāditi vārthaḥ /<br />
            na cādhyāse sati bhāsamānatvaṃ tasminsati sa iti parasparāśraya iti vācyam, anāditvāt,
            pūrvābhyāse bhāsamānātmana uttarādhyāsādhiṣṭhānatvasaṃbhavāt //
            </p>
         
         
         <p>nanvahamityahaṅkāraviṣayakabhānarūpasyātmano bhānamānatvaṃ kathaṃ, tadviṣayatvaṃ vinā
            tatphalabhāktvāyogādityata āha-<span class="bold">aparokṣatvācceti /</span>
            caśabdaḥ śaṅkānirāsārthaḥ /
            svaprakāśatvādityarthaḥ /
            svaprakāśatvaṃ sādhayati-<span class="bold">pratyagiti /</span>
            ābālapaṇḍitamātmanaḥ saṃśayādiśūnyatvena prasidhdeḥ svaprakāśatvamityarthaḥ /
            ataḥ svaprakāśatvena bhāsamānatvādātmano 'dhyāsādhiṣṭhānatvaṃ saṃbhavatīti bhāvaḥ
            /
            yaduktamaparokṣādhyāsādhiṣṭhānatvasyendriyasaṃyuktatayā grāhyatvaṃ vyāpakamiti tatrāha-<span class="bold">na cāyamiti /</span>
            tatra hetumāha-<span class="bold">apratyakṣe 'pīti /</span>
            indriyagrāhye 'pītyarthaḥ /
            bālā avivekinaḥ talamindranīlakaṭāhakalpaṃ nabho malinaṃ pitamityevamaparokṣamadhyasyanti,
            tatrendriyagrāhyatvaṃ nāstīti vyabhicārānna vyāptiḥ /
            etenātmānāmānātmanoḥ sādṛśyābhāvānnādhyāsa ityapāstam, nīlanabhasostadabhāve 'pyadhyāsadarśanāt
            /
            siddhānte ālokākāracākṣuṣavṛttyabhivyaktasākṣivedyatvaṃ nabhasi iti jñeyam /
            saṃbhāvanāṃ nigamayati-<span class="bold">evamiti /</span>
            nanu brahmajñānanāśyatvena sūtritāmavidyāṃ hitvā adhyāsaḥ kimiti varṇyata ityata āha-<span class="bold">tametamiti /</span>
            ākṣiptaṃ samāhitamuktalakṣaṇalakṣitamadhyāsamavidyākāryatvādavidyeti manyanta ityarthaḥ
            /
            vidyānivartyatvāccāsyāvidyātvamityāha-<span class="bold">tadvivekeneti /</span>
            adhyastaniṣedhenādhiṣṭhānasvarūpanirdhāraṇaṃ vidyāmadhyāsanivartikāmāhurityarthaḥ
            /
            tathāpi kāraṇāvidyāṃ tyaktvā kāryāvidyā kimiti varṇyate tatrāha-<span class="bold">tatreti /</span>
            tasminnadhyāse uktanyāyenāvidyātmake satītyarthaḥ /
            mūlāvidyayāḥ saṣuptāvanarthatvādarśanāt kāryātmanā tasyā anarthatvajñāpanārthaṃ tadvarṇanamiti
            bhāvaḥ /
            adhyastakṛtaguṇadoṣābhyāmadhiṣṭhānaṃ na lipyata ityakṣarārthaḥ /
            evamadhyāsasya lakṣaṇasaṃbhāvane uktvā pramāṇamāha-<span class="bold">tametamiti /</span>
            taṃ varṇitamevaṃ sākṣipratyakṣasidhyaṃ puraskṛtya hetuṃ kṛtvā laukikaḥ karmaśāstrīyo
            mokṣaśāstrīyaśceti trividho vyavahāraḥ pravartata ityarthaḥ /
            tatravidhiniṣedhaparāṇi karmaśāstrāṇyṛgvedādīni, vidhiniṣedhaśūnyapratyagbrahyaparāṇi
            mokṣaśāstrāṇi vedāntavākyānīti vibhāgaḥ /
            evaṃ vyavahārahetutvenādhyāse pratyakṣasiddhe 'pi pramāṇāntaraṃ pṛcchati--<span class="bold">kathaṃ punariti /</span>
            avidyāvānahamityadhyāsavānātmā pramātā sa viṣaya āśrayo yeṣāṃ tāni avidyāvadviṣayāṇīti
            vigrahaḥ /
            tattatprameyavyavahārahetubhūtāyāḥ pramāyā adhyāsātmakapramātrāśritatvāt pramāṇānāmavidyāvadviṣayatvaṃ
            yadyapi pratyakṣaṃ tathāpi punarapi kathaṃ kenapramāṇenāvidyāvadviṣayatvamiti yojanā
            /
            yadvāvidvāvatadviṣayāṇi kathaṃ pramāṇāni syuḥ, āśrayadoṣādaprāmāṇyāpatterityākṣepaḥ
            /
            tatra pramāṇapraśne vyavahārārthāpattiṃ, talliṅgānumānaṃ cāha-<span class="bold">ucyate</span>ityādinā<span class="bold">tasmāt</span>ityantena /
            devadattakartṛko vyavahāraḥ, tadīyadehādiṣvahaṃmamādhyāsamūlaḥ tadanvayavyatirekānusāritvāt
            yaditthaṃ tattathā, yathā mṛnmūlo ghaṭa iti prayogaḥ /
            tatra vyatirekaṃ darśayati-<span class="bold">deheti /</span>
            devadattasya suṣuptāvadhyāsābhāve vyavahārābhāvo dṛṣṭaḥ, cāgratsvapnayoradhyāse sati
            vyavahāra ityanvayaḥ sphuṭatvānnoktaḥ /
            anena liṅgena kāraṇatayādhyāsaḥ sidhyati vyavahārarūpakāryānupapatyā veti bhāvaḥ /
            nanu manuṣyatvādijātimati dehe 'hamityābhimānamātrādvyavahāraḥ sidhyatu kimindriyādiṣu
            mamābhimānenetyāśaṅkyāha-<span class="bold">nahīti /</span>
            indriyapadaṃ liṅgāderapyupalakṣaṇaṃ, pratyakṣādītyādipadaprayogāt /
            tathā ca pratyakṣaliṅgādiprayukto yo vyavahāro draṣṭā anumātā śrotāhamityādirūpaḥ
            sa indriyādīni mamatāspadānyagṛhītvā na saṃbhavatītyarthaḥ /
            yadvā tāni mamatvenānupādāyayo vyavahāraḥ sa neti yojanā /
            pūrvatrānupādānāsaṃbhavakriyayoreko vyavahāraḥ kartā iti ktvāpratyayaḥ sādhuḥ /
            uttaratrānupādānavyavahārayorekātmakartṛkatvāt, tatsādhutvamiti bhedaḥ /
            indriyādiṣu mametyadhyāsabhāve 'ndhāderiva draṣṭṛtvādivyavahāro na syāditi bhāvaḥ
            /
            indriyādhyāsenaiva vyavahārādalaṃ dehādhyāsenetyata āha-<span class="bold">na ceti /</span>
            indriyāṇāmadhiṣṭhānaṃ āśrayaḥ /
            śarīramityarthaḥ /
            nanvastvātmanā saṃyuktaṃ śarīraṃ teṣāmāśrayaḥ kimadhyāsenetyatrāha-<span class="bold">na cānadhyastātmabhāveneti /</span>
            anadhyasta ātmabhāvaḥ ātmatādātmyaṃ yasmin tanetyarthaḥ /
            'asaṅgo hi'iti śruteḥ, ādhyāsika eva dehātmanoḥ saṃbandho na saṃyogādiriti bhāvaḥ
            /
            nanvātmano dehādibhirādhyāsikasaṃbandho 'pi māstu, svataścetanatayā pramātṛtvopapatteḥ
            /
            na ca suṣuptau pramātṛtvāpattiḥ karaṇoparamāditi tatrāha-<span class="bold">na caitasminniti /</span>
            pramāśrayatvaṃ hi pramātṛtvam /
            pramā yadi nityacinmātraṃ tarhyāśrayatvāyogaḥ karaṇavaiyarthyaṃ ca /
            yadi vṛttimātraṃ, jagadāndhyaprasaṅgaḥ, vṛtterjaḍatvāt /
            ato vṛttīdvo bodhaḥ pramā, tadāśrayatvamasaṅgasyātmano vṛttimanmanastādātmyādhyāsaṃ
            vinā na saṃbhavatīti bhāvaḥ /
            dehādhyāse, taddharmādhyāse cāsatītyakṣarārthaḥ /
            tarhyātmanaḥ pramātṛtvaṃ māstu iti vadantaṃ pratyāha<span class="bold">-na ceti /</span>
            tasmādātmanaḥ pramātṛtvādivyavahārārthamadhyāso 'ṅgīkartavya ityanumānārthāpattyoḥ
            phalamupasaṃharati-<span class="bold">tasmāditi /</span>
            pramāṇasattvādityarthaḥ /
            yadvā pramāṇapraśnaṃ samādhāyākṣepaṃ pariharati-<span class="bold">tasmāditi /</span>
            ahamityadhyāsasya pramātrantargatatvenādoṣatvāt, avidyāvadāśrayāṇyapi pramāṇānyeveti
            yojanā /
            sati pramātari paścādbhavan doṣa ityucyate, yathā kācādiḥ /
            avidyā tu pramātrantargatatvānna doṣaḥ, yena pratyakṣādīnāmaprāmāṇyaṃ bhavediti bhāvaḥ
            /
            nanu yaduktamanvayavyatirekābhyāṃ vyavahāro 'dhyāsakārya iti, tadayuktaṃ viduṣāmadhyāsābhāve
            'pi vyavahāradṛṣṭerityata āha-<span class="bold">paśvādibhiśceti /</span>
            caśabdaḥ śaṅkānirāsārthaḥ, kiṃ vidvattvaṃ brahmāsmīti sākṣātkāraḥ uta yauktikamātmānātmabhedajñānam
            /
            ādye bādhitādhyāsānuvṛttyā vyavahāra ithi samanvayasūtre vakṣyate /
            dvitīye parokṣajñānasyāparokṣabhrāntyanivartakatvāt, vivekināmapi vyavahārakāle paśvādibhiraviśeṣāt
            adhyāsavattvena tulyatvādvyavahāro 'dhyāsakārya iti yuktamityarthaḥ /
            atrāyaṃ prayogaḥ-vivekino 'dhyāsavantaḥ vyavahāravattvāt, paśvādivaditi /
            tatra saṃgrahavākyaṃ vyākurvan dṛṣṭānte hetuṃ sphuṭayati-<span class="bold">yathāhīti /</span>
            vijñānasyānukūlatvaṃ pratikūlatvaṃ ceṣṭāniṣṭasādhanagocaratvaṃ, tadevodāharati-<span class="bold">yatheti /</span>
            ayaṃ daṇḍo madaniṣṭasādhanaṃ, daṇḍatvāt, anubhūtadaṇḍavat, idaṃ tṛṇaṃ iṣṭasādhanaṃ,
            anubhūtatṛṇavadityanumāya vyavahārantītyarthaḥ /
            adhunā hetoḥ pakṣadharmatāmāha-<span class="bold">evamiti /</span>
            vyutpannacittā apītyanvayaḥ /
            vivekino 'pītyarthaḥ /
            phalitamāha-<span class="bold">ata iti /</span>
            anubhavabalādityartaḥ /
            <span class="bold">samāna iti /</span><br />
            adhyāsakāryatvena<span class="bold">tulya</span>ityarthaḥ /
            <span class="bold">nanva</span>smākaṃ pravṛttiradhyāsāditi na paśvādayo bruvanti, nāpi pareṣāmetatpratyatraṃ ataḥ
            sādhyavikalo dṛṣṭānta iti netyāha-<span class="bold">paśvādīnāṃ ceti /</span>
            teṣāmātmānātmanorjñānamātramasti na vivekaḥ, upadeśābhāvāt /
            ataḥ sāmagrīsattvādadhyāsasteṣāṃ prasiddha ityarthaḥ /
            nigamayati-<span class="bold">tatsāmānyeti /</span>
            taiḥ paścādibhiḥ sāmānyaṃ vyavahāravattvaṃ tasya darśanādvivekināmapyayaṃ vyavahāraḥ
            samāna iti niścīyata iti saṃbandhaḥ /
            samānatvaṃ vyavahārasyādhyāsakāryatvenetyuktaṃ purastāt /
            tatroktānvayavyatirekau smārayati-<span class="bold">tatkā iti /</span>
            tasyādhyāsasya kāla eva kālo yasya sa tatkālaḥ /
            yadvā adhyāsastadā vyavahāraḥ, tadabhāve suṣuptau tadabhāva ityuktānvayādimāniti yāvat
            /
            ato vyavahāraliṅgādvivekināmapi dehādiṣvahaṃmamābhimāno 'stītyanavadyam /
            nanu laukikavyavahārasyādhyāsikatveṣa'pi jyotiṣṭomādivyavahārasya nādhyāsajanyatvaṃ,
            tasya dehātiriktātmajñānapūrvakatvādityāśaṅkya hetumaṅgīkaroti-<span class="bold">śāstrīye tviti /</span>
            tarhi kathaṃ vaidikakarmaṇo 'dhyāsajanyatvasiddhirityāśaṅkya kiṃ tatra dehānyātmadhīmātramapekṣitamuta,
            ātmatattvajñānaṃ, ādye tasyādhyāsābādhakatvāttatsiddhirityāha-<span class="bold">tathāpīti /</span>
            na dvitīya ityāha-<span class="bold">na vedānteti /</span>
            kṣutpipāsādigrasto jātiviśeṣavānahaṃ saṃsārīti jñānaṃ karmaṇyapekṣitaṃ na tadviparītātmatattvajñānaṃ,
            anupayogāt pravṛttibādhāccetyarthaḥ /
            śāstrīyakarmaṇo 'dhyāsajanyatvaṃ nigamayati-<span class="bold">prākveti /</span>
            adhyāse āgamaṃ pramāṇayati-<span class="bold">yathā hīti /</span>
            yathā pratyakṣānumānārthāpattayo 'dhyāse pramāṇaṃ tathāgamo 'pītyarthaḥ /
            'brāhmaṇo yajeta''na ha vai snātvā bhikṣeta''aṣṭavarṣaṃ brāhyaṇamupanayīta' 'kṛṣṇakeśo
            'gnīnādadhīta'ityāgamo brāhmaṇādipadairadhikāriṇaṃ varṇadyabhimāninamanuvadan adhyāsaṃ
            gamayatīti bhāvaḥ /
            evamadhyāse pramāṇasiddhe 'pi kasya kutrādhyāsa iti jijñāsāyāṃ tamudāhartuṃ lakṣaṇaṃ
            smārayati-<span class="bold">adhyaso nāmeti /</span>
            udāharati-<span class="bold">tadyatheti /</span>
            tallakṣaṇaṃ yathā spaṣṭaṃ bhavati tathodāhriyata ityarthaḥ /
            svadehādbhedena pratyakṣāḥ putrādayo bāhyāḥ taddharmānsākalyādīndehaviśiṣṭātmanyadhyasyati,
            taddharmajñānāt svasmiṃstattulyadharmānadhyasyatītyarthaḥ /
            bhedāparokṣajñāne taddharmādhyāsāyogāt, anyathākhyātyanaṅgīkārācceti draṣṭavyam /
            dehendriyadharmānmanoviśiṣṭātmanyadhyasyatītyāha-<span class="bold">tatheti /</span>
            kṛśatvādidharmavato dehāderātmani tādātmyena kalpitatvāttaddharmāḥ sākṣādātmanyadhyastā
            iti mantavyam /
            ajñātapratyagrūpe sākṣīṇi manodharmādhyāsamāha-<span class="bold">tathāntaḥkaraṇeti /</span>
            dharmādhyāsamuktvā tadvadeva dharmyadhyāsamāha-<span class="bold">evamiti /</span>
            antaḥkaraṇaṃ sākṣiṇyabhedenādhyasya taddharmān kāmādīn adhyasyatīti</p>
         
         
         <p>mantavyam /
            svapracārā manovṛttayaḥ /
            prati-prātilomyenāsajjaṅaduḥkhātmākāhaṅkārādivilakṣaṇatayā saccitsukhātmakatvenāñcati
            prakāśata iti pratyak /
            evamātmanyanātmataddharmādhyāsamudāhṛtyānātmanyātmano 'pi saṃsṛṣṭatvenādhyāsamāha-<span class="bold">tañceti /</span>
            ahamityadhyāse cidātmano bhānaṃ vācyaṃ, anyathā jagadāndhyāpatteḥ /
            na cānadhyastasyādhyāse bhānamasti /
            tasmādrajatādāvidama ivātmanaḥ saṃsargādhyāsa eṣṭavyaḥ /
            <span class="bold">tadviparyayeṇepi /</span>
            tasyādhyāstasya jaḍasya viparyayodhiṣṭhānatvaṃ, caitanyaṃ ca tadātmanā sthitamiti
            yāvat /
            tatrājñāne kevalātmanā saṃsargaḥ, manasyajñānopahitasya dehādau manaupahitasyeti viśeṣaḥ
            /
            evamātmani buddhyādyadhyāsāt kartṛtvādilābhaḥ, buddhyādau cātmādhyasāccaitanyalābha
            iti bhāvaḥ /
            varṇitādhyāsamupasaṃharati-<span class="bold">evamayamiti /</span>
            anādyavidyātmakatayā kāryādhyāsasyānāditvamadhyāsāt saṃskārastato 'dhyāsa iti /
            pravāhato naisargigatvaṃ /
            evamupādānaṃ nimittaṃ coktaṃ bhavati /
            jñānaṃ vinā dhvaṃsābhāvādānantyam /
            taduktaṃ bhagavadgītāsu-'na rūpamasyeha tathopalabhyate nānto na cādirna ca saṃpratiṣṭhā'iti
            /
            hetumuktā svarūpamāha-<span class="bold">mithyeti /</span>
            mithyā māyā tayā pratīyata iti pratyayaḥ kāryaprapañcaḥ tatpratītiścetyevaṃsvarūpa
            ityarthaḥ /
            tasya kāryamāha-<span class="bold">kartṛtveti /</span>
            pramāṇaṃ nigamayati-<span class="bold">sarveti /</span>
            sākṣipratyakṣamevādhyāsadharmigrāhakaṃ mānaṃ, anumānādikaṃ tu saṃbhāvānārthamityabhipretya
            pratyakṣopasaṃhāraḥ kṛtaḥ /
            evamadhyāsaṃ varṇayitvā tatsādhye viṣayaprayojane darśayati-<span class="bold">asyeti /</span>
            kartṛtvādyanarthahetoradhyāsasya samūlasyātyantikanāśo mokṣaḥ sa kenetyata āha-<span class="bold">ātmeti /</span>
            brahmātmaikyasākṣātkārasya pratipattiḥ śravaṇādibhirapratibandhena lābhastasyā ityarthaḥ
            /
            vidyāyāṃ kāraṇamāha-<span class="bold">sarva iti /</span>
            ārabhyante adhītya vicāryante ityarthaḥ /
            vicāritavedāntānāṃ brahmātmaikyaṃ viṣayaḥ, mokṣaḥ phalamityuktaṃ bhavati /
            arthāttadvicārātmakaśāstrasyāpi te eva viṣayaprayojane iti jñeyam /
            nanu vedānteṣu prāṇādyupāstīnāṃ bhānādātmaikyameva teṣāmartha iti kathamityata āha-<span class="bold">yathā ceti /</span></p>
         
         
         <p>
            śarīrameva śārīrakaṃ, kutsitatvāt, tannivāsī śārīrako jīvastasya brahmatvavicāro mīmāṃsā
            tasyāmityarthaḥ /<br />
            upāstīnāṃ citaikāgryadvārātmaikyajñānārthatvāttadvākyānāmapi mahātātparyamaikye iti
            vakṣyate /<br />
            evamadhyāsoktyā brahmātmaikye virodhābhāvena viṣayaprayojanavatvācchāstramārambhaṇīyamiti
            darśim* // //
            </p>
         
         
         <p>iti prathamavarṇakam* ////</p>
         
         
         <p>vicārasya sākṣādviṣayā vedāntāḥ;teṣāṃ gatārthatvāgatārthatvābhyāmārambhasaṃdehe kṛtsnasya
            vedasya vidhiparatvāt, vidheśca 'adhāto brahmajijñāsā'ityādinā pūrvatantreṇa vicāritatvāt,
            avagatārthā eva vedāntā ityavyavahitaviṣayābhāvānnārambha iti prāpte brūte-<span class="bold">vedānteti /</span></p>
         
         
         <p>
            vedāntaviṣayakapūjitavicārātmakaśāstrasya vyākhyātumiṣṭasya sūtrasaṃdarbhasyedaṃ prathamasūtramityarthaḥ
            /<br />
            yadi vidhireva vedārthaḥ syāttadā sarvajño bādarāyaṇo brahmajijñāsāṃ na brūyāt, brahmaṇi
            mānābhāvāt /<br />
            ato brahmaṇo jijñāsyatvoktyā kenāpi tantreṇānavagatabrahmaparavedāntavicāra ārambhaṇīya
            iti sūtrakṛddarśayati /<br />
            tacca 'vyācikhyāsitasya'iti padena bhāṣyakāro babhāṣe* // //
            </p>
         
         
         <p>iti dvitīyavarṇakam* // //</p>
         
         
         <p>evaṃ varṇakadvayena vedāntavicārasya kartavyatāyāṃ viṣayaprayojanavattvamagatārthatvaṃ
            ceti hetudvayaṃ sūtrasyārthikārthaṃ vyākhyāyākṣaravyākhyāmārabhamāṇaḥ punarapyadhikāribhāvābhābhyāṃ
            śāstrārambhasaṃdehe sati athaśabdasyānantaryārthakatvoktyā adhikāriṇaṃ sādhayati-<span class="bold">tatrāthaśabda iti /</span>
            sūtra ityarthaḥ /</p>
         
         
         <p>'maṅgalānantarārambhapraśnakārtsnyeṣvatho atha'ityathaśabdasya yahavorthāḥ santi /
            tatra 'atha yogānuśāsanam'ityatra, sūtre yathā athaśabda ārambhārthakaḥ yogaśāstramārabhyata
            iti</p>
         
         
         <p>tadvadatra kiṃ na syādityata āha-<span class="bold">nādhikārārtha iti /</span>
            ayamāśayaḥ-kiṃ jijñāsāpadaṃ jñānecchāparamuta vicāralakṣakam?ādye 'thaśabdasyārambhārthatve
            brahmajñānecchārabhyata iti sūtrārthaḥ syāt sa cāsaṃgataḥ, tasyā anārabhyatvāt /
            nahi pratyathikaraṇaṃ icchā kriyate kintu tayā vicāraḥ /
            na dvitīyaḥ, kartavyapadādhyāhāraṃ vinā vicāralakṣakatvāyogāt, adhyāhṛte ca tenaivārambhokterathaśabdavaiyarthyāt
            /
            kintvadhikārisiddhyarthamānāntaryārthataiva yukteti adhunā saṃbhāvitamarthāntaraṃ
            dūṣayati-<span class="bold">maṅgalasyeti /</span>
            vākyārtho vicārakartavyatā na hi tatra maṅgalasya kartṛtvādinānvayo 'stītyarthaḥ /
            nanu sūtrakṛtā śāstrādau maṅgalaṃ kāryamityathaśabdaḥ pratyukta iti cet satyaṃ, na
            tasyārtho maṅgalaṃ kintu ca tacchravaṇamuccāraṇaṃ ca maṅgalakṛtyaṃ karoti /
            tadarthastvānantaryamevetyaha-<span class="bold">arthānatareti /</span></p>
         
         
         <p>
            arthāntaramānantaryam /<br />
            śrutyā śravaṇena śaṅkhavīṇādinādaśravaṇavadoṅkārāthaśabdayoḥ śravaṇaṃ maṅgalaphalakam
            /<br />
            'oṅkāścāthaśabdaśca dvāvetau brahmaṇaḥ purā /<br />
            kaṇṭhaṃ bhittvā viniryātau tasmānmāṅgalikāvimau //
            </p>
         
         
         <p>'iti smaraṇāditi bhāvaḥ /
            nanu prapañco mithyeti prakṛte sati, atha mataṃ prapañcaḥ satya ityatra pūrvaprakṛtārthāduttarārthasyārthāstaratvārtho
            'thaśabdo dṛṣṭaḥ, tathātra kiṃ na syādityata āha-<span class="bold">pūrveti /</span>
            phalataḥ phalasyetyarthaḥ /
            brahmajijñāsāyāḥ pūrvaṃ arthaviśeṣaḥ prakṛto nāsti yasmāttasyā arthāntaratvamathaśabdenocyeta
            /
            yataḥ kutaścitadardhāntaratvaṃ sūtrakṛtā na vaktavyaṃ, phalābhāvāt /
            yadi phalasya jijñāsāpadoktakartavyavicārasya hetutvena yatpūrvaṃ prakṛtaṃ tadapekṣāstītyapekṣābalātprakṛtahetumākṣipya
            tator'thāntaratvamucyate, tadārthāntaratvamānantarye 'ntarbhavati hetuphalabhāvajñānāyānantaryasyāvaśyaṃ
            vācyatvāt /
            tasmādidamarthāntaramityukte tasya hetutvāpratīteḥ /
            tasmādidamanantaramityukte bhavatyeva hetutvapratītiḥ /
            na cāśvādanantaro gaurityatra hetutvabhānāpattiriti vācyaṃ, tayordeśataḥ kālato vā
            vyavadhānenānantaryasyāmukhyatvāt /
            ataḥ sāmagrīphalayoreva mukhyamānantaryaṃ, avyavadhānāt /
            tasminnukte satyarthāntaratvaṃ na vācyaṃ jñānatvādvaiphalyācceti bhāvaḥ /
            phalasya vicārasya pūrvaprakṛtahetvapekṣāyā balādyadarthāntaratvaṃ tasyānantāryabhedāt
            na pṛthagathaśabdārthatvamityadhyāhṛtya bhāṣyaṃ yojanīyam /
            yadvā pūrvaprakṛter'the 'pekṣā yasyā arthāntaratāyāstasyāḥ phalaṃ jñānaṃ taddvārānantaryāvyatirekāttajjñāne
            tasyāḥ jñānatonatarbhāvānnāthaśabdārthatetyarthaḥ /
            nanvānantaryārthakatve 'pyānantaryasyāvadhiḥ ka ityāśaṅkyāha-<span class="bold">sati ceti /</span>
            yanniyamena pūrvavṛttaṃ pūrvabhāvi asādhāraṇakāraṇaṃ puṣkalākāraṇamiti yāvat, tadevāvadhiriti
            vaktavyamityarthaḥ /
            nanvastu dharmavicāra iva brahmavicāre 'pi vedādhyayanaṃ puṣkalakāraṇamityāha-<span class="bold">svādhyāyeti /</span>
            samānaṃ brahmavicāre sādhāraṇakāraṇaṃ na puṣkalakāraṇamityarthaḥ /
            nanu saṃyogapṛthaktvanyāyena 'yajñena dānena'ityādiśrutyā 'yajñādikarmāṇi jñānāya
            vidhīyante'iti sarvāpekṣādhikaraṇe vakṣyate /
            tathā ca pūrvatantreṇa tadavabodhaḥ puṣkalakāraṇamiti śaṅkate-<span class="bold">nanviti /</span>
            iha brahmajijñāsāyāṃ viśeṣo 'sādhāraṇaṃ kāraṇam /
            ['ekasya tūbhayārthatve saṃyogapṛthaktvam'iti jaiminīsūtraṃ, tadarthastu-ekasya karmaṇa
            ubhayārthatve 'nekaphalasaṃbandhe saṃyogaḥ ubhayasaṃbandhabodhakaṃ vākyaṃ tasya pṛthaktvaṃ
            bhedaḥ sa hetuḥ /
            tataśacātrāpi jyotiṣṭomādikarmaṇāṃ svargādiphalakālāmapi 'yajñena dānena'ityādi vacanāt
            jñānārthatvaṃ ceti /
            ṭapariharati-<span class="bold">netyādinā /</span>
            ayamāśayaḥ--na tāvat pūrvatantrasthaṃ nyāyasahasraṃ brahmajñāne tadvicāre vā puṣkalaṃ
            kāraṇaṃ, tasya dharmanirṇamātrahetutvāt /
            nāpi karmanirṇayaḥ, tasyānuṣṭhānahetutvāt /
            na hi dhūmāgnyoriva dharmabrahmaṇorvyāptirasti, yayā dharmajñānāt brahmajñānaṃ bhavet
            /
            yadyapi śuktivivekādidvārā karmāṇi hetavaḥ, tathāpi teṣāṃ nādhikāriviśeṣaṇatvaṃ, ajñātānāṃ
            teṣāṃ janmāntarakṛtānāmapi phalahetutvāt /
            adikāriviśeṣaṇaṃ jñāyamānaṃ pravṛttipuṣkalakāraṇamānantaryāvadhitvena vaktavyam /
            ataḥ karmāṇi, tadavabodhaḥ, tannāyavicāro vā nāvadhiriti na brahmajijñāsāyādharmajijñāsānantaryamiti
            /
            nanu dharmabrahmajijñāsayoḥ kāryakāraṇatvābhāve 'pyānantaryoktidvārā kramajñānārtho
            'thaśabdaḥ /
            'hṛdayasyāgre 'vadyatyatha jihvayā atha vakṣasaḥ'itiyavadānānāṃ kramajñānārthāthaśabdavadityāśaṅkyāha--<span class="bold">yatheti /</span>
            avadānānāmānantaryaniyamaḥ kramo yathāthaśabdārthastasya vivakṣitatvāt na tatheha
            dharmabrahmajijñāsayoḥ kramo vivakṣitaḥ, ekakartṛkatvābhāvena tayoḥ kramānapekṣaṇāt
            /
            ato na kramārtho 'thaśabda ityarthaḥ /
            nanu tayorekakartṛtvaṃ kuto nāstītyata āha--<span class="bold">śeṣeti /</span>
            yeṣāmekapradhānaśeṣatā, yathāvadānānāṃ prayājādīnāṃ ca /
            yayośca śeṣaśeṣitvaṃ, yathā prayājadarśayoḥ /
            yasya cādhikṛtādhikāratvaṃ, yathā apāṃ praṇayanaṃ darśapūrṇamāsāṅgamāśritya 'godohanena
            paśukāmasya'iti vihitasya godohanasya /
            yathā vā 'darśapūrṇamāsābhyāmiṣṭvā somena yajeta'iti darśātyuttarakāle vihitasya somayāgasya
            darśādyadhikṛtādhikāratvaṃ teṣāmekakartṛkatvaṃ bhavati /</p>
         
         
         <p>tataścaikaprayogavacanagṛhītānāṃ teṣāṃ yugapadanuṣṭhānasaṃbhavāt kramākāṅkṣāyāṃ śrutyādibhirhi
            kramo bodhyate, naivaṃ jijñāsayoḥ śeṣaśeṣitve śrutiliṅghādikaṃ mānamasti /
            nanu 'brahmacaryaṃ samāpya gahī bhavet gṛhādvanī bhūtvā pravrajecca'iti śrutyā, adhītya
            vidhivadvedān putrānutpādya dharmataḥ /
            iṣṭvā ca śaktito yajñairmano mokṣoniveśayet' /
            iti smṛtyā cāthikṛtādhikāratvaṃ bhātīti tanna /
            'brahmacaryādeva pravrajet' /
            'āsādayati śuddhātmā mokṣaṃ vai prathamāśrame /
            'iti śrutismṛtibhyāṃ tvayodāhṛtaśrutismṛtyoraśuddhacittaviṣayatvāvagamāt /
            etaduktaṃ bhavati-yadi janmāntarakṛtakarmabhiḥ śuddhaṃ cittaṃ tadā brahmacaryādeva
            saṃnyasyabrahma jijñāsitavyaṃ, yadā na śuddhamiti rāgeṇa jñāyate tadā gṛhī bhavet,
            tatrāpyaśuddhau vanībhavet tatrāpyaśuddhau tathaiva kālamākalayet, vane śuddhaupravrajediti
            /
            tathā ca śrutiḥ-'yadahareva virajettadahareva pravrajet'iti /
            tasmānnānayoradhikṛtādhikāratve kiñcinmānamiti bhāvaḥ /
            nanu mīmāṃsayoḥ śeṣaśeṣitvamathikṛtādhikāratvaṃ ca māstu /
            ekamokṣaphalakatvenaikakartṛkatvaṃ syādeva /
            vadanti hi-'jñānakarmābhyāṃ muktiḥ'iti samuccayavādinaḥ /
            ekamekavedārthajijñāsyakatvāccaikakartṛtve /
            tathā cāgneyādiṣaḍyāgānāmekasvargaphalakānāṃ, dvādaśādhyāyānāṃ caikadharmajijñāsyakānāṃ
            kramavattayoḥ kramo vivakṣita iti kramārtho 'thaśabda ityaśaṅkyāha-<span class="bold">phaleti /</span>
            phalabhedājjijñāsyabhedācca na kramo vivakṣita ityanuṣaṅgaḥ /
            yathā sauryāryamṇaprājāpatyacarūṇāṃ brahmavarcasasvargāyuḥphalabhedāt, yathā vā kāmacikitsātantrayorjijñāsyabhedānna
            kramāpekṣā tadvanmīmāṃsayorna kramāpekṣeti bhāvaḥ /
            tatraphalabhedaṃ vivṛṇoti-<span class="bold">abhyudayeti /</span>
            viṣayābhimukhyenodetītyabhyudayo viṣayādhīnaṃ sukhaṃ svargādikaṃ tacca dharmajñānahetormīmāṃsayāḥ
            phalamityarthaḥ /
            na kevalaṃ phalasya svarūpato bhedaḥ kintu hetuto 'pītyāha<span class="bold">-tacceti /</span>
            brahmajñānahetormīmāṃsāyāḥ phalaṃ tu tadviruddhamityāha<span class="bold">-niśreyaseti /</span>
            nitya nirapekṣaṃ śreyo niśreyaṃ mokṣastatphalamityarthaḥ /
            brahmajñānaṃ ca svotpattivyatiriktamanuṣṭhānaṃ nāpekṣata ityāha-<span class="bold">na ceti /</span>
            svarūpato hetutaśca phalabhedānna samuccaya iti bhāvaḥ /
            jijñāsyabhedaṃ vivṛṇoti<span class="bold">-bhavyaśceti /</span>
            bhavatīti bhavyaḥ /
            sādhya ityarthaḥ /
            sādhyatve hetumāhaḥ<span class="bold">neti /</span>
            tarhi tucchatvaṃ, netyāha-<span class="bold">puruṣeti /</span>
            puruṣavyāpāraḥ prayatnastantraṃ heturyasyatattvādityarthaḥ /
            kṛtisādhyatvāt kṛtijanakajñānakāle dharmasyāsatvaṃ na tucchatvādityarthaḥ /
            brahmaṇo dharmādvailakṣaṇyamāha-<span class="bold">iha tviti /</span>
            uttaramīmāṃsāyāmityarthaḥ /
            bhūtamasādhyam /
            tatra hetuḥ-<span class="bold">nityeti /</span>
            sadā satvādityarthaḥ /
            sādhyāsādhayatvena dharmabrahmaṇoḥ svarūpabhedamuktvā hetuto 'pyāha-<span class="bold">neti /</span>
            dharmavat kṛtyadhīnaṃ netyarthaḥ /
            mānato 'pi bhedamāha-<span class="bold">codaneti /</span>
            ajñātajñāpakaṃ vākyamatra codanā /
            tasyāḥ pravṛttirbodhakatvaṃ tadvailakṣaṇyācca jijñāsyabheda ityarthaḥ /
            saṃgrahavākyaṃ vivṛṇoti-<span class="bold">yā hīti /</span>
            lakṣaṇaṃ pramāṇaṃ 'svargakāmo yajeta'ityādivākyaṃ hi svaviṣaye dharme yāgādikaraṇasvargādiphalakabhāvanārūpe
            phalahetuyāgādigocaraniyoge vā hitasādhane yāgādau vā puruṣaṃ pravartayadevāvabodhayati
            /
            'ayamātmā brahma'ityādi tvamarthaṃ kevalamaprapañcaṃ brahma bodhayatveva na pravartayati
            viṣayābhāvādityarthaḥ /
            nanvavabodha eva viṣayastatrāha-<span class="bold">na puruṣa iti /</span>
            brahmacodanayā puruṣo 'vabodhe na pravartata ityatra hetuṃ pūrvavākyenāha-<span class="bold">avabodhasyeti /</span>
            svajanyajñāne svayaṃ pramāṇaṃ na pravartakamityatra dṛṣṭāntamāha-<span class="bold">yatheti /</span>
            mānādeva bodhasya jātatvāt, jāte ca vidhyayogāt, na vākyārthajñāne puruṣapravṛttiḥ
            /
            tathā ca pravartakamānameyo dharmaḥ, udāsīnamānameyaṃ brahma, iti jijñāsyabhedāt,
            na tanmīmāṃsayoḥ kramārtho 'thaśabda iti bhāvaḥ /
            evamathaśabdasyārthāntarāsaṃbhavāt ānantaryavācitve sati tadavadhitvena puṣkalakāraṇaṃ
            vaktavyamityāha-<span class="bold">tasmāditi /
               upadiśyate /</span>
            sūtrakṛteti śeṣaḥ /
            tatkimityata āha-<span class="bold">ucyata iti /</span>
            vivekādīnāmāgamikatvena prāmāṇikatvaṃ purastādevoktam /
            laukikavyāpārāt manasa uparamaḥ śamaḥ bāhyakaraṇānāmuparamo damaḥ /
            jñānārthaṃ vihitanityādikarmasanyāsa uparatiḥ /
            śītoṣṇādidvandvasahanaṃ titikṣā /
            nidrālasyapramādatyāgena manaḥsthitiḥ samādhānam /
            sarvatrāstikatā śraddhā /
            etatṣaṭkaprāptiḥ śamādisaṃpat /
            atra vivekādīnāmuttarottarahetutvenādhikāriviśeṣaṇatvaṃ mantavyam /
            teṣāmanvayavyatirekābhyāṃ brahmajijñāsāhetutvamāha-<span class="bold">teṣviti /</span>
            yathākathañcit kutūhalitayā brahmavijārapravṛttasyāpi phalaparyantaṃ tajjñānānudayādvyatirekasiddhiḥ
            /
            athaśabdavyākhyānamupasaṃharati-<span class="bold">tasmāditi /</span>
            nanūktavivekādikaṃ na saṃbhavati, 'akṣayyaṃ ha vai cāturmāsyayājinaḥ sukṛtam'ityādiśrutyā
            karmaphalasya nityatvena tato vairāgyasiddheḥ /
            jīvasya brahmasvarūpamokṣaścāyuktaḥ, bhedāt tasya loṣṭādivat puruṣārthatvāyogācca
            /
            tato mumukṣāsaṃbhava ityākṣepaparihārārtho 'taḥśabdaḥ taṃ vyācaṣṭe-<span class="bold">ataḥśabda iti /</span>
            athaśabdenānantaryavācinā tadavadhitvenārthādvivekādicatuṣṭayasya brahmajijñāsāhetutvaṃ
            yaduktaṃ tasyārthikahetutvāsyākṣepanirāsāyānuvādako 'taḥśabda ityarthaḥ /
            uktaṃ vivṛṇoti-<span class="bold">yasmāditi /</span>
            tasmādityuttareṇa saṃbandhaḥ /
            'yadalpaṃ tanmartyam''yatkṛtakaṃ tadanityam'iti nyāyavatī 'tadyatheha'ityādiśrutiḥ
            karmaphalākṣayatvaśruterbādhakā /
            tasmāt 'ato 'nyadārtam'iti śrutyā anātmamātrasyānityatvavivekāt vairāgyalābha iti
            bhāvaḥ /
            mumukṣāṃ saṃbhāvayati-<span class="bold">tatheti /</span>
            yathā vedaḥ karmaphalānityatvaṃ darśayati, tathā brahmajñānāt praśāntaśokānilamapāraṃ
            svayañjyotirānandaṃ darśayatītyarthaḥ /
            jīvatvāderadhyāsoktyā brahmatvasaṃbhava ukta eveti bhāvaḥ /
            evamathātaḥśabdābhyāṃ puṣkalakāraṇavato 'dhikāriṇaḥ samarthanāt śāstramārabdhavyamityāha-<span class="bold">tasmāditi /</span></p>
         
         
         <p>sutravākyapūraṇārthamadhyāhṛtakartavyapadānvayārthaṃ brahmajijñāsāpadena vicāraṃ lakṣayituṃ
            tasya svābhimatasamāsakathanenāvayavārthaṃ darśayati-<span class="bold">bahmaṇa iti /</span>
            nanu dharmāya jijñāsā itivat brahmaṇe jijñāseti caturthīsamāsaḥ kiṃ na syāditi cet
            /
            ucyate-jijñāsā padasya hi mukhyārthaṃ icchā, tasyāḥ prathamaṃ karmakārakamapekṣitaṃ
            paścāt phalaṃ, tataścādau karmajñānārthaṃ ṣaṣṭhisamāso yuktaḥ /
            karmaṇyukte satyarthāt phalamuktaṃ bhavati, icchāyāḥ karmaṇa evaphalatvāt /
            yathā svargasyecchā ityukte svargasya phalatvaṃ labhate tadvat /
            ata eva 'dharmajijñāsā'ityatrāpi 'sā hi tasya jñātumicchā'iti icchāṃ gṛhītvā ṣaṣṭhīsamāso
            darśitaḥ /
            vicāralakṣaṇāyāṃ tu vicārasya kleśātmakatayā prathamaṃ phalākāṅkṣatvāt dharmāya jijñāse
            caturthasamāsa uktaḥ, tathā vṛttikārairbrahmaṇe jijñāsā ityuktaṃ cedastu jñānatvena
            brahmaṇaḥ phalatvāditi /
            adhunā brahmapadārthamāha-<span class="bold">brahma ceti /</span>
            nanu 'brahmakṣatramidaṃ brahma āyāti brahma svayambhūrbrahma prajāpatiḥ'iti śrutiṣu
            loke ca brāhmaṇatvajātau jīve vede kamalāsane ca brahmaśabdaḥ prayujyata ityāśaṅkāha<span class="bold">-ata eveti /</span>
            jagatkāraṇatvalakṣaṇapratipādakasūtrāsāṃgatyaprasaṅgādevetyarthaḥ /
            vṛttyantare śeṣe ṣaṣṭhītyuktaṃ dūṣayati-<span class="bold">brahmaṇa itīti /</span>
            saṃbandhasāmānyaṃ śeṣaḥ /
            jijñāsetyatra sanpratyavācyāyā icchāyā jñānaṃ karma, tasya jñānasya brahma karma /
            tatra sakarmakakriyāyāḥ karmajñānaṃ vinā jñātumaśakyatvāt, icchāyā viṣayajñānajanyatvācca
            prathamāpekṣitaṃ karmaiva ṣaṣṭhyā vācyaṃ na śeṣa ityarthaḥ /
            nanu pramāṇādikamanyadeva tatkarmāstu brahma tu śeṣitayā saṃbadhyatāṃ tatrāha<span class="bold">-jijñāsyāntareti /</span>
            śrutaṃ karma tyaktvānyadaśrutaṃ kalpayan 'piṇḍamutsṛjya karaṃ leḍhi'iti nyāyamanusaratīti
            bhāvaḥ /
            gūḍhābhisaṃdhiḥ śaṅkyate--<span class="bold">nanviti /</span>
            'ṣaṣṭhī śeṣe'iti vidhānāt, ṣaṣṭhyā saṃvandhamātraṃ pratītamapi viśeṣākāṅkṣāyāṃ sakarmakakriyāsaṃnidhānāt
            karmatve paryavasyatītyarthaḥ /
            abhisaṃdhimajānannivottaramāha<span class="bold">-evamapīti /</span>
            karmalābhepi pratyakṣaṃ 'kartṛkarmaṇoḥ kṛti'iti sūtreṇa jijñāsāpadasyākārapratyayāntatvena
            kṛdantasya yoge vihitaṃ prathamāpekṣitaṃ ca karmatvaṃ tyaktvā parokṣamaśābdaṃ kalpayata
            ityarthaḥ /
            śeṣavādī svābhisaṃdhimuddhāṭayati-na vyartha iti /
            śeṣaṣaṣṭhyāṃ brahmasaṃbandhinī jijñāsā pratijñātā bhavati /
            tatra yāni brahmāśritāni lakṣaṇapramāṇayuktijñānasādhanaphalāni teṣāmapi vicāraḥ pratijñāto
            bhavati /
            tajjijñāsāyā api brahmajñānārthatvena brahmasaṃbandhitvāt /
            karmaṇiṣaṣṭhyāṃ tu brahmakarmaka eva vicāraḥ pratijñāto bhavatītyabhisaṃdhinā śeṣaṣaṣṭhītyucyate
            /
            ato matprayāso na vyarthaḥ /
            brahmatatsaṃbandhināṃ sarveṣāṃ vicārapratijñānamarthaḥ phalaṃ yasya tattvādityarthaḥ
            /
            tvatprayāsasyedaṃ phalaṃ na yuktaṃ, sūtreṇa mukhataḥ pradhānasya brahmaṇo vicāre pratijñāte
            sati tadupakaraṇānāṃ vicārasyārthikapratijñāyā uditatvādityāha siddhāntī-<span class="bold">na pradhāneti /</span>
            saṃgṛhītamarthaṃ saṃdṛṣṭāntaṃ vyākaroti--<span class="bold">brahmahītyādinā /</span>
            'tadvijijñāsasva'iti mūlaśrutyanusārācca karmaṇi ṣaṣṭhītyāha-<span class="bold">śrutyanugamācceti /</span>
            śrutisūtrayorekārthatvalābhāccetyarthaḥ /
            jijñāsāpadasyāvayavārthamāha-<span class="bold">jñātumiti /</span>
            nanvanavagate vastunīcchāyā adarśanāt tasyā mūlaṃ viṣayajñānaṃ vaktavyam /
            brahmajñānaṃ tu jijñāsāyāḥ phalaṃ, tadeva mūlaṃ kathamityāśaṅkyāha-<span class="bold">avagatīti /</span>
            āvaraṇanivṛttirūpābhivyaktimaccaitanyamavagatiḥ paryanto 'vadhiryasyākhaṇḍasākṣātkāravṛttijñānasya
            tadeva jijñāsāyāḥ karma, tadeva phalam /
            mūlaṃ tvāpātajñānamityadhunā vakṣyata iti phalamūlajñānayorbhedānna jijñāsānupapattirityarthaḥ
            /
            nanu gamanasya grāmaḥ karma, tatprāptiḥ phalamiti bhedāt karma eva phalamityuktaṃ
            tatrāha-<span class="bold">phaleti /</span>
            kriyāntare tayorbhede 'pi icchāyāḥ phalaviṣayatvāt karmaiva phalamityarthaḥ /</p>
         
         
         <p>nanu jñānāvagatyoraikyādbhedoktirayuktetyata āha<span class="bold">-jñāneneti /</span>
            jñānaṃ vṛttiḥ avagatistatphalaṃ iti bheda iti bhāvaḥ /
            avagantumabhivyañjayitum /
            avagateḥ phalatvaṃ sphuṭayati-<span class="bold">brahmeti /</span>
            hiśabdoktaṃ hetumāha-<span class="bold">niḥśeṣeti /</span>
            bījamavidyā ādiryasyānarthasya tannāśakatvādityarthaḥ /
            avayavārthamuktvā sūtrāvākyārthamāha-<span class="bold">tasmāditi /</span></p>
         
         
         <p>
            atra sanpratyayasya vicāralakṣakatvaṃ tavyapratyayena sūcayati /<br />
            athātaśabdābhyāmadhikāriṇaḥ sādhitattvāttena brahmajñānāya vicāraḥ kartavya ityarthaḥ
            //
            </p>
         
         
         <p>iti tṛtīyaṃ varṇakam //</p>
         
         
         <p>prathamavarṇake bandhasyādhyasatvoktyā viṣayādiprasiddhāvapi brahmaprasiddhyaprasiddhyorviṣayādisaṃbhavāsaṃbhavābhyāṃ
            śāstrārambhasaṃdehe pūrvapakṣamāha-<span class="bold">tatpunariti /</span>
            punaḥśabdo varṇakāntaradyotanārthaḥ /
            
            <p>
               yadi vedāntavicārātprāgeva brahmajñānaṃ tarhyajñātatvarūpaviṣayatvaṃ nāsti, ajñānābhāvena
               tannivṛttirūpaphalamapi nāstīti na vicārayitavyam /<br />
               athajñātaṃ kenāpi tarhi taduddeśena vicāraḥ kartuṃ na śakyate, ajñātasyoddeśāyogāt
               /<br />
               tathā ca buddhāvanārūḍhasya vicārātmakaśāstreṇa vedānteśca pratipādanāyogāt /<br />
               tatpratipādyatvarūpaḥ saṃbandho nāstīti jñānānutpatteḥ phalamapi nāstītyanārabhyaṃ
               śāstramityarthaḥ //
               </p>
         </p>
         
         
         <p>āpātaprasiddhyā viṣayādilābhādārambhaṇīyamiti siddhāntayati-<span class="bold">ucyata</span>ityādinā /
            prasiddhaṃ tāvadityarthaḥ /
            astitvasyāprakṛtatvenāstipadasya prasiddhiparatvāt /
            nanu kena mānena brahmaṇaḥ prasiddhiḥ /
            na ca 'satyaṃ jñānamanantaṃ brahma'iti śrutyā seti vācyam /
            brahmapadasya loke saṃgatigrahābhāvena tadghaṭitavākyasyābodhakatvādityāśaṅkyabrahmapadavyutpatyā
            prathamaṃ tasya nirguṇasya saguṇasya ca prasiddhirityāha-<span class="bold">brahmaśabdasya hīti /</span>
            asyārthaḥ-śrutau sūtre ca brahmapadasya prayogānyathānupapattyā kaścidartho 'stīti
            jñāyate, pramāṇavākye nirarthakaśabdaprayogādarśanāt /
            sa cārtho mahatvarūpa iti vyākaraṇānniścīyate, 'bṛhi vṛddhau'iti smaraṇāt /
            sā ca vṛddhirniravadhikamahatvamiti saṃkocakābhāvāt, śrutāvanantapadena saha prayogācca
            jñāyate /
            niravadhikamahatvaṃ cāntavattvādidoṣavatve sarvajñatvādiguṇahīnatve ca na saṃbhavati,
            loke guṇahīnadoṣavatoralpatvaprasiddheḥ /
            ato bṛṃhaṇādbrahmeti vyutpatyā deśakālavastutaḥ paricchedābhāvarūpaṃ nityatvaṃ pratīyate
            /
            avidyādidoṣaśūnyatvaṃ śuddhatvam /
            jāḍyarāhityaṃ buddhatvam /
            bandhakāle 'pi svatobandhabhāvo muktatvaṃ ca pratīyate /
            evaṃ sakala doṣaśūnyaṃ nirguṇaṃ prasiddham /
            tathā sarvajñatvādigumakaṃ ca tatpadavācyaṃ prasiddham /
            jñeyasya kāryasya vā pariśeṣe 'lpatvaprasaṅgena sarvajñatvasya sarvakāryaśaktimattvasya
            ca lābhāditi /
            evaṃ tatpadātprasiddherapramāṇatvenāpātatvādajñānānivartakatvājjijñāsopapattirityuktvā
            tvaṃpadārthātmanāpi brāhmaṇaḥ prasiddhyā tadupapattiratyāha-<span class="bold">sarvasyeti /</span>
            sarvasya lokasya yo 'yamātmātadabhedādrahmaṇaḥ prasiddhirityarthaḥ /
            nanvātmanaḥprasiddhiḥ ketyata āha<span class="bold">-sarvo hīti /</span>
            ahamasmīti na pratyetīti na kintu pratyetyeva /
            saiva saccidātmanaḥ prasiddhirityarthaḥ /
            ātmanaḥ kutaḥ satteti śūnyamatamāśaṅkyāha-<span class="bold">yadi hīti /</span>
            ātmanaḥ śūnyasya pratītau ahaṃ nāsmīti loko jānīyāt /
            lokastu ahamasmīti jānāti tasmādātmano 'stitvaprasiddhirityarthaḥ /
            ātmaprasiddhāvapi brahmaṇaḥ kimāyātaṃ tatrāha-<span class="bold">ātmā ceti /</span>
            'ayamātmā brahma'ityādiśruteriti bhāvaḥ /
            prasiddhipakṣoktaṃ doṣaṃ pūrvapakṣeṇa smārayati-<span class="bold">yadīti /</span>
            ajñātatvābhāvena viṣayādyabhāvādavicāryatvaṃ prāptamityarthaḥ /
            yathā idaṃ rajatamiti vastutaḥ śuktiprasiddhistadvat ahamasmīti sattvacaitanyarūpatvasāmānyena
            vastuto brahmaṇaḥ prasiddhiḥ neyaṃ pūrṇānandabrahmatvarūpaviśeṣagocarā vādināṃ vivādābhāvaprasaṅgāt
            /
            na hi śuktitvaviśeṣadarśane sati rajataṃ raṅgamanyadveti vipratipattirasti /
            ato vipratipattyanyathānupapatyā sāmānyataḥ prasiddhāvapi viśeṣasyājñātatvādviṣayādisiddhiriti
            siddhāntayati na ityādinā /
            sāmānyaviśeṣabhāvaḥ svatmani saccitpūrṇādipadavācyabhedāt kalpita iti mantavyam /
            tatra sthūlasūkṣmakrameṇa vipratipattīrupanyasyati-<span class="bold">dehamātramityādinā /</span>
            śāstrajñānaśunyāḥ prākṛtāḥ /
            vedabāhyamatānyuktvā tārkikādimatamāhaḥ-<span class="bold">astīti /</span>
            sāṃkhyamatamāha<span class="bold">-bhokteti /</span>
            kimātmā dehādirūpaḥ uta tadbhinna iti vipratipattikoṭitvena dehendriyamanobuddhiśūnyānyuktva
            tadbhinno 'pi kartṛtvādimānna veti vipratipattikoṭitvena tārkikasāṃkhyapakṣāvupanyasyākartāpīśvarādbhinno
            na veti vivādakoṭitvena yogimatamāha-<span class="bold">asti tadvyatirikta īśvara iti /</span>
            niratiśayatvaṃ gṛhītvā īśvaraḥ sarvajñatvādisaṃpanna iti yogino vadanti /
            bhedakoṭimuktvā siddhāntakoṭimāha-<span class="bold">ātmā sa bhokturiti /</span>
            bhokturjīvasyākartuḥ sākṣiṇaḥ sa īśvara ātmāsvarūpamiti vedāntino vadantītyarthaḥ
            /
            vipratipattīrupasaṃharati-<span class="bold">evaṃ bahavaḥ iti /</span>
            vipratipattīnāṃ prapañco nirāsaśca vivaraṇopanyāsena darśitaḥ sukhabodhāyetīhoparamyate
            /
            tatra yuktivākyāśrayaḥ siddhāntinaḥ jīvo brahmaiva ātmatvāt, brahmavat ityādi yukteḥ,
            'tattvamasi'ityādiśruteścābādhitāyāḥ sattvāt /
            anye tu dehādirātmā, ahaṃpratyayagocaratvāt, vyatirekeṇa ghaṭādivadityādiyuktyābhāsaṃ,
            'sa vā eṣa puruṣonnarasamayaḥ'indriyasaṃvāde 'cakṣurādayaste havācamūcuḥ''mana uvāca',
            'yo 'yaṃ''vijñānamayaḥ', 'asadevedamagra āsīt','kartā boddhā anaśnannanyaḥ', 'ātmānamantaro
            yamayati'iti vākyābhāsaṃ cāśritā iti vibhāgaḥ /
            dehādiranātmā, bhautikatvāt, dṛśyatvāt ityādinyāyaiḥ, 'ānandamayo 'bhyāsāt'</p>
         
         
         <p>ityādisūtraiścābhāsatvaṃ vakṣyate /
            nanu santu vipratipattayastathāpi yasya yanmate śraddhā tadāśrayaṇāttasyasvārthaḥ
            setsyati kiṃ brahmavicārārambheṇetyata āha-<span class="bold">tatrāvicāryeti /</span></p>
         
         
         <p>
            brahmātmaikyavijñānādeva muktiriti vastugatiḥ /<br />
            matāntarāśrayaṇe tadabhāvānmokṣasiddhiḥ /<br />
            kiñcātmānamanyathā jñātvā tatpāpena saṃsārāndhakūpe patet,'andhaṃ tamaḥpraviśanti''ye
            ke cātmahano janāḥ'iti śruteḥ, 'yo 'nyathā santamātmānamanyathā pratipadyate /<br />
            ki tena na kṛtaṃ pāpaṃ caureṇātmāpahāriṇā //
            </p>
         
         
         <p>'iti vacanāccetyarthaḥ /
            ataḥ sarveṣāṃ mumukṣūṇāṃ niśreyasaphalāya vedāntavicāraḥ kartavya itisūtrārthamupasaṃharati-<span class="bold">tasmāditi /</span>
            bandhasyādhyastatvena viṣayādisadbhāvādagatārthatvāt, adhikārilābhādāpādaprasiddhyā
            viṣayadisaṃbhavīcca vedāntaviṣayā mīmāṃsāpūjitā vicāraṇā, vedāntāvirodhino ye tarkāstantrāntarasthāstānyupakaraṇāni
            yasyāḥ sā niśreyasāyārabhyata ityarthaḥ /
            nanu sūtre vicāravācipadābhāvāttadārambhaḥ kathaṃ sūtrārtha ityata āha-<span class="bold">brahmeti /</span>
            brahmajñānecchoktidvārā vicāraṃ lakṣayitvā tatkartavyatāṃ bravītīti bhāvaḥ /
            evaṃ prathamasūtrasya catvāror'thā vyākhyānacatuṣṭayena darśitāḥ /
            sūtrasya cānekārthatvaṃ bhūṣaṇam /
            nanvidaṃ sūtraṃ śāstrādbahiḥ sthitvā śāstramārambhayati antarbhūtvā vā /
            ādye tasya heyatā, śāstrāsaṃbandhāt /
            dvitīye tasyārambhakaṃ vācyam /
            
            <p>
               na ca svayamevārambhakaṃ, svasmāt svotpatterityātmātmāśrayāt /<br />
               na cārambhakāntaraṃ paśyāma iti /<br />
               ucyate-śravaṇavidhinā ārabdamidaṃ śāstraṃ śāstrāntargatameva śāstrārambhaṃ pratipādayati
               /<br />
               yathādhyayanavidhirvedāntargata eva kṛtsnavedasyādhyayane prayuṅkte tadvadityanavadyam
               //1//
               </p>
         </p>
         
         
         <p>END BsRp_1,1.1.1</p>
         
         
         
         
         
         <p>START BsRp_1,1.2.2</p>
         
         
         <p>janmādyasya yataḥ | BBs_1,1.2 |</p>
         
         
         <p>prathamasūtreṇa śāstrārambhamupapādya śāstramārabhamāṇaḥ pūrvottarādhikaraṇayoḥ saṃgatiṃ
            vaktuṃ vṛttaṃ kīrtayati-<span class="bold">brahmeti /</span>
            mumukṣuṇā brahmajñānāya vedāntavicāraḥ kartavya ityuktam /
            brahmaṇo vicāryatvoktvā arthāt pramāṇādi vicārāṇāṃ pratijñātatve 'pi brahmapramāṇaṃ
            vinā kartumaśakyatvāt, tatsvarūpajñānāyādau lakṣaṇaṃ vaktavyaṃ, tanna saṃbhavatītyākṣipya
            sūtrakṛtaṃ pūjayannevalakṣaṇasūtramavadhārayati-kiṃ<span class="bold">lakṣaṇakamiti /</span>
            kimākṣepe /
            nāstyeva lakṣaṇamityarthaḥ /
            ākṣepeṇāsyotthānādākṣepasaṃgatiḥ /
            lakṣaṇadyotivedāntānāṃ spaṣṭabrahmaliṅgānāṃ lakṣye brahmaṇi samanvayokteḥ śrutiśāstrādhyāyapādasaṃgatayaḥ
            /
            tathā hi-'yato vā imāni bhūtāni jāyante'ityādi vākyaṃ viṣayaḥ /
            tatkiṃ brahmaṇo lakṣaṇaṃ na veti saṃdehaḥ /
            tatra pūrvapakṣe brahmasvarūpasiddhyā muktyasiddhiḥ phalaṃ siddhānte tatsiddhiriti
            bhedaḥ /
            yadyapyākṣepasaṃgatau pūrvādhikaraṇaphalameva phalamiti kṛtvā pṛthaṅna vaktavyam /
            taduktam-'ākṣepe cāpavāde ca prāsyāṃ lakṣaṇa karmaṇi /
            prayojanaṃ na vaktavyaṃ yacca kṛtvā pravartate'iti /
            tathāpi spaṣṭārthamuktamiti mantavyam /
            yatra pūrvādhikaraṇasiddhāntena parvapakṣaḥ tatrāpavādikī saṃgatiḥ prāptistadarthā
            cintā /
            tatra neti prāptaṃ, janmāderjagaddharmatvena brahmalakṣaṇatvāyogāt /
            na ca jagadupādānatve sati kartṛtvaṃ lakṣaṇamiti vācyaṃ, karturupādānatve dṛṣṭāntābhāvenānumānāpravṛtteḥ
            /
            na ca śrautasya brahmaṇaḥ śrutyaiva lakṣaṇasiddheḥ kimanumāneneti vācyaṃ, anumānasya
            śrutyanugrāhakatvena tadabhāve tadvirodhe vā śrutyarthāsiddheḥ /
            na ca jagatkartṛtvamupādānatvaṃ vā pratyekaṃ lakṣaṇamastviti vācyaṃ, kartṛmātrasyopādānādbhinnasya
            brahmatvāyogāt, vastutaḥ paricchedāditi prāpte puruṣābhyūhamātrasyānumānasyāpratiṣṭhitasyātīndriyārthe
            svātantryāyogāt apauruṣeyatayā nirdeṣaśrutyuktobhayakāraṇatvasya sukhādidṛṣṭāntena
            saṃbhāvayituṃ śakyatvāt, tadeva vakṣaṇamiti siddhāntayati-<span class="bold">janmādyasya yataḥ iti /</span></p>
         
         
         <p>
            atra adyapi jagajjanmasthitilayakāraṇatvaṃ lakṣaṇaṃ pratipādyate tathāpyagre 'prakṛtiśca'-ityadhikaraṇe
            tatkāraṇatvaṃ na kartṛtvamātraṃ kintu kartṛtvopādānatvobhayarūpatvamiti vakṣyamāṇaṃ
            siddhavatkṛtyobhayakāraṇatvaṃ lakṣaṇamityucyata iti na paunaruktyam /<br />
            nanu jijñāsyanirguṇabrahmaṇaḥ kāraṇatvaṃ kathaṃ lakṣaṇamiti ucyate-yathā rajataṃ śukterlakṣaṇaṃ
            yadrajataṃ sā śuktiriti tathā yajjagatkāraṇaṃ tadbrahmeti kalpitaṃ kāraṇatvaṃ taṭasthaṃ
            sadeva brahmaṇo lakṣaṇamityanavadyam //
            </p>
         
         
         <p>sūtraṃ vyācaṣṭe--<span class="bold">janmetyādinā /</span>
            bahuvrīhau padārthāḥ sarve vākyārthasyānyapadārthasya viśeṣaṇāni /
            yathā citragordevadattasya citrā gāvaḥ tadvadatrāpi janmādīti napuṃsakaikavacanadyotitasya
            samāhārasya janmasthitibhaṅgasya janma viśeṣaṇaṃ, tathā ca janmanaḥ samāsārthaikadeśasya
            guṇatvena saṃvijñānaṃ yasmin bahuvrīhau sa tadguṇasaṃvijñāna ityarthaḥ /
            tatra yajjanmakāraṇaṃ tadbrahmatvavidhānamayuktaṃ, sthitilayakāraṇādbhinnatvena jñāte
            brahmatvasya jñātumaśakyatvāt /
            ato janmasthitibhaṅgairnirūpitāni trīṇi kāraṇatvāni militānyeva lakṣaṇamiti matvā
            sūtre samāhāro dyotita iti dhyeyam /
            nanvāditvaṃ janmanaḥ kathaṃ jñātavyaṃ, saṃsārasyānāditvādityata āha-<span class="bold">janmanaśceti /</span>
            mūlaśrutyā vastugatyā cāditvaṃ jñātvā tadapekṣya sūtrakṛtā janmana ādityamuktamityarthaḥ
            /
            idamaḥ pratyakṣārthamātravācitvamāśaṅkyopasthitasarvakāryavācitvamāha-<span class="bold">asyetīti /</span>
            viyadādijagato nityatvāt na janmādisaṃbandha ityata āhaḥ-<span class="bold">ṣaṣṭhīti /</span>
            viṣayādimahābhūtānāṃ janmādisaṃbandho vakṣyata iti bhāvaḥ /
            nanu jagato janmādervā brahmasaṃbandhābhāvānna lakṣaṇatvamityāśaṅkya tatkāraṇatvaṃ
            lakṣaṇamiti pañcamyarthamāha-<span class="bold">yata itīti /</span>
            yacchabdena satyaṃ jñānamanantaṃ ānandarūpaṃ vastūcyate 'ānandāddhyeva'iti nirṇītatvāt
            /
            tathā ca svarūpalakṣaṇasiddhiriti mantavyam /
            padārthamuktvā pūrvasūtrasthabrahmapadānuṣaṅgeṇa tacchabdādhyāhāreṇa ca sūtrāvākyārthamāha-<span class="bold">asyetyādinā /</span>
            kāraṇasya sarvajñatvādisaṃbhāvānārthāni jagato viśeṣāṇāni /
            yathā kumbhakāraḥ prathamaṃ kumbhaśabdābhedenāvikalpitaṃ pṛthubudhnodarākārasvarūpaṃ
            buddhāvālikhya tadātmanā kumbhaṃ vyākaroti-bahiḥ prakaṭayati, tathā paramakāraṇamapi
            svetsitanāmarūpātmanā vyākarotītyanumīyata iti matvāha-<span class="bold">nāmarūpābhyāmiti /</span>
            itthaṃbhāve tṛtīyā /
            ādyakāryaṃ cetanajanyaṃ, kāryatvāt, kumbhavaditi pradhānaśūnyayornirāsaḥ /
            hiraṇyagarbhādijīvajanyatvaṃ nirasyati-<span class="bold">aneketi /</span>
            śrāddhavaiśvānareṣṭyādau pitāputrayoḥ kartṛbhoktrorbhedātpṛthaguktiḥ /
            'yo brahmāṇaṃ vidadhāti pūrvam'sarva eta ātmano vyuccaranti"iti śrutyā sthūlasūkṣmadehopādhidvārā
            jīvānāṃ kāryatvena jaganmadhyapātitvānna jagatkāraṇatvamityarthaḥ /
            kāraṇasya sarvajñatvaṃ saṃbhāvayati-<span class="bold">pratiniyateti /</span>
            pratiniyatāni vyavasthitāni deśakālanimittāni yeṣāṃ kriyāphalānāṃ tadāśrayasyetyarthaḥ
            /
            svargasya kriyāphalasya merupṛṣṭhaṃ deśaḥ /
            dehapātādūrdhvaṃ kāla uttarāyaṇamaraṇādinimittaṃ ca pratinitam /
            evaṃ rājasevāphale grāmāderdaiśādivyasthā jñeyā /
            tathā ca yathā sevāphalaṃ deśādyabhijñadātṛkaṃ tathā karmaphalaṃ, phalatvāditisarvajñatvasiddhiriti
            bhāvaḥ /
            sarvaśaktitvaṃ sābhāvayati-<span class="bold">-manasāpīti /</span>
            nanvanyepi vṛddhipariṇāmadayo bhāvavikārāḥ santīti kimiti janmādityāditipadena na
            gṛhyante tatrāha<span class="bold">-anyeṣāmiti /</span>
            vṛddhipariṇāmayorjanmani apakṣayasya nāśe 'ntarbhāvaḥ iti bhāvaḥ /
            nanu deho 'jāyate, asti, vardhate, vipariṇamate, apakṣīyate, vinaśyati'iti yāskamunivākyaṃ
            etatsūtramūlaṃ kiṃ na syādata āha-<span class="bold">yāsketi /</span>
            yāskamuniḥ kila mahābhūtānāmutpannānāṃ sthitikāle bhautikeṣu pratyakṣeṇa janmādiṣaṭkamupalabhya
            niruktavākyaṃ cakāra /
            tanmūlīkṛtya janmādiṣaṭkakāraṇatvaṃ lakṣaṇaṃ sūtrārtha iti grahaṇe sūtrakṛtā brahmalakṣaṇaṃ
            na saṃgṛhītaṃ kintu mahābhūtānāṃ lakṣaṇamuktamiti śaṅkā syāt sā mā bhūtiti ye śrutyuktā
            janmādayasta eva gṛhyanta ityarthaḥ /
            yadi niruktasyāpi śrutirmūlamiti mahābhūtajanmādijanmādikamarthastarhi sā śrutireva
            sūtrasya mūlamastu, kimantargaḍunā nirukteneti bhāvaḥ /
            yadi jagato brahmātiriktaṃ kāraṇaṃ syāt tadā brahmalakṣaṇasya tatrātivyāptyādidoṣaḥ
            syāt, atastannirāsāya lakṣaṇasūtreṇa brahma vinā jagajjanmādikaṃ na saṃbhavati, kāraṇāntarāsaṃbhavāditi
            yuktiḥ sūtritā /
            sā tarkapāde vistareṇa vakṣyate /
            adhunā saṃkṣepeṇa tāṃ daryati-<span class="bold">na yathoktetyādinā /</span>
            nāmarūpābhyāṃ vyākṛtatyetyādināṃ ca caturṇāṃ jagadviśeṣaṇānāṃ vyākhyānāvasare pradhānaśūnyayoḥ
            saṃsāriṇaśca nirāso darśitaḥ /
            paramāṇūnāmacetanānāṃ svataḥ pravṛttyayogāt, jīvānyasya jñānaśūnyatvaniyamenānumānāt
            sarvajñeśvarāsiddhau teṣāṃ prārakābhāvāt, jagadārambhakatvāsaṃbhava iti bhāvaḥ /
            svabhāvādeva vicitraṃ jagaditi lokāyatastaṃ pratyāha-<span class="bold">na ceti /</span>
            jagata utpattyādi saṃbhāvayituṃ na śakyamityanvayaḥ /
            kiṃ svayameva svasya heturiti svabhāva uta kāraṇānapekṣatvam /
            nādyaḥ, ātmāśrayāt /
            na dvitīya ityāha-<span class="bold">viśiṣṭeti /</span>
            viśiṣṭānyasādhāraṇāni deśakālanimittāni /
            teṣāṃ kāryārthibhirupādīyamānatvāt kāryasya kāraṇānapekṣatvaṃ na yuktamityarthaḥ /
            anepekṣatve dhānyārthināṃ bhūviśeṣe varṣādikāle bījādinimitte ca pravṛttirna syāditi
            bhāvaḥ /
            pūrvoktasarvajñatvādiviśeṣaṇakamīśvaraṃ muktvā jagata utpatyādikaṃ na saṃbhavatīti
            bhāṣyeṇa kartāraṃ vinā kāryaṃ nāstīti vyatireka uktaḥ /
            tena yatkāryaṃ tatsakartṛkamiti vyāptirjñāyate /
            etadeva vyāptijñānaṃ jagati pakṣe kartāraṃ sādhayat sarvajñeśvaraṃ sādhayati kiṃ śrutyeti
            tārkikāṇāṃ bhrāntimupanyasyati-<span class="bold">etadeveti /</span>
            etadevānumānameva sādhanaṃ na śrutiriti manyanta iti yojanā /
            athavā etadvyāptijñānameva śrutyanugrāhakayuktimātratvenāsmatsaṃmataṃ sadanumānaṃ
            svatantramiti manyanta ityarthaḥ /
            sarvajñatvamādiśabdārthaḥ /
            yadvā vyāptijñānasahakṛtametallakṣaṇamevānumānaṃ svatantraṃ manyanta ityarthaḥ /
            tatrāyaṃ vibhāgaḥ-vyāptijñānāt jagataḥ kartastītyastitvasiddhiḥ /
            paścāt sa kartā, sarvajñaḥ, jagatkāraṇatvāt,</p>
         
         
         <p>vyatirekeṇa kulālādivaditi sarvajñatvasiddhirlakṣaṇāditi /
            atra manyanta ityanumānasyabhāsatvaṃ sūcitam /
            tathāhi-aṅkurādau tāvajjīvaḥ kartā na bhavati jīvādbhinnasya ghaṭavadacetanatvaniyamādanyaḥ
            kartā nāstyeveti vyatirekaniścayāt, yatkāryaṃ tatsakartṛkatamiti vyāptijñānāsiddhiḥ
            /
            lakṣaṇaliṅkānumāne tu bādhaḥ aśarīrasya janmajñānāyogāt, yajñānaṃ tanmanojanyamiti
            vyāptivirodhena nityajñānāsiddherjñānācabhāvaniścayāt, tasmādatīndriyārthe śrutireva
            śaraṇam /
            śrutyarthasaṃbhāvanārthatvenumānaṃ yuktimātraṃ na svatantramiti bhāvaḥ /
            nanvidamayuktaṃ śruteranumānāntarbhāvamabhipretya bhavadīyasūtrakṛtānumānasyaivopanyasyatvāditi
            vaiśeṣikaḥ śaṅkate-<span class="bold">nanviti /</span>
            ato manyante ityanumānasyābhāsoktirayukteti bhāvaḥ /
            yadi śrutīnāṃ svatantramānatvaṃ na syāttarhi 'tattu samanvayāt'ityādinā tāsāṃ tātparyaṃ
            sūtrakṛnna vicārayet, tasmāduttarasūtrāṇāṃ śrutivicārārthatvāt janmādisūtre 'pi śrutireva
            svātantryeṇa vicāryate nānumānamiti pariharati-<span class="bold">neti /</span>
            kiṃ ca mumukṣorbrahmāvagatirabhīṣaṭā yadarthamasya śāstrasyārambhaḥ, sā ca nānumānāt,
            'taṃ tvaupaniṣadam'iti śruteḥ /
            ato nānumānaṃ vicāryamityāha-<span class="bold">vākyārtheti /</span>
            vākyasya tadarthasyaca vicārādyadhyavasānaṃ tātparyaniścayaḥ prameyasaṃbhavaniścayaśca
            tena jātā brahmāvagatirmuktaye bhavatītyarthaḥ /
            saṃbhavo bādhābhāvaḥ /
            nanu kimanumānamupekṣitameva nityāha-<span class="bold">satsu tviti /</span>
            vimatamabhinnanimittopādānakaṃ, kāryatvādūrṇanābhyārabdhatantvādivat, vimataṃ cetanaprakṛtikaṃ,
            kāryatvāt, sukhādivadityanumānaṃ śrutyarthadārḍhyāpekṣitamityarthaḥ /
            dārḍhyaṃ saṃśayaviparyāsanivṛttiḥ /
            'mantavyaḥ'iti śrutārthastarkeṇa saṃbhāvanīya ityarthaḥ /
            yathā kaścit gandhāradeśebhyaścorairanyatrāraṇye baddhanetra eva tyaktaḥ kenacinmuktabandhastaduktamārgagrahaṇasamarthaḥ
            paṇḍitaḥ svayaṃ tarkakuśalo medhāvī svadeśāneva prāpnuyāt evamevehāvidyākāmādibhiḥsvarūpānandātprācyāvyāsminnaraṇye
            saṃsāre kṣiptaḥ kenaciddayāparavaśenācāryeṇa nāsi tvaṃ saṃsārī kintu 'tatvamasi'ityupadiṣṭasvarūpaḥ
            svayaṃ tarkakuśalaścet svarūpaṃ jānīyānnānyatheti /
            śrutiḥ svasyāḥ puruṣamatirūpatarkāpekṣāṃ darśayatītyāha-<span class="bold">paṇḍita iti /</span>
            ātmanaḥ śruterityarthaḥ /
            nanu brahmaṇo mananādyapekṣā na yuktā, vedārthatvāt, dharmavat /
            kintu śrutiliṅgavākyādaya evāpekṣitā ityata āha-<span class="bold">neti /</span>
            jijñāsye dharma iva jijñāsye brahmaṇīti vyākhyeyam /
            anubhavo brahmasākṣātkārākhyo vidvadanubhavaḥ /
            ādipadānmanananididhyāsanayorgrahaḥ /
            tatra hetumāha<span class="bold">-anubhaveti /</span>
            muktyarthaṃ brahmajñānasya śābdasya sākṣātkārāvasānatvāpekṣaṇāt pratyagbhūtasiddhabrahmagocaratvena
            sākṣātkāraphalakatvasaṃbhavāt, tadarthaṃ mananādyapekṣā yuktā /
            dharme tu nityaparokṣe sādhye sākṣātkārasyānapekṣitatvādasaṃbhavācca śrutyā nirṇayamātramanuṣṭhānāyāpekṣitam
            /
            liṅgādayastu śrutyantararbhūtā eva śrutirdvārā nirṇayopayogitvenāpekṣyante na mananādayaḥ
            anupayogādityarthaḥ /
            nirapekṣaḥ śabdaḥ śrutiḥ /
            śabdasyārthaprakāśanāsāmarthyaṃ liṅgam /
            padaṃ yogyetarapadākāṅkṣa vākyam /</p>
         
         
         <p>aṅgavākyasāpekṣaṃ pradhānavākyaṃ prakaraṇam /
            kramapaṭhitānāmarthānāṃ kramapaṭhitairyathākramaṃ saṃbandhaḥ sthānam /
            yathā aindrāgnyādaya iṣṭayo daśa krameṇa paṭhitāḥ daśamantrāśca 'indrāgnī rocanā divi'ityādyāḥ
            tatra prathameṣṭhau prathamamantrasya viniyoga ityādyūhanīyam /
            saṃjñāsāmyaṃ samākhyā /
            yathādhvaryavasaṃjñakānāṃ mantrāṇāmādhvaryavasaṃjñake karmaṇi viniyoga iti vivekaḥ
            /
            evaṃ tāvadbrahma mananādyapekṣaṃ, vedārthatvāt, dharmavat ityanumāne sādhyatvena dharmasyānubhavāyogyatvaṃ,
            anapekṣitānubhavatvaṃ copādhirityuktam /
            upādhivyatirekādbrahmaṇi mananādyapekṣatvaṃ coktam /
            tatra yadi vedārthatvamātreṇa brahmaṇo dharmeṇa sāmyaṃ tvayocyeta tarhi kṛtisādhyatvaṃ
            vidhiniṣedhavikalpotsargāpavādāśca brahmaṇi dharmavat syuriti /
            vipakṣe bādhakamāha-<span class="bold">puruṣetyādinā /</span>
            puruṣakṛtyadhīnā ātmalābha utpattiryasya tadbhāvācca dharme śrutyādīnāmeva prāmāṇyamityanvayaḥ
            /
            dharmasya sādhyatvaṃ laukikakarmadṛṣṭāntena sphuṭayati<span class="bold">-kartumiti /</span>
            laukikavadityarthaḥ /
            dṛṣṭāntaṃ sphuṭayati-<span class="bold">yatheti /</span>
            dārṣṭāntikamāha-<span class="bold">tatheti /</span>
            tadvaddharmasya kartumakartuṃ śakyatvamuktvā anyathākartuṃ śakyatvamāha-<span class="bold">udita iti /</span>
            dharmasya sādhyatvamupapādya tatra vidhyādiyogyatāmāha-<span class="bold">vidhīti /</span>
            vidhipratiṣedhāśca vikalpādayaśca dharme sādhye yer'thavantaḥ sāvakāśa bhavanti te
            brahmaṇyapi syurityarthaḥ /
            'yajeta' 'na surāṃ pibet'ityādayovidhiniṣedhāḥ /
            vrīhibhiryavairyā yajeteti saṃbhāvito vikalpaḥ grahaṇāgrahaṇayoraicchikaḥ /
            uditānuditahomayorvyavasthitavikalpaḥ /
            'na hiṃsyāt'ityupasargaḥ, 'agnīṣomīyaṃ paśumālabheta'ityapavādaḥ /
            tathā 'āhavanīye juhoti'ityutsargaḥ, 'aśvasya pade pade juhoti'ityapavāda iti vivekaḥ
            /
            ete brahmaṇi syurityatreṣṭāpattiṃ vārayati-na ityādinā /
            <span class="bold">bhūtavastuviṣayatvāt /</span>
            ityantena /
            idaṃ vastu, evaṃ, naivaṃ, ghaṭaḥpaṭo veti prakāravikalpaḥ /
            asti nāsti veti sattāsvarūpavikalpaḥ /
            nanu vastunyapi ātmādau vādināmasti nāstītyādivikalpā dṛśyante tatrāha-<span class="bold">vikalpanāstviti /</span>
            astitvādikoṭismaraṇaṃ puruṣabuddhistanmūlā manaḥspanditamātrāḥ saṃśayaviparyayavikalpā
            na pramārūpā ityakṣarārthaḥ /
            ayaṃ bhāvaḥ-dharmo hi yathā yathā jñāyate tathā tathā kartuṃ śakyate iti yathāśāstraṃ
            puruṣabuddhyapekṣā vikalpāḥ sarve pramārūpā eva bhavanti, tatsāmyena brahmaṇyapi sarve
            vikalpā yathārthāḥ syuriti /
            tatrāpyevamiti vadantaṃ pratyāha-<span class="bold">neti /</span>
            yadi siddhavastujñānamapi sādhyajñānavatpuruṣabuddhimapekṣya jāyeta tadā siddhe vikalpā
            yathārthāḥ syuḥ, na siddhavastujñānaṃ pauruṣaṃ kiṃ tarhi pramāṇavastujanyaṃ, tathā
            ca vastuna ekarūpatvādekameva jñānaṃ pramā, anye vikalpā ayathārthā evetyarthaḥ /
            atra dṛṣṭāntamāha-<span class="bold">nahi sthāṇāviti /</span>
            sthāṇurevetyavadhāraṇe siddhe sarvevikalpā yathārthā na bhavantītyarthaḥ /
            tatra yadvastutantraṃ jñānaṃ tadyathārthaṃ, yatpuruṣatantraṃ tanmithyeti vibhajate-<span class="bold">tatreti /</span>
            sthāṇāvityarthaḥ /
            sthāṇāvuktanyāyaṃ ghaṭādiṣvatīdiśati-<span class="bold">evamiti /</span>
            prakṛtamāha-<span class="bold">tatraivaṃ satīti /</span>
            siddher'the jñānapramātvasya vastvadhīnatve sati brahmajñānamapi vastujanyameva yathārthaṃ
            na puruṣatantraṃ bhūtārthaviṣatvāt, sthāṇujñānavadityarthaḥ /
            ataḥ sādhyer'the sarve vikalpāḥ puntantrā na siddher'the iti vailakṣaṇyāt na dharmasāmyaṃ
            brāhmaṇa iti mananādyapekṣā siddheti bhāvaḥ /
            nanu tarhi brahma pratyakṣādigocaraṃ, dharmavilakṣaṇatvāt, ghaṭādivat /
            tathā ca janmādisūtre jagatkāraṇānumānaṃ vicāryaṃ, siddhārthe tasya mānatvāt, na śrutiḥ,
            siddhārthe tasyā amānatvena tadvicārasya niṣphalatvāditi śaṅkate-<span class="bold">nānviti /</span>
            pramāṇāntaraviṣayatvameva prāptamiti kṛtvā pramāṇāntarasyaiva vicāraprāptāviti śeṣaḥ
            /
            atra pūrvapakṣī praṣṭavyaḥ, kiṃ yatkāryaṃ tadbrahmajamityanumānaṃ brahmasādhakaṃ kiṃ
            vā yatkāryaṃ tatsakāraṇamiti /
            nādyāḥ, vyāptyasiddherityāha-<span class="bold">neti /</span>
            brahmaṇa indriyāgrāhyatvāt pratyakṣeṇa vyāptigrāhāyogānna pramāṇāntaraviṣayatvamityarthaḥ
            /
            indriyāgrāhyatvaṃ kuta ityata āha<span class="bold">-svabhāvata iti /</span>
            'parāñci khāni vyatṛṇat svayaṃbhūḥ'iti śruteḥ, brahmaṇo rūpādihīnatvāccetyarthaḥ /
            indriyāgrāhyatve 'pi vyāptigrahaḥ kiṃ na syādata<span class="bold">āha-sati hīti /</span>
            tannāstīti śeṣaḥ /
            idaṃ kāryaṃ brahmajamiti vyāptipratyakṣaṃ brahmaṇo 'tīndriyatvānna saṃbhavatītyarthaḥ
            /
            dvitīye kāraṇasiddhāvapi kāraṇasya brahmatvaṃ śrutiṃ vinā jñātumaśakyamityāha--<span class="bold">kāryamātramiti /</span>
            saṃbandhaṃ kṛtaṃ yasmāt śrutimantareṇa jagatkāraṇaṃ brahmeti niścayālābhastasmāt tallābhāya
            śrutireva prādhānyena vicāraṇīyā, anumānaṃ tūpādānatvādisāmānyadvārā mṛdādivat brāhmaṇaḥ
            svakāryātmakatvādiśrautārthasaṃbhāvanārthaṃ guṇatayā vicāryamityupasaṃharati-<span class="bold">tasmāditi /</span>
            etatsūtrasya viṣayavākyaṃ pṛcchati-<span class="bold">kiṃ punariti /</span>
            iha brahmaṇi lakṣaṇārthatvena vicārayitumiṣṭaṃ vākyaṃ kimityarthaḥ /
            atra hi prathamasūtre viśiṣṭādhikāriṇo brahmavicāraṃ pratijñāya brahmajñātukāmāsya
            dvitīyasūtre lakṣaṇamucyate /
            tathaiva śrutāvapi mumukṣorbrahmajñātukāmasya jagatkāraṇatvopalakṣaṇānuvādena brahma
            jñāpyata iti śrautārthakramānusāritvaṃ sūtrasya darśayituṃ sopakramaṃvākyaṃ paṭhati-<span class="bold">bhṛguriti /</span>
            adhīhi smāraya upadiśetyarthaḥ /
            atra yenetyekatvaṃ vivakṣitaṃ, nānātve brahmatvavidhānāyogāt /
            yajjagatkāraṇaṃ tadekamityavāntaravākyam /
            yadekaṃ kāraṇaṃ tadbrahmeti vā yatkāraṇaṃ tadekaṃ bahmeti vā mahāvākyamiti bhedaḥ
            /
            kiṃ tarhi svarūpalakṣaṇamityāśaṅkya vākyaśeṣānnirṇito yataḥśabdārthaḥ satyajñānānanda
            ityāha--<span class="bold">tasya ceti /</span>
            'yaḥ sarvajñaḥ' 'tasmādetadbrahma nāma rūpamannaṃ ca jāyate' 'vijñānamānandaṃ brahma'ityādi
            śākhāntarīyavākyānyapyasya viṣaya ityāha<span class="bold">-anyānyapīti /</span>
            evañjatīyakatvamevāha-<span class="bold">nityeti /</span></p>
         
         
         <p>tadevaṃ sarvāsu śākhāsu lakṣaṇadvayavākyāni jijñāsye brahmaṇi samanvitāni, taddhiyā
            muktiriti siddham //2//</p>
         
         
         <p>END BsRp_1,1.2.2</p>
         
         
         
         
         
         <p>START BsRp_1,1.3.3</p>
         
         
         <p>śāstrayonitvāt | BBs_1,1.3 |</p>
         
         
         <p>yasya niśvasitaṃ vedāḥ sarvārthajñānaśaktayaḥ /</p>
         
         
         <p>śrīrāmaṃ sarvavettāraṃ vedavedyamahaṃ bhaje //1//</p>
         
         
         <p>vṛttānuvādena saṃgatiṃ vadannuttarasutramavatārayati-<span class="bold">jagaditi /</span>
            cedanasya brahmaṇo jagatkāraṇatvoktyā sarvajñatvamarthātpratijñātaṃ sūtrakṛtā, cetanasṛṣṭerjñānapūrvakatvāt
            /
            tathā ca brahma sarvajñaṃ, sarvakāraṇatvāt, yo yatkartā sa tajjñaḥ, yathā kulāla iti
            sthitam /
            tadevārthikaṃ sarvajñatvaṃ pradhānādinirāsāya vedakartṛtvahetunā draḍhayannāhetyarthaḥ
            /
            hetudvayasyaikārthasādhanatvāt, ekaviṣayatvamavāntarasaṃgatiḥ /
            yadvā vedasya nityatvādbrahmaṇaḥ sarvahetutā nāstītyākṣepasaṃgatyā vedahetutvamucyate
            'asya mahato bhūtasya niśvasitametadyadṛgvedo yajurvedaḥ sāmavedo 'tharvāṅgirasaḥ'</p>
         
         
         <p>iti vākyaṃ viṣayaḥ tatkiṃ vedahetutvena brahmaṇaḥ sarvajñatvaṃ sādhayati uta na sādhayati
            iti saṃdehaḥ /
            tatra vyākaraṇādivadvedasya pauruṣeyatve mūlapramāṇasāpekṣatvenāprāmāṇyāpātānna sādhayatīti
            pūrvapakṣe jagaddhetoścetanatvātsiddhiḥ phalam /
            siddhānte tatsiddhiḥ /
            asya vedāntavākyasya spaṣṭabrahmaliṅgasya vedakartari samanvayokteḥ śrutiśāstrādhyāyapādasaṃgatayaḥ
            /
            evamāpādaṃ śrutyādisaṃgataya ūhyāḥ /
            vede hi sarvārthaprakāśanaśaktirupalabhyate, sā tadupādānabrahmagataśaktipūrvikā tadgatā
            vā, prakāśanaśaktitvāt /
            kāryagataśaktitvādvā, pradīpaśaktivaditivedopādānatvena brahmaṇaḥ svasaṃbaddhāśeṣārthaprakāśanasāmarthyarūpaṃsarvasākṣitvaṃ
            sidhyati /
            yadvā yathā adhyetāraḥ pūrvakramaṃ jñātvā vedaṃ kurvanti, tathā vicitraguṇamāyāsahāyo
            'nāvṛtānantasvaprakāśacinmātraḥ parameśvaraḥ svakṛtapūrvakalpīyakramasajātīyakramavantaṃ
            vedarāśiṃ tadarthāṃśca yugapajjānanneva karotīti na vedasya pauruṣeyatā /
            yatra hyarthajñānapūrvakaṃ vākyajñānaṃ vākyasṛṣṭau kāraṇaṃ tatra pauruṣeyatā, atra
            ca yaugapadyānna sā, ato vedakartā vedamiva tadarthamapi svasaṃbaddhaṃ nāntarīyakatayā
            janātīti sarvajña iti siddhāntayati<span class="bold">-śāstreti /</span>
            śāstraṃ prati hetutvāt, brahma sarvajñaṃ sarvakāraṇaṃ ca iti saṃgatidvayānusāreṇa
            sūtrayojanāmabhipretya padāni vyācaṣṭe--<span class="bold">mahata iti /</span>
            hetoḥ sarvajñatvasiddhaye vedasya viśeṣaṇāni /
            tatra granthator'thataśca mahattvaṃ, hitaśāsanāt śāstratvam /
            śāstraśabdaḥ śabdamātropalakṣaṇārtha iti matvāha--<span class="bold">aneketi /</span>
            purāṇanyāyamīmāṃsādharmaśāstrāṇi śikṣākalpavyākaraṇaniruktacchandojyotiṣāṇi ṣaḍaṅgāni
            iti daśa vidyāsthānāni vedārthajñānahetavaḥ /
            tairupakṛtasyetyarthaḥ /
            anena manvādibhiḥ parigṛhītatvena vedasya prāmāṇyaṃ sūcitam /
            abodhakatvābhāvādapi prāmāṇyamityāha--<span class="bold">pradipavaditi /</span>
            sarvārthaprakāśanaśaktimatve 'pyacetanatvāt sarvajñakalpatvaṃ yonirupādānaṃ kartṛ
            ca /
            nanu sarvajñasya yo guṇaḥ sarvārthajñānaśaktimatvaṃ vedasya tadanvitatve 'pi tadyoneḥ
            sarvajñatvaṃ kuta ityata āha--<span class="bold">na hīti /</span>
            upādāne tacchaktiṃ vinā kārye tadayogādvedopādānasya sarvajñatvam, anumānaṃ tu pūrvaṃ
            darśitam /
            na cāvidyāyāstadāpattiḥ /
            śaktimatve 'pyacetanatvāditi bhāvaḥ /
            vedaḥ svaviṣayādadhikārthajñānavajjanyaḥ pramāṇavākyatvāt, vyākaraṇarāmāyaṇādivadityanumānāntaram
            /
            tatra vyāptimāha--yadyaditi /
            vistaraḥ śabdādhikyam, anenārthato 'lpatvaṃ vadan kartṛrjñānasyārthādhikyaṃ sūcayati,
            dṛśyate cārthavādādhikyaṃ vede /
            atraiṣā yojanā--yadyacchāstraṃ yasmādāptātsaṃbhavati sa tataḥ śāstrādadhikārthajñāna
            iti prasiddhaṃ yathā śabdasādhutvādirjñeyaikadeśor'tho yasya tadapi vyākaraṇādi pāṇinyāderadhikārthajñātsaṃbhavati
            /
            yadyalpārthamapi śāstramadhikārthajñāt saṃbhavati tadā 'asya mahataḥ'ityādiśruteryasmānmahato
            'paricchinnādbhūtātsatyādyoneḥ sakāśāt anekaśākhetyādiviśiṣṭasya vedasya puruṣaniśvāsavadaprayatnenaiva
            saṃbhavaḥ tasya sarvajñatvaṃ sarvaśaktimatvaṃ ceti kimu vaktavyamiti /
            tatra vedasya pauruṣeyatvaśaṅkānirasārthaṃ śrutisthaniḥśvasitapadārthamāha--<span class="bold">aprayatneneti /</span></p>
         
         
         <p>
            pramāṇāntareṇārthajñānaprayāsaṃ vinā nimeṣādinyāyenetyarthaḥ /<br />
            atrānumānena 'yaḥ sarvajñaḥ 'iti śrutyuktasarvajñatvadārḍhyāya pāṇinyādivadvedakartari
            adikārthajñānasattāmātraṃ sādhyate na tvarthajñānasya vedahetutvaṃ niḥśvasitaśrutivirodhāt,
            vedajñānamātreṇādhyetṛvadvedakartṛtvopapatteśca /<br />
            iyān viśeṣaḥ--adhyetā parāpekṣaḥ īśvarastu svakṛtavedānupūrvīsvayameva smṛtyā tathaiva
            kalpādau brahmādipvāvirbhāvayan anāvṛtajñānatvāttadarthamatyavarjanīyatayā jānātīti
            sarvajña ityanavadyam //
            </p>
         
         
         <p>adhunā brahmaṇo lakṣaṇānantaraṃ pramāṇajijñāsāyāṃ varṇakāntaramāha--<span class="bold">ataveti /</span>
            lakṣaṇapramāṇayorbrahmanirṇayārthatvādekaphalakatvaṃ saṃgatiḥ /
            'taṃ tvaupaniṣadaṃ puruṣam'iti śrutirbrahmaṇo vedaikavedyatvaṃ brūte na veti śaṃśaye,
            kāryaliṅgenaivalāghavāt karturekasya sarvajñasya brahmaṇaḥ siddherna brūte iti prāpte
            vedapramāṇakatvāt brahmaṇo na pramāṇāntaravedyatvamiti siddhāntayati--<span class="bold">śāstrayonitvāditi /</span>
            tadvyācaṣṭe-<span class="bold">yathoktamiti /</span>
            sarvatra pūrvottarapakṣayuktidvayaṃ saṃśayabījaṃ draṣṭavyam /
            atra pūrvapakṣe anumānasyaiva vicāryatāsiddhiḥ phalaṃ siddhānte vedāntānāmiti bhedaḥ
            /
            anumānādinā brahmasiddhiḥ pūrvasūtre prasaṅgānnirastā /
            kiñca vicitraprapañcasya prāsādādivadekakartṛkatābādhānna lāghavāvatāraḥ /
            na ca sarvajñatvātkarturekatvasaṃbhavaḥ /
            ekatvajñānāt sarvajñatvajñānaṃ tatastadityanyonyāśrayamabhipreteyāha-<span class="bold">-śāstrādeveti /</span>
            kiṃ tacchāstramiti tadāha-<span class="bold">śāstramiti /</span>
            pṛthagārambhamākṣipati-<span class="bold">kimarthamiti /</span>
            yena hetunā darśitaṃ tataḥ kimarthamityarthaḥ /
            janmādiliṅgakānumānasya svātantryeṇopanyāsaśaṅkānirāsārthaṃ pṛthaksūtramityāha--<span class="bold">ucyata iti //3//</span></p>
         
         
         <p>END BsRp_1,1.3.3</p>
         
         
         
         
         
         <p>START BsRp_1,1.4.4</p>
         
         
         <p>tat tu samanvayāt | BBs_1,1.4 |</p>
         
         
         <p>vedāntāḥ siddhabrahmaparā uta kāryaparā iti niṣphalatvasāpekṣatvayoḥ prasaṅgāprasaṅgābhyāṃ
            saṃśaye pūrvasūtre dvitīyavarṇakenākṣepasaṃgatyā pūrvapakṣamāha--<span class="bold">kathaṃ punarityādinā /</span>
            'sadeva somya'ityādīnāṃ sarvātmatvādispaṣṭabrahmaliṅgānāṃ brahmaṇi samanvayokteḥ,
            śrutyādisaṃgatayaḥ /
            pūrvapakṣe vedānteṣu mumukṣupravṛttyasiddhiḥ, siddhānte tatsiddhiriti vivekaḥ /
            kathamityākṣepe hetuḥ-<span class="bold">yāvateti /</span>
            yato jaiminisūtreṇa śāstrasya vedasya kriyāparatvaṃ darśitamato 'kriyārthatvādvedāntanāmānarthakyaṃ
            phalavadarthaśūnyatvaṃ prāptamityanvayaḥ /
            sūtrasyāyamarthaḥ-prathamasūtre tāvadvedasyādhyayanakaraṇakabhāvanāvidhibhāvyasya
            phalavadarthaparatvamuktam /
            'codanālakṣaṇor'tho dharmaḥ'iti dvitīyasūtre dharme kārye codanā pramāṇamiti vedaprāmāṇyavyāpakaṃ
            kāryaparatvamavasitam /
            tatra'vāyurvai kṣepiṣṭhā'ityādyarthavādānāṃ dharme prāmāṇyamasti na veti saṃśaye āmnāyaprāmāṇyasya
            kriyārthatvena vyāptatvāt arthavādeṣu dharmasyāpratīteḥ akriyārthānāṃ teṣāmānarthakyaṃ
            niṣphalārthatvam /
            na cādhyayanavidhyupāttānāṃ niṣphale siddher'the prāmāṇyaṃ yuktaṃ, tasmādanityameṣāṃ
            prāmāṇyamucyate /
            vyāpakābhāvādvyāpyaṃ prāmāṇyaṃ nāstyeveti yāvat /
            evaṃ pūrvapakṣe 'pi 'vidhinā tvekavākyatvāt stutyarthena vidhīnāṃ syuḥ'iti sūtreṇa
            siddhāntamāha--<span class="bold">kriyāparatvamiti /</span>
            anityamiti prāpte darśitamityarthaḥ /
            vāyurvai kṣipratamagāminī devatā taddevatākaṃ karma kṣiprameva phalaṃ dāsyati, ityevaṃ
            vidheyārthānāṃ stutirūpārthena dvāreṇa 'vāyavyaṃ śvetamālabheta'ityādi vidhivākyenaikavākyatvādarthavādāḥ
            saphalāḥ syuḥ /
            stutilakṣaṇayā saphalakāryaparatvāt pramāṇamarthavādā iti yāvat /
            nanvadhyayanavidhigṛhītānāṃ vedāntānāmānarthakyaṃ na yuktamityata āha-<span class="bold">kartriti /</span>
            na vayaṃ vedāntānāmānarthakyaṃ sādhayāmaḥ kintu loke siddhasya mānābhāvāntaravedyatvānniṣphalatvācca
            siddhabrahmaparatve teṣāṃ mānāntarasāpekṣatvaniṣphalatvayoḥ prasaṅgādaprāmāṇyāpātāt,
            kāryaśeṣakartṛdevatāphalānāṃ prakāśanadvārā kāryaparatvaṃ vaktavyamiti brūmaḥ /
            tatra tvantatpadārthavākyānāṃ kartṛdevatāstāvakatvaṃ, vividiṣādivākyānāṃ phalastāvakatvam
            /
            nanu karmaviśeṣamanārabhya prakaraṇāntarādhītānāṃ vedāntānāṃ kathaṃ taccheṣakatvaṃ,
            mānābhāvādityarucyā pakṣāntaramāha-<span class="bold">-upāsaneti /</span>
            mokṣakāmo 'sadbrahmābhedamāropya ahaṃ brahmāsmītyupāsīta ityupāsanāvidhiḥ, ādiśabdācchravaṇādayaḥ
            /
            tatkāryaparatvaṃ vā vaktavyamityarthaḥ /
            nanu śrutaṃ brahma vihāyāśrutaṃ kāryaparatvaṃ kimarthaṃ vaktavyamiti tatrāha--<span class="bold">nahīti /</span>
            paritaḥ samantānniścayena sthitaṃ pariṣṭhitaṃ kṛtyanapekṣam /
            siddhamiti yāvat /
            tasya pratipādanamajñātasya vedena jñāpanaṃ, tanna saṃbhavati, mānantarayogyer'the
            vākyasya saṃvāde satyanuvādakatvāt, 'agnirhimasya bheṣajam'iti vākyavat /
            visaṃvāde tu bodhakatvāt, 'ādityo yūpaḥ'iti vākyavadityarthaḥ /
            siddho na vedārthaḥ, mānāntarayogyatvādghaṭavadityuktvā niṣphalatvācca tathetyāha<span class="bold">-tatheti /</span>
            siddhajñāpane heyopādeyāgocare phalābhāvācca tanna saṃbhavatītyarthaḥ /
            phalaṃ hi sukhavyāptirduḥkhahānicca /
            tacca pravṛtti nivṛttibhyāṃ sādhyam /
            te copādeyasya pravṛttiprayatnakāryasya heyasyanivṛttiprayatnakāryasya jñānābhyāṃ
            jāyete, na siddhajñānāditi bhāvaḥ /
            tarhi siddhabodhivedavādānāṃ sāphalyaṃ kathasityāśaṅya 'āmnāyasya'ityādisaṃgrahavākyaṃ
            vivṛṇoti-<span class="bold">ata eveti /</span>
            siddhavastujñānātphalābhāvādevetyarthaḥ /
            'devairniruddhaḥ so 'gnirarodīt'iti vākyasyāśrujatvena rajatasya nindādvārā 'barhiṣi
            na deyaṃ'iti sabhalaniṣedhaśeṣatvavat vedāntānāṃ vidhayādiśeṣatvaṃ vācyamityarthaḥ
            /
            nanu teṣāṃ mantravat svātantryamastu nārthavādavadvidhyekavākyatvamityāśaṅkya dṛṣṭāntāsiddhimāha<span class="bold">-mantrāṇāṃ ceti /</span>
            prathamādhyāye pramāṇalakṣaṇer'thavādacintānantaraṃ mantracintā kṛtā-'iṣe tvā'iti
            mantre 'chinadmi'ityadhyāhārācchākhācchedanakriyāpratīteḥ, 'agnirmūrdhā'ityādau ca
            kriyāsādhanadevatādipratīteḥ mantrāḥ śrutyādibhiḥ kratau viniyuktāḥ, te kimuccāraṇamātreṇādṛṣṭaṃ
            kurvantaḥ kratāvupakurvanti uta dṛṣṭenaivārthasmaraṇeneti saṃdehe cintādināpyadhyayanakālāvagatamantrārthasya
            smṛtisaṃbhavādadṛṣṭārthā mantrā iti prāpte siddhāntaḥ-'aviśiṣṭastu vākyārthaḥ'iti
            lokavedayorvākyārthasyāviśeṣānmantravākyānāṃ dṛṣṭenaiva svārthaprakāśanena kratūpakārakatvasaṃbhavāt,
            dṛṣṭe saṃbhavati adṛṣṭakalpanānupapatteḥ, phalavadanuṣṭhānāpekṣitena kriyātatsādhanasmaraṇena
            dvāreṇa mantrāṇāṃ karmāṅgatvam /
            'mantrairevārthaḥ smartavyaḥ'iti niyamastvadṛṣṭārtha iti /
            tathā cārthavādānāṃ stutipadārthadvārā padaikavākyatvaṃ vidhibhiḥ, mantrāṇāṃ tu vākyārthajñānadvārā
            tairvākyaikavākyatvamiti vibhāgaḥ /
            nanvastu karmaprakaraṇasthavākyānāṃ vidhyekavākyatvaṃ,</p>
         
         
         <p>vedāntānāṃ tu siddhe prāmāṇyaṃ kiṃ na syāditi tatrāha-<span class="bold">na kvaciditi /</span>
            vedāntā vidhyekavākyatvenaivārthavantaḥ, siddhārthāvedakatvāt, mantrārthavādādivadityarthaḥ
            /
            anyatrādṛṣṭāpi vedānteṣu kalpyatāmiti tatrāha-<span class="bold">upapannā veti /</span>
            netyanuṣaṅgaḥ /
            siddhe phalābhāvāsyoktatvāditi bhāvaḥ /
            tarhi brahmaṇyeva svārthe vidhiḥ kalpyatāṃ kṛtaṃ vedāntānāṃ vidhyanataraśeṣatvenetyata
            āha--<span class="bold">na ceti /</span>
            nanu 'dadhnā juhoti'iti siddhe dadhani vidhirdṛṣṭastatrāha-<span class="bold">kriyeti /</span>
            dadhnaḥ kriyāsādhanasya prayujyamānatayā sādhyatvādvidheyatā, niṣkriyabrahmaṇaḥ kathamapyasādhyatvānna
            vidheyatvamityarthaḥ /
            bhāṭṭamatamupasaṃharati--<span class="bold">tasmāditi /</span>
            svayamevāruciṃ vadanpakṣāntaramāha--<span class="bold">atheti /</span>
            siddhāntasūtraṃ vyācaṣṭe--<span class="bold">tuśabda iti /</span>
            tadbrahma vedāntapramāṇakamiti pratijñāter'the hetuṃ pṛcchati--<span class="bold">kathamiti /</span>
            hetumāha--<span class="bold">samiti /</span>
            anvayatātparyaviṣayatvaṃ tasmādityeva hetuḥ /
            tātparyasya samyaktvaṃ akhaṇḍārthaviṣayakatvaṃ sūcayituṃ sam-padaṃ pratijñāntargatameva
            /
            tathā cākhaṇḍaṃ brahma vedāntajapramāviṣayaḥ, vedāntatātparyaviṣayatvāt, yo yadvākyatātparyaviṣayaḥ
            sa tadvākyaprameyaḥ, yathā karmavākyaprameyo dharma iti prayogaḥ /
            vākyārthasyākhaṇḍatvaṃ-asaṃsṛṣṭatvam /
            vākyasya cākhaṇḍārthakatvaṃ-svapadopasthitā ye padārthāsteṣāṃyaḥ saṃsarstadgocarapramājanakatvam
            /
            na cedamaprasiddham /
            prakṛṣṭaprakāśaścandra ityādi lakṣaṇavākyānāṃ loke lakṣaṇayā candrādivyaktimātrapramāhetutvāt
            /
            sarvapadalakṣaṇā cāviruddhā sarvairarthavādapadairekasyāḥ stuterlakṣyatvaṅgīkārāt
            /
            tathā satyajñānādipadairakhaṇḍaṃ brahma bhātīti na pakṣāsiddhiḥ /
            nāpi hetvasiddhiḥ, upakramādiliṅgairvedāntānāmadvitīyākhaṇḍabrahmaṇi tātparyanirṇayāt
            /
            chāndogyaṣaṣṭhe upakramaṃ darśayati--<span class="bold">sadeveti /</span>
            uddālakaḥ putramuvāca-he somya priyadarśana, idaṃ sarvaṃ jagat, agre utpatteḥ prākkāle
            sadabādhitaṃ brahmaivāsīt /
            evakāreṇa jagataḥ pṛthaksattā niṣidhyate /
            sajātīyavijātīyasvagatabhedanirāsārthaṃ 'ekamevādvitīyaṃ'iti padatrayam /
            evamadvitīyaṃ brahmopakramya 'aitadātmyamidaṃ sarvam'ityupasaṃharati /
            idamupakramopasaṃhāraikarūpyaṃ tātparyaliṅgaṃ, yathā 'tattvamasi'</p>
         
         
         <p>iti navakṛtvo 'bhyāsaḥ /
            rūpādihīnādvitīyabrahmaṇo mānāntarāyogyatvadapūrvatvamuktam-'atra vāva kila sat somya
            na nibhālayase'iti /
            saṃghāte sthitaṃ pratyagbrahma na jānāsītyarthaḥ /
            'tasya tāvadeva ciraṃ yāvanna vimokṣye atha saṃpatsye'iti brahmajñānātphalamuktaṃ
            viduṣaḥ /
            tasya yāvatkālaṃ deho na vimokṣyate tāvadeva dehapātaparyanto vilambaḥ /
            atha dehapātānantaraṃ vidvān brahma saṃpatsyate /
            videhakaivalyamanubhachavantītyarthaḥ /
            'anena jīvenātmanānupraviśya'ityādyadvitīyajñānārthor'thavādaḥ /
            mṛdādidṛṣṭānataiḥ prakṛtyatirekeṇa vikāro nāstītyupapattiruktā /
            evaṃ ṣaṅvidhāni tātparyaliṅgāni vyastāni samastāni vā prativedāntaṃ dṛśyanta ityaitareyopakramavākyaṃ
            paṭhati-<span class="bold">ātmā vā iti /</span>
            bṛhadāraṇyake madhukāṇḍopasaṃhāravākyaṃ satātmano nirviśeṣatvārthamāha--<span class="bold">tadetaditi /</span>
            māyābhirbahurūpaṃ tadbrahma /
            etadaparokṣam /
            apūrvaṃ kāraṇaśūnyam /
            anaparaṃ kāryarahitam /
            anantaraṃ jātyantaramasya nāstītyanantaram /
            ekarasamityarthaḥ /
            abāhyam advitīyam /
            tasyāparokṣatvamupapādayati--<span class="bold">ayamiti /</span>
            sarvamanubhavatīti sarvānubhūḥ /
            cinmātramityarthaḥ /
            ṛgyajuḥsāmavākyānuktvā ātharvaṇavākyamāha--<span class="bold">brahmaivedamiti /</span>
            yatpurastātpūrvadigvastujātamidamabrahmeva viduṣāṃ bhāti tadamṛtaṃ brahmaiva vastu
            ityarthaḥ /
            ādipadena 'satyaṃ jñānam'ityādivākyāni gṛhyante /
            nanvastu brahmaṇastātparyaviṣayatvaṃ, vedāntānāṃ kāryamevārthaḥ kiṃ na syāditi tatrāha--<span class="bold">na ceti /</span>
            vedāntānāṃ brahmaṇi tātparyeniścīyamāne kāryārthatvaṃ na yuktaṃ 'yatparaḥ śabdaḥ sa
            śabdārthaḥ'iti nyāyādityarthaḥ /
            yaduktamarthavādanyāyena vedāntānāṃ kartrādistāvakatvamiti tatrāha--<span class="bold">na ca teṣāmiti /</span>
            teṣāṃ karmaśeṣastāvakatvaṃ na bhāti kintu jñānadvārā karma tatsādhananāśakatvameva
            /
            tattatra vidyākāle kaḥ kartā kena karaṇena kaṃ viṣayaṃ paśyet iti śruterityarthaḥ
            /
            arthavādānāṃ tu svārthe phalābhāvātstutilakṣaṇateti bhāvaḥ /
            yaduktaṃ siddhatvena mānāntaravedyaṃ brahma na vedārtha iti tatrāha--<span class="bold">na ca parīti /</span>
            'tattvamasi'iti śāstramantareṇeti saṃbandhaḥ /
            dharmo na vedārthaḥ, sādhyatvena pākavanmānāntaravedyatvāt /
            yadi vedaṃ vinā dharmasyānirṇayānna mānāntaravedyatā tadā brahmaṇyapi tulyam /
            yaccoktaṃ niṣphalatvādbrahma na vedārtha iti tadanūdya pariharati--<span class="bold">yattvityādinā /</span>
            rahitatvādbhinnatvāt /
            brahmaṇa iti śeṣaḥ /
            yadapyuktam--'upāsanāparatvaṃ vedāntānām'iti tatra kiṃ prāṇapañcāgnyādivākyānāmuta
            sarveṣāmiti /
            tatrādyamaṅkīkaroti--<span class="bold">devatādīti /</span>
            jyeṣṭhatvādi guṇaḥ phalaṃ cādiśabdārthaḥ /
            na dvitīyaḥ, vidhiśūnyānāṃ 'satyaṃ jñānam'ityādīnāṃ svārthe phalavatāmupāsanāparatvakalpanāyogāt
            /
            kiñca tadarthasya brahmaṇastaccheṣatvaṃ jñānātprāgūrdhvaṃ vā /
            ādye, adhyastaguṇavatastasya taccheṣatve 'pi na dvitīya ityāha--<span class="bold">natu tatheti /</span>
            prāṇādidevatāvadityarthaḥ /
            'ahaṃ brahmāsmi'</p>
         
         
         <p>ityekatve jñāte sati heyopādeyaśūnyatayā brahmātmanaḥ phalābhāvāt, upāsyopāsakadvaitajñānasya
            kāraṇasya nāśācca nopāsanāśeṣatvamityāha--<span class="bold">ekatva iti /</span>
            dvaitajñānasya saṃskārabalātpunarudaye vidhānamiti netyāha--<span class="bold">nahīti /</span>
            dṛḍhasyeti śeṣaḥ /
            bhrāntitvāniścayo dārḍhyaṃ, saṃskārotthaṃ tu bhrāntitvena niścite na vidhinimittam
            /
            <span class="bold">yeneti /</span>
            upāsanāyāṃ kāraṇasya satvenetyarthaḥ /
            vedaprāmāṇyasya vyāpakaṃ krīyārthakatvamanuvadati--<span class="bold">yadyapīti /</span>
            karmakāṇḍer'thavādādīnāmityarthaḥ /
            tathā ca vyāpakābhāvādvedānteṣu vyāpyābhāvānumānamiti bhāvaḥ /
            vedāntā na svārthe mānaṃ, akriyārthatvāt 'so 'rodīt'ityādivadityanumāne niṣphalārthakatvamupādhirityāha-<span class="bold">tathāpīti /</span>
            arthavādānāṃ niṣphalasvārthāmānatve 'pītyarthaḥ /
            tadviṣayasya tatkaraṇasya /
            svārthe brahmātmanīti śeṣaḥ /</p>
         
         
         <p>saphalajñānakaraṇatvena vedāntānāṃ svārthe mānatvasiddherna kriyārthakatvaṃ tadvyāpakamiti
            bhāvaḥ /
            nanu mābhūdvedaprāmāṇyasya vyāpakaṃ kriyārthakatvaṃ, vyāpyaṃ tu bhaviṣyati, tadabhavādvedāntānāṃ
            prāṇyaṃmyaṃ durjñānamiti, netyāha--<span class="bold">na ceti /</span>
            yena vedaprāmāṇyaṃ svasyānumānagamyatvenānyatra kvaciddṛṣṭaṃ dṛṣṭāntamapekṣeta tadeva
            nāstītyarthaḥ /
            cakṣurādivadvedasya svataḥprāmāṇyajñānānna tadvyāptiliṅgādyapekṣā /
            prāmāṇyasaṃśaye tu phalavadajñātābādhitārthatātparyāt prāmāṇyaniścayo na kriyārthatvena
            /
            kūpe patediti vākye vyabhicārāditi bhāvaḥ /
            varṇakārthamupasaṃharati--<span class="bold">tasmāditi /</span>
            samanvayādityarthaḥ /
            vidhivākyānāmapi phalavadajñātārthatvena prāmāṇyaṃ tattulyaṃ vedāntānāmapīti sthitam
            /
            evaṃ padānāṃ siddher'the vyutpattimicchatāṃ brahmanāstikānāṃ mataṃ, brahmaṇomānāntarāyogyatvāt,
            saphalatvācca vedāntaikameyatvamityuktyā nirastam /
            saṃprati sarveṣāṃ padānāṃ kāryānvitārthe śaktimicchatāṃ vidhiśeṣatvena pratyagbrahma
            vedāntairbodhyate na svātantryeṇeti vadatāṃ vṛttikārāṇāṃ matanirāsāya sūtrasya varṇakāntaramārabhyate
            /
            tatra vedāntāḥ kimupāsanāvidhiśeṣatvena brahma bodhayanti uta svātantryeṇeti siddhe
            vyutpattyabhāvabhāvābhyāṃ saṃśaye pūrvapakṣamāha--<span class="bold">atrāpara iti /</span>
            brahmaṇo vedāntavedyatvoktau vṛttikārāḥ pūrvapakṣayantītyarthaḥ /
            upāsanāto muktiḥ pūrvapakṣe, tattvajñānādeveti siddhānte phalam /
            vidhirniyogaḥ tasya viṣayaḥ pratipattirupāsanā /
            asyāḥ ko viṣaya ityākāṅkṣāyāṃ satyādivākyairvidhiparaireva brahmasamarpyata ityāha--<span class="bold">pratipattīti /</span>
            vidhiviṣayapratipattiviṣayatayetyarthaḥ /
            vidhiparādvākyāttaccheṣalābhe dṛṣṭāntamāha--<span class="bold">yatheti /</span>
            'yūpe paśuṃ badhnāti' 'āhavanīye juhoti' 'indraṃ yajeta'iti vidhiṣu ke yūpādaya ityākāṅkṣāyāṃ
            'yūpaṃ takṣati, aṣṭāśrīkaroti'iti takṣaṇādisaṃskṛtaṃ dāru yūpaḥ /
            'agnīnādadhīta'ityādhānasaṃskṛto 'gnirāhavanīyaḥ /
            'vajrahastaḥ purandaraḥ'itividhiparaireva vākyaiḥ samarpyante tadvadbrahmetyarthaḥ
            /
            vidhiparavākyasyāpi anyārthabodhitve vākyabhedaḥ syāditi śaṅkānirāsārthamapiśabdaḥ
            /
            mānāntarājñātānyapi śeṣatayocyante na pradhānatveneti na vākyabhedaḥ /
            pradhānārthabhedasyaiva vākyabhedakatvāditi bhāvaḥ /
            nanūktaṣaḍvidhaliṅgaistātparyaviṣayasyabrahmaṇaḥ kuto vidhiśeṣatvamiti śaṅkate--<span class="bold">kuta iti /</span>
            vṛddhavyavahāreṇa hi śāstratātparyaniścayaḥ /
            vṛddhavyavahāre ca śrotuḥ pravṛttinivṛttī uddiśyāpūrvaprayogo dṛśyate /
            ataḥ śāstrasyāpi te eva prayojane /
            te ca kāryajñānajanye iti kāryaparatvaṃ śāstrasya /
            tataḥ kāryaśeṣatvaṃ brahmaṇa ityāha--<span class="bold">pravṛttīti /</span>
            śāstrasya niyogaparatve vṛddhasaṃmatimāha--<span class="bold">na tathāhītyādinā /</span>
            kriyā, kāryaṃ, niyogo, vidhiḥ dharmo 'pūrvamityanarthāntaram /
            ko vedārtha ityākāṅkṣāyāṃ śābarabhāṣyakṛtoktam--<span class="bold">dṛṣṭo hīti /</span>
            tasya vedasya /
            kāryaṃ vedārtha ityatra codanāsūtrasthaṃ bhāṣyamāha--<span class="bold">codaneti /</span>
            kriyāyā niyogasya jñānadvārā pravartakaṃ vākyaṃ codanetyucyata ityarthaḥ /
            śabarasvāmisaṃmatimuktvā jaiminisaṃmatimāha--<span class="bold">tasya jñānamiti /</span>
            tasya dharmasya jñāpakamapauruṣeyavidhivākyamupadeśaḥ /
            tasya dharmeṇāvyatirekādityarthaḥ /
            padānāṃ kāryānvitārthe śaktirityatra sūtraṃ paṭhati--<span class="bold">tadbhūtānāmiti /</span>
            tattatra vede bhūtānāṃ siddhārthaniṣṭhānāṃ padānāṃ kriyārthena kāryavācinā liṅgādipadena
            samāmnāyaḥ sahoccāraṇaṃ kartavyam /
            padārthajñānasya vākyārtharūpakāryadhīnimittatvādityarthaḥ /
            kāryānvitārthe śaktāni padāni kāryavācipadena saha padārthasmṛtidvārā kāryameva vākyārthaṃ
            bodhayantīti bhāvaḥ /
            phalitamāha--<span class="bold">ata iti /</span>
            yato vṛddhā evamāhuḥ, ato vidhiniṣedhavākyameva śāstram /
            arthavādādikaṃ tu taccheṣatayopakṣīṇam /
            tena karmaśāstreṇa sāmānyaṃ śāstratvam /
            tasmādvedāntānāṃ kāryaparatvenaiva arthavatvaṃ syādityarthoḥ /
            nanu vedānteṣu niyojyasya vidheyasya cādarśanātkathaṃ kāryadhīriti /
            tatrāha--<span class="bold">sati ceti /</span>
            nanu dharmabrahmajijñāsāsūtrakārābhyāmiha kāṇḍadvayer'thabheda uktaḥ, ekakāryārthatve
            śāstrabhedānupapatteḥ /
            tatra kāṇḍadvaye jijñāsyabhede sati phalavailakṣyaṇyaṃ vācyam /
            tathā ca na muktiphalāya jñānasya vidheyatā, muktervidheyakriyājanyatve karmaphalādaviśeṣaprasaṅgādaviśeṣe
            jijñāsyabhedāsiddheḥ /
            ataḥ karmaphalavilakṣaṇatvānnityasiddhamuktestadvyañjakajñānavidhirayukta ityāśaṅkate--<span class="bold">nanviheti /</span>
            mukteḥ karmaphalādvailakṣaṇyamasiddhamiti tadarthaṃ jñānaṃ vidheyam /
            na ca tarhi saphalaṃ kāryameva vedānateṣvapi jijñāsyamiti tadbhedāsiddhiriti vācyaṃ,
            iṣṭatvāt /
            na ca brahmaṇo jijñāsyatvasūtravirodhaḥ, jñānavidhiśeṣatvena sūtrakṛtā brahmapratipādanāditi
            pariharati--<span class="bold">neti /</span>
            brahmaṇo vidhiprayuktatvaṃ sphuṭayati--<span class="bold">ātmā vā iti /</span>
            'brahma veda'ityatra brahmabhāvakāmo brahmavedane kuryāditi vidhiḥ pariṇamyata iti
            draṣṭavyam /
            lokaṃ jñānasvarūpam /
            vedāntānevārthato darśayati--<span class="bold">nitya iti /</span>
            nanu kiṃ vidhiphalamiti tadāha--<span class="bold">tadupāsanāditi /</span>
            pratyagbrahmopāsanāt 'brahmavidāpnoti param'iti śāstrokto mokṣaḥ svargavallokāprasiddhaḥ
            phalamityarthaḥ /
            brahmaṇaḥ kārtavyopāsanāviṣayakavidhiśeṣatvānaṅgīkāre bādhakamāha--<span class="bold">kartavyeti /</span>
            vidhyasaṃbaddhasiddhabodhe pravṛttyādiphalābhāvādvedāntānāṃ vaiphalyaṃ syādityarthaḥ
            /
            nanviti śaṅkā spaṣṭārthā /
            dṛṣṭāntavaiṣamyeṇa pariharati--<span class="bold">syāditi /</span>
            etadarthavatvamevañcet syādityarthaḥ /
            evaṃ śabdārthamāha--<span class="bold">yaditi /</span>
            kiñca yadi jñānādeva muktistadā śravaṇajanyajñānāntaraṃ mananādividhirna syāt, tadvidheśca
            kāryasādhyā muktirityāha--<span class="bold">śrotavya iti /</span>
            śabdānāṃ kāryānvitaśakteḥ, pravṛttyādiphalasyaiva śāstratvāt, siddhe phalābhāvāt,
            mananādividheśca kāryaparā vedāntā iti pūrvapakṣamupasaṃharati--<span class="bold">tasmāditi /</span>
            vedāntā na vidhiparāḥ svārthe phalavatve satiniyojyavidhuratvāt, na ayaṃ sarpa iti
            vākyavat /
            'so 'rodīt' 'svargakāmo yajeta'iti vākyayornirāsāya hetau viśeṣaṇadvayamiti siddhāntayati--<span class="bold">atreti /</span>
            yaduktaṃ mokṣakāmasya niyojyasya jñānaṃ vidheyamiti, tannetyāha--<span class="bold">neti /</span>
            mokṣo na vidhijanyaḥ, karmaphalavilakṣaṇatvāt, ātmavadityarthaḥ /
            uktahetujñānāya karmatatphale prapañcayati--<span class="bold">śārīram</span>ityādinā<span class="bold">varṇitaṃ saṃsāramanuvadati</span>ityantena /
            atha--vedādhyayanānantaraṃ, ato--vedasya phalavadarthaparatvāte, dharmanirṇayāya karmavākyavicāraḥ
            kartavya iti sūtrārthaḥ /
            na kevalaṃ dharmākhyaṃ karma kintu atharmo 'pītyāha--<span class="bold">adharmo 'pīti /</span>
            niṣedhavākyapramāṇādityarthaḥ /
            karmoktvā phalamāha--<span class="bold">tayoriti /</span>
            mokṣastu atīndriyoviśokaḥ śarīrādyabhogyo viṣayādyajanyo 'nātmavitsvaprasiddha iti
            vailakṣaṇyajñānāya pratyakṣādīni viśeṣaṇāni /
            sāmānyena karmaphalamuktvā dharmaphalaṃ pṛthakprapañcayati--<span class="bold">manuṣyatvādīti /</span>
            'sa eko mānuṣa ānandaḥ'tataḥśataguṇo gandharvādīnāmiti śruteranubhavānusāritvamanuśabdārthaḥ
            /
            <span class="bold">tataśca /</span>
            sukhatāratamyādityarthaḥ /
            mokṣastu niratiśayaḥ, tatsādhanaṃ ca tatvajñānamekarūpamiti vailakṣaṇyam /
            kiṃ ca sādhanācatuṣṭayasaṃpanna ekarūpa eva mokṣāvidyādhikārī, karmaṇi tu nānāvidha
            iti vailakṣaṇyamāha--<span class="bold">dharmeti /</span>
            gamyate na kevalaṃ kiṃ tu prasiddhaṃ cetyarthaḥ /
            arthitvaṃ phalakāmitvam /
            sāmarthyaṃ laukikaṃ putrādi /
            ādipadādvidvattvaṃ śāstrāninditatvaṃ ca /
            kiṃ ca karmaphalaṃ mārgaprāpyaṃ, mokṣastu nityāpta iti bhedamāha--<span class="bold">tatheti /</span></p>
         
         
         <p>
            upāsanāyāṃ cittasthairyaprakarṣādarcirādimārgeṇa brahmalokagamanaṃ 'te 'rciṣam'ityādinā
            śrūyata ityarthaḥ /<br />
            'agnihotraṃ tapaḥ satyaṃ vedānāṃ cānupālanam /<br />
            ātithyaṃ vaiśvadevaṃ ca iṣṭamityabhidhīyate //
            </p>
         
         
         <p>
            vāpīkūpataḍākādi devatāyatanāni ca /<br />
            annapradānamārāmaḥ pūrtamityabhidhīyate //
            </p>
         
         
         <p>
            śaraṇāgatasaṃtrāṇaṃ bhūtānāṃ cāpyahiṃsanam /<br />
            bahirvedi ca yaddānaṃ dattamityabhidhīyate //
            </p>
         
         
         <p>'tatrāpi /
            candraloke 'pītyarthaḥ /
            saṃpatati gacchati asmāllokādamuṃ lokamaneneti saṃpātaḥ karma /
            yāvatkarma bhoktavyaṃ tāvatsthitvā punarāyāntītyarthaḥ /
            manuṣyatvādūrdhvaṅgateṣu sukhasya tāratamyamuktvā adhogateṣutadāha--<span class="bold">tatheti /</span>
            idānīṃ duḥkhatadhetutadanuṣṭhāyināṃ tāratamyaṃ vadannadharmaphalaṃ prapañcayati--<span class="bold">tathordhvamiti /</span>
            dvividhaṃ karmaphalaṃ mokṣasya tadvaivalakṣaṇyajñānāya prapañcitamupasaṃharati--<span class="bold">evamiti /</span>
            asmitākāmakrodhabhayānyādiśabdārthaḥ /
            'te taṃ muktvā svargalokaṃ viśālam'ityādyā smṛtiḥ /
            kāṣṭhopacayājjvālopacayadarśanāt, phalatāratamyena sādhanatāratamyānumānaṃ nyāyaḥ
            /
            śrutimāha-<span class="bold">tathāceti /</span>
            mokṣo na karmaphalaṃ, karmaphalaviruddhātīndriyatvaviśokatvaśarīrādyabhogyatvādidharmavatvāt,
            vyatirekeṇa svargādivaditi nyāyānugrāhyāṃ śrutimāha--<span class="bold">aśarīramiti /</span>
            vāvetyavadhāraṇe /
            tattvato videhaṃ santamātmānaṃ vaiṣayike sukhaduḥkhe naiva spṛśata ityarthaḥ /
            mokṣaścedupāsanārūpadharmaphalaṃ, tadeva priyamastīti tanniṣedhāyoga ityāha-<span class="bold">dharmakāryatve hīti /</span>
            nanu priyaṃ nāma vaiṣayikaṃ sukhaṃ tanniṣidhyate, mokṣastudharmaphalameva, karmaṇāṃ
            vicitradānasāmarthyāditi śaṅkate--<span class="bold">aśarīratvameveti /</span>
            ātmano dehāsaṅgitvamaśarīratvaṃ, tasyānāditvānna karmasādhyatetyāha--<span class="bold">neti /</span>
            aśarīraṃ sthūladehaśūnyaṃ, deheṣvanekeṣu anityeṣu ekaṃ nityamavasthitaṃ, mahāntaṃ
            vyāpinam /
            āpekṣikamahattvaṃ vārayati--<span class="bold">vibhumiti /</span>
            tamātmānaṃ jñātvā dhīraḥ san śokopalakṣitaṃ saṃsāraṃ nānubhavatītyarthaḥ /
            sūkṣmadehābhāve śrutimāha--<span class="bold">aprāṇa iti /</span>
            prāṇamanasoḥ kriyājñānaśaktyorniṣedhāt, tadadhīnānāṃ karmajñānendriyāṇāṃ niṣedho hi
            yataḥ, ataḥ śuddha ityarthaḥ /
            dehadvayābhāve śrutiḥ--'asaṅgo hi'iti /
            nirdehātmasvarūpamokṣasyānādibhāvatve siddhe phalitamāha--<span class="bold">ata eveti /</span>
            nityatve 'pi pariṇāmitayā dharmakāryatvaṃ mokṣasyetyāśaṅkya nityaṃ dvedhā vibhajate--<span class="bold">tatra kiñciditi /</span>
            nityavastumadhya ityarthaḥ /
            pariṇāmi ca tannityaṃ ceti pariṇāminityam /
            ātmā tu kūṭasthanitya iti na karmasādhya ityāha--<span class="bold">idaṃ tviti /</span>
            pariṇāmino nityatvaṃ pratyabhijñākalpitaṃ mithyaiva /
            kūṭasthasya tu nāśakābhāvānnityatvaṃ pāramārthikam /
            kūṭasthatvasidhyarthaṃ parispandābhāvamāha-<span class="bold">-vyomavaditi /</span>
            pariṇāmābhāvamāha--<span class="bold">sarvavikriyārahitamiti /</span>
            phalānapekṣitvānna phalārthāpi kriyetyāha--<span class="bold">nityatṛptamiti /</span>
            tṛptiranapekṣatvaṃ, viśokaṃ sukhaṃ vā /
            niravayavatvānna kriyā /
            tasya bhānārthamapi na kriyā, svayañjyotiṣṭvāt /
            ataḥ kūṭasthatvānna karmasādhyo mokṣa ityuktam /
            karmatatkāryāsaṅgitvācca tathetyāha--<span class="bold">yatreti /</span>
            kālānavacchinnatvāccetyāha--<span class="bold">kāleti /</span>
            kālatrayaṃ ca nopāvartata iti yogyatayā saṃbandhanīyam /
            dharmādyanavacchede mānamāha--<span class="bold">anyatreti /</span>
            anyadityarthaḥ /
            kṛtātkāryāt, akṛtācca kāraṇāt, bhūtādbhavyācca, cakārādvartamānācca anyadyatpaśyasi
            tadvadetyarthaḥ /
            nanu uktāḥ śrutayo brahmaṇaḥ kūṭasthāsaṅgitvaṃ vadantu, mokṣasya niyogaphalatvaṃ kiṃ
            na syāditi, tatrāha--<span class="bold">ata iti /</span>
            tatkaivalyaṃ brahmaiva /
            karmaphalavilakṣaṇatvādityarthaḥ /
            brahmābhedānmokṣasya kūṭasthātvaṃ dharmādyasaṅgitvaṃ ceti bhāvaḥ /
            yadvā tajjijñāsyaṃ tadbrahma ataḥ pṛthagjijñāsyatvāddharmādyaspṛṣṭamityarthaḥ /
            ataḥ śabdābhāvapāṭhe 'pyayamevārthaḥ /
            brahmaṇo vidhisparśo śāstrapṛthaktvaṃ na syāt, kāryavilakṣaṇānadhigataviṣayalābhāt
            /
            nahi brahmātmaikyaṃ bhedapramāṇe jāgrati vidhiparavākyāllabdhuṃ śakyam /
            na vā tadvinā vidheranupapattiḥ /
            yoṣidagnyaikyopāstividhidarśanāditi bhāvaḥ /
            athavā mokṣasya niyogāsādhyatve phalitaṃ sūtrārthamāha--<span class="bold">ata iti /</span>
            yadatra jijñāsyaṃ brahma tatsvatantrameva vedāntairupadiśyate /
            samanvayādityarthaḥ /
            vivakṣe daṇḍaṃ pātayati--<span class="bold">tadyadīti /
               tatraivaṃ satīti /</span>
            mokṣe sādhyatvenānitye satītyarthaḥ /
            ata iti /
            mukterniyogāsādhyatvena niyojyālābhāt /
            kartavyaniyogābhāvādityarthaḥ /
            pradīpāttamonivṛttivajjñānādajñānanivṛttirūpamokṣasya dṛṣṭaphalatvācca na niyogasādhyatvamityāha--<span class="bold">apiceti /</span>
            yo brahmāhamiti veda sa brahmaiva bhavati /
            paraṃ kāraṇamavaraṃ kāryaṃ tadrūpe tadadhiṣṭhāne tasmindṛṣṭe sati asya draṣṭuranārabdhabhalāni
            karmāṇi naśyanti /
            brahmaṇaḥ svarūpamānandaṃ vidvān nirbhayo bhavati, dvitīyābhāvāt /
            abhayaṃ brahma prāpto 'si, ajñānahānāt tajjīvākhyaṃ brahma gurūpadeśādātmānameva ahaṃ
            brahmāsmītyavet viditavat /
            tasmādvedanāttadbrahma pūrṇamabhavat /
            paricchedabhrāntihānādekatvam, ahaṃ brahma ityanubhavatastatrānubhavakāle mohaśokau
            na sati śrutīnāmarthaḥ /
            tāsāṃ tātparyamāha--<span class="bold">brahmeti /</span>
            vidyātatphalayormadhya ityarthaḥ /
            mokṣasya vidhiphalatve svargādivatkālāntarabhāvitvaṃ syāt, tathā ca śrutibādha iti
            bhāvaḥ /
            itaścamokṣo vaidho netyāha--<span class="bold">tatheti /</span>
            tadbrahmaitatpratyagasmīti paśyan tasmājjñānāt vāmadevo munīndraḥ śuddhaṃ brahma pratipede
            ha tatra jñāne tiṣṭhan dṛṣṭavānātmamantrān svasya sarvātmatvaprakāśakān 'ahaṃ manuḥ'ityādīndadarśetyarthaḥ
            /
            yadyapi sthitirgānakriyāya lakṣaṇaṃ, brahmadarśanaṃ tu brahmapratipattikriyāyā heturiti
            vaiṣamyamasti tathāpi 'lakṣaṇahetvoḥ kriyāyāḥ'iti sūtreṇa kriyāṃ prati lakṣaṇahetvorarthayorvartamānāddhātoḥ
            parasya laṭaḥ śatṛśānacāvādeśau bhavata iti vihitaśatṛpratyayasāmarthyāt tiṣṭhangāyati
            ityukte tatkartṛkaṃ kāryāntaraṃ madhye nabhātītyetāvatā paśyan pratipede ityasya dṛṣṭāntamāha--<span class="bold">yatheti /</span>
            kiṃ ca jñānādajñānanivṛttiḥ śrūyate /
            jñānasya vidheyatve karmatvādavidyānivartakatvaṃ na yuktaṃ, ato bodhakā eva vedāntā
            na vidhāyakā ityāha--<span class="bold">tvaṃ hīti /</span>
            bhāradvājādayaḥ ṣaḍ ṛṣayaḥ pippalādaṃ guruṃ pādayoḥ praṇamya ūcire--tvaṃ khalvasmākaṃ
            pitā /
            yastvamavidyāmahodadheḥ paraṃ punarāvṛttiśūnyaṃ pāraṃ brahma vidyāplavenāsmāṃstārayasi
            prāpayasi /
            jñānenājñānaṃ nāśayasīti yavat /
            praśnavākyamuktvā chāndogyamāha--<span class="bold">śrutamiti /</span>
            atra 'tārayatu'ityantamupakramasthaṃ, śeṣamupasaṃhārasthamiti bhedaḥ /
            ātmavicchokaṃ taratīti bhagavattulyebhyo mayā śrutameva hi na dṛṣṭaṃ, so 'hamajñatvāt
            he bhagavaḥ, śocāmi, taṃ śocantaṃ māṃ bhagavāneva jñānaplavena śokasāgarasya paraṃ
            pāraṃ prāpayatviti nāradenoktaḥ sanatkumārastasmai tapasā dagdhakilbiṣāyanāradāya
            tamasaḥ śokanidānājñānasya jñānena nivṛttirūpaṃ pāraṃ brahma darśitavānityarthaḥ /
            'etadyo veda--so 'vidyāgranthiṃ vikirati'iti vākyamādiśabdārthaḥ /
            evaṃ śrutestatvapramā muktiheturna karmetyuktam /
            tatrākṣapādagautamamunisaṃmatimāha--<span class="bold">tathā ceti /</span>
            gauro 'hamiti mithyājñānasyāpāye rāgadveṣamohādidoṣāṇāṃ nāśaḥ, doṣāpāyāddharmādharmasvarūpapravṛtterapāyaḥ,
            pravṛtyapāyātpunardehaprāptirūpajanmāpāyaḥ, evaṃ pāṭhakrameṇottarottarasya hetunāśānnāśe
            sati tasya pravṛttirūpahetoranantarasya kāryasya janmano 'pāyāduḥkhadhvaṃsarūpo 'ravargo
            bhavatītyarthaḥ /
            nanu pūrvasūtre 'tatvajñānānniḥśreyasādhigamaḥ'ityukte satītarapadārthabhinnātmatattvajñānaṃ
            kathaṃ mokṣaṃ sādhayatītyākāṅkṣāyāṃ mithyājñānanivṛttidvāreṇeti vaktumidaṃ sūtraṃ
            pravṛttam /
            tathācca bhinnātmajñānānmuktiṃ vadatsūtraṃ saṃmataṃ cet paramatānujñā syādityata āha--<span class="bold">mithyeti /</span>
            tattvajñānānmuktirityaṃśe saṃmatiruktā bhedajñānaṃ tu 'yatra hi dvaitamivabhavati'iti
            śrutyā bhrāntitvāt 'mṛtyoḥ sa mṛtyumāpnoti ya iha nāneva paśyati'iti śrutyā anarthahetutvācca
            na muktiheturiti bhāvaḥ /
            nanu brahmātmaikatvavijñānamapi bhedajñānavanna pramā, saṃpadādirūpatvena bhrāntitvādityata
            āha-<span class="bold">na cedamityādinā</span> /
            alpālambanatiraskāreṇotkṛṣṭavastvabhedadhyānaṃ saṃpat, yathā manaḥsvavṛttyānantyādanantaṃ,</p>
         
         
         <p>tata utkṛṣṭā viśvedevā apyanantā ityanantatvasāmyāt viśvedevā eva mana iti sampattayānantaphalaprāptirbhavati
            tathā cetanatvasāmyājjīve brahmābhedaḥ saṃpaditi na cetyarthaḥ /
            ālambanasya prādhānyena dhyānaṃ pratīkopāstiradhyāsaḥ /
            yathā brahmadṛṣṭyā manasa ādityasya vā /
            tathā ahaṃ brahmeti jñānamadhyāso netyāha -<span class="bold">na ceti</span> /
            ādeśa upadeśaḥ /
            kriyāviśeṣo viśiṣṭakriyā tathā yogo nimittaṃ yasya dhyānasya tattathā /
            yathā pralayakāle vāyuragnyādīnsaṃvṛṇoti saṃharatīti saṃvargaḥ, svāpakāle prāṇo vāgādīnsaṃharatīti
            saṃhārakriyāyogātsaṃvarga iti dhyānaṃ chāndogye vihitaṃ, tathā vṛddhikriyāyogājjīvo
            brahmeti jñānamiti netyāha-<span class="bold">nāpīti</span> /
            yathā patnyavekṣitamājyaṃ bhavati iti upāṃśuyājādyaṅgasyājyasya saṃskārakamavekṣaṇaṃ
            vihitaṃ tathā karmaṇi kartṛtvenāṅgasyātmanaḥ saṃskārārthaṃ brahmajñānaṃ netyāha-<span class="bold">nāpyājyeti</span> /
            pratijñācatuṣṭaye hetumāha-<span class="bold">saṃpadādīti /</span>
            upakramādiliṅgairbrahmātmaikatvavastuni pramitiheturyaḥ samānādhikaraṇavākyānāṃ padaniṣṭhaḥ
            samanvayastātparyaṃ niścitaṃ tatpīḍyeta /
            kiṃ ca ekatvajñānādājñānikahṛdayasyāntaḥkaraṇasya yo rāgādigranthiścinmayastādātmyarūpāhaṅkāragranthirvā
            naśyatītyajñānanivṛttiphalavākyabādhaḥ syāt, sampadādijñānasyāpramatvenājñānānivartakatvāt
            /
            kiñca jīvasya brahmatvasaṃpadā kathaṃ tadbhāvaḥ /
            pūrvarūpe sthite naṣṭe vānyasyānyātmatāyogāt /
            tasmānna saṃpadādirūpamityarthaḥ /
            saṃpadādirūpatvābhāve phalitamāha-<span class="bold">ata iti</span> /
            pramātvānna kṛtisādhyā kiṃ tarhi nityaiva /
            na pramāṇasādhyetyarthaḥ /
            uktarītyā siddhabrahmarūpamokṣasya kāryasādhyatvaṃ tajjñānasya niyogaviṣayatvaṃ ca
            kalpayitumaśakyaṃ kṛtyasādhyatvādityāha-<span class="bold">evaṃbhūtasyeti</span> /
            nanu brahma kāryāṅgaṃ, kārakatvāt patnyavekṣaṇakarmakārakājyavaditi cet, kiṃ jñāne
            brahmaṇaḥ karmakārakatvaṃ utopāsanāyām /
            nādya ityāha-<span class="bold">na ceti</span> /
            śābdajñānaṃ vidikriyāśabdārthaḥ-viditaṃ kāryaṃ aviditaṃ kāraṇaṃ tasmādadhi anyadityarthaḥ
            /
            yenātmanā idaṃ sarvaṃ dṛśyaṃ loko jānāti taṃ kena karaṇena jānīyāt /
            tasmādaviṣaya ātmetyarthaḥ /
            na dvitīya ityāha-<span class="bold">tatheti</span> /
            'yanmanasā na manute'iti śrutyā loko manasā yadbrahma na jānātītyaviṣayatvamuktvā
            tadevāvedyaṃ brahma tvaṃ viddhi /
            tattūpādhiviśiṣṭaṃ devatādikamityupāsate janā nedaṃ brahmetyarthaḥ /
            brahmaṇaḥ śābdabodhāviṣayatve pratijñāhāniriti śaṅkate-<span class="bold">aviṣayatva iti</span> /
            vedāntajanyavṛttikṛtāvidyānivṛttiphalaśālitayā śāstrapramāṇakatvaṃ vṛttiviṣayatve
            'pi svaprakāśabrahmaṇo vṛttyabhivyaktasphuraṇāviṣayatvādaprameyatvamiti pariharati-<span class="bold">neti</span> /
            paratvāt phalatvādityarthaḥ /
            nivṛttirūpabrahmatātparyāditi vārthaḥ /
            uktaṃ vivṛṇoti-<span class="bold">nahīti</span> /
            cidviṣayatvamidantvam /
            aviṣayatā anidantayā /
            adṛśyatve śrutimāha-<span class="bold">tathāceti</span> /
            yasya brahmāmataṃ caitanyaviṣaya iti niścayastena samyagavagatam /
            yasya tvajñasya brahma caitanyaviṣaya iti mataṃ sa na veda /
            uktameva dārḍhyārthamanuvadati-<span class="bold">avijñātamiti</span> /
            aviṣayatayā brahma vijānatāmavijñātamadṛśyamiti pakṣaḥ /
            ajñānāṃ tu brahma vijñātaṃ dṛśyamiti pakṣa ityarthaḥ /
            dṛṣṭerdraṣṭāraṃ cākṣuṣamanovṛtteḥ sākṣiṇaṃ, anayā dṛśyayā dṛṣṭyā na paśyervijñāterbuddhivṛtterniścayarūpāyāḥ
            sākṣiṇaṃ tathā na viṣayīkuryādityāha-<span class="bold">neti</span> /
            nanvavidyādinivartakatvena śāstrasya prāmāṇye 'pi nivṛtterāgantukatvānmokṣasyanityatvaṃ
            syāditi netyāha-<span class="bold">ata iti</span> /
            tattvajñānādityarthaḥ /
            dhvaṃsasya nityatvādātmarūpatvācca nānityatvaprasaṅga ityarthaḥ /
            utpattivikārāptisaṃskārarūpaṃ caturvidhameva kriyāphalaṃ tadbhinnatvānmokṣasya nopāsanāsādhyatvamityāha-<span class="bold">yasya tu </span>ityādinā<span class="bold">tasmājjñānamekaṃ muktvā </span>ityantena /
            tathā utpādyatvavat vikāryatve cāpekṣata iti yuktamityanvayaḥ /
            dūṣayati-<span class="bold">tayoriti</span> /
            sthitasyāvasthāntaraṃ vikāraḥ /
            nanvanityatvanirāsāya kriyayā sthitasyaiva brahmaṇo grāmavadāptirastu, netyāha-<span class="bold">naceti</span> /
            brahma jīvābhinnaṃ na vā /
            ubhayathāpyāptatvānna kriyāpekṣetyāha-<span class="bold">svātmetyādinā</span> /
            yathā vrīhīṇāṃ saṃskāryatvena prokṣaṇāpekṣā tathā mokṣasya netyāha-<span class="bold">nāpītyādinā</span> /
            guṇādhānaṃ vrīhīṣu prokṣaṇādinā, kṣālanādinā vastrādau malāpanayaḥ /
            śaṅkate-<span class="bold">svātmadharma iti</span> /
            brahmātmasvarūpa eva mokṣo 'nādyavidyāmalākṛta upāsanayā male naṣṭe 'bhivyajyata ityatra
            dṛṣṭāntaḥ-<span class="bold">yatheti</span> /
            saṃskāro malanāśaḥ /
            kiyātmani malaḥ satyaḥ kalpito vā /
            dvitīye jñānādeva tannāśo na kriyayā /
            ādye kriyā kimātmaniṣṭā anyaniṣṭā vā /
            nādya ityāha-<span class="bold">na, kriyeti</span> /
            anupapattiṃ sphuṭayati-<span class="bold">yaditi</span> /
            kriyā hi svāśraye saṃyogādivikāramakurvatī na jāyata ityarthaḥ /
            tacca vākyabādhanam /
            na dvitīya ityāha-<span class="bold">anyeti</span> /
            aviṣayatvāt /
            kriyāśrayadravyāsaṃyogitvāditi yāvat /
            darpaṇaṃ tu sāvayavaṃ kriyāśrayeṣṭakācūrṇādidravyasaṃyogitvātsaṃskriyata iti bhāvaḥ
            /
            anyakriyayānyo na saṃskriyata ityatra vyabhicāraṃ śaṅkate-<span class="bold">nanviti /</span>
            ātmano mūlāvidyāpratibimbitatvena gṛhītasya naro 'hamiti bhrāntyā dehatādātmyamāpannasya
            kriyāśrayatvabhrāntyā saṃskāryatvabhramānna vyabhicāra ityāha-<span class="bold">neti /
               kaściditi</span> /
            aniścitabrahmasvarūpa ityarthaḥ /
            yatrātmani viṣaye ārogyabuddhirutpadyate tasya dehasaṃhatasyaivārogyaphalamityanvayaḥ
            /
            nanu dehābhinnasya kathaṃ saṃskāraḥ, tasyāmuṣmikaphalabhoktṛtvāyogādityata āha-<span class="bold">teneti</span> /
            dehasaṃhatenaivāntaḥkaraṇapratibimbātmanā kartāhamiti bhāsamānena pratyayāḥ kāmādayo
            manastādātmyādasya santīti pratyayinā kriyāphalaṃ bhujyata ityarthaḥ /
            manoviśiṣṭasyāmuṣmikabhoktuḥ saṃskāro yukta iti bhāvaḥ /
            viśiṣṭasya bhoktṛtvaṃ na kevalasya sākṣiṇa ityatra mānamāha-<span class="bold">tayoriti</span> /
            pramātṛsākṣiṇormadhye sattvasaṃsargamātreṇa kalpitakartṛtvādimān pramātā pippalaṃ
            karmaphalaṃ bhuṅkte, sa eva śodhitatvenānyaḥ sākṣitayā prakāśata ityarthaḥ /
            ātmā dehaḥ /
            dehādiyuktaṃ pramātrātmānamityarthaḥ /
            evaṃ sopādhikasya ciddhātormithyāsaṃskāryatvamuktvā nirupādhikasyāsaṃskāryatve mānamāha-<span class="bold">eka iti</span> /
            sarvabhūteṣvadvitīya eko devaḥ svaprakāśaḥ /
            tathāpi māyāvṛtatvānna prakāśata ityāha-<span class="bold">gūḍha iti</span> /
            nanu jīvenāsaṃbandhādbhinnatvādvā devasyābhānaṃ na tu māyāgūhanāditi, netyāha-sarvavyāpī
            sarvabhūtāntarātmeti /
            devasya vibhutvātsarvaprāṇipratyaktvāccāvaraṇādevābhānamityarthaḥ /
            pratyaktve kartṛtvaṃ syāditi cenna, karmādhyakṣaḥ /
            kriyāsākṣītyarthaḥ /
            tarhi sākṣyamastīti dvaitāpattiḥ /
            na sarvabhūtānāmadhiṣṭhānaṃ bhūtvā sākṣī bhavati /
            sākṣyamadhiṣṭhāne sākṣiṇi kalpitamiti bhāvaḥ /
            sākṣiśabdārthamāha-<span class="bold">cetā kevala iti</span> /
            boddhṛtve sati akartā sākṣīti lokaprasiddham /
            cakāro doṣā bhāvasamuccayārthaḥ /
            nirguṇatvānnirdeṣatvācca guṇo doṣanāśo vā saṃskāro notyarthaḥ /
            'saḥ'ityupakramācchrukrādiśabdāḥ puṃstvena vācyāḥ /
            sa eva ātmā pari sarvamagāt vyāptaḥ, śukro dīptimān, akāyo liṅgaśūnyaḥ, avraṇo 'kṣataḥ,
            asrāviraḥ śirāvidhuraḥ anaśvara iti vā /
            ābhyāṃ padābhyāṃ sthūladehaśūnyatvamuktam /
            śuddho rāgādimalaśūnyāḥ /
            apāpaviddhaḥ puṇyapāpābhyāmasaṃspṛṣṭa ityarthaḥ /
            <span class="bold">ata iti</span> /
            utpattyāptivikārasaṃskārebhyo 'nyatpañcamaṃ kriyāphalaṃ nāsti, yanmokṣasya kriyāsādhyatve
            dvāraṃ bhavedityarthaḥ /
            nanu mokṣasyāsādhyatve śāstrārambho vṛthā /
            na /
            jñānārthatvādityāha-<span class="bold">tasmāditi /</span>
            dvārābhāvādityarthaḥ /
            vyāghātaṃ śaṅkate-<span class="bold">nanviti</span> /
            tathā ca mokṣe kriyānupraveśo nāstīti vyāhṛtamiti bhāvaḥ /
            mānasamapi jñānaṃ-na vidhiyogyā kriyā, vastutannatvāt,</p>
         
         
         <p>kṛtyasādhyatvāccetyāha-<span class="bold">neti</span> /
            vailakṣaṇyaṃ prapañcayati-<span class="bold">kriyā hīti</span> /
            yatra viṣaye tadanapekṣayaiva yā codyate tatra sā hi kriyeti yojanā /
            viṣayavastvanapekṣā, kṛtisādhyā ca kriyetyatra dṛṣṭāntamāha-<span class="bold">yatheti</span> /
            gṛhītamadhvaryuṇeti śeṣaḥ /
            vaṣaṭkariṣyanhotā, sandhyāṃ devatāmiti caivamādhivākyeṣu yathā yādṛśī dhyānakriyā
            vastvānapekṣā, puntantrā ca codyate tādṛśī kriyetyarthaḥ /
            dhyānamapi mānasatvājjñānavanna kriyetyatra āha-<span class="bold">dhyānamityādinā /</span>
            tathāpi kriyaiveti śeṣaḥ /
            kṛtyasādhyatvamupādhiriti bhāvaḥ /
            dhyānakriyamuktvā tato vailakṣaṇyaṃ jñānasya sphuṭayati-<span class="bold">jñānaṃ tviti /</span>
            ataḥ pramātvānna codanātantraṃ na vidherviṣayaḥ /
            puruṣaḥ kṛtidvārā tantraṃ heturyasya tatpuruṣatantraṃ, tasmādvastvavyabhicārādapuntantratvācca
            dhyānājjñānasya mahānbheda ityarthaḥ /
            bhedameva dṛṣṭāntāntareṇāha-<span class="bold">yathā ceti</span> /
            abhedasattve 'pi vidhito dhyānaṃ kartuṃ śakyaṃ, na jñānamityarthaḥ /
            nanu pratyakṣajñānasya viṣayajanyatayā tattantratve 'pi śābdabodhasya tadabhāvādvidheyakriyātvamiti
            netyāha-<span class="bold">evaṃ sarveti</span> /
            śabdānumānādyartheṣvapi jñānamavidheyakriyātvena jñātavyam /
            tatrāpi mānādeva jñānasya prāptervidhyayogādityarthaḥ /
            <span class="bold">tatraivaṃ sati</span> /
            loke jñānasyāvidheyatve satītyarthaḥ /
            yathābhūtatvamabādhitatvam /
            nanu 'ātmānaṃ paśyeta' 'brahma tvaṃ viddhi' 'ātmā draṣṭavyaḥ'iti vijñāne liṅloṭtavyapratyayā
            vidhāyatāḥ śrūyante, ato jñānaṃ vidheyamityata āha-<span class="bold">tadviṣaya iti</span> /
            tasmin jñānarūpaviṣaye vidhayaḥ puruṣaṃ pravartayitumaśaktā bhavanti /
            aniyojyaṃ kṛtyasādhyaṃ niyojyaśūnyaṃ vā jñānaṃ tadviṣayakatvādityarthaḥ /
            mamāyaṃ niyoga iti boddhā niyojyo viṣayaśca vidhernāstīti bhāvaḥ /
            tarhi jñeyaṃ brahma vidhīyatāṃ, netyāha-<span class="bold">aheyeti /</span>
            vastusvarūpo viṣayastattvāt /
            brahmaṇo niratiśayasyādhyatvānna vidheyatvamityarthaḥ /
            udāsīnavastuviṣayakatvācca jñānaṃ na vidheyaṃ, pravṛtyādiphalābhāvādityarthaḥ /
            vidhipadānāṃ gatiṃ pṛcchati--<span class="bold">kimarthānīti /</span>
            vidhicchāyāni prasiddhayāgādividhitulyānītyarthaḥ /
            vidhipratyayairātmajñānaṃ paramapuruṣārthasādhanamiti stūyate /
            stutyā ātyantikeṣṭahetutvabhrāntyā yā viṣayeṣu pravṛttirātmaśravaṇādipratibandhikā
            tannivṛttiphalāni vidhipadānītyāha--<span class="bold">svābhāviketi /</span>
            vivṛṇoti--<span class="bold">yo hītyādinā /</span>
            tatraviṣayeṣu /
            saṃghātasya yā pravṛttiḥ tadgocarācchabdāderityarthaḥ /
            srotaścittavṛttipravāhaḥ /
            pravṛttayanti jñānasādhanaśravaṇādāviti śeṣaḥ /
            śravaṇasvarūpamāha--<span class="bold">tasyeti /</span>
            anveṣaṇaṃ jñānam /
            yadidaṃ jagattatsarvamātmaivetyanātmabodhenātmā bodhyate /
            advitīyādṛśyātmabodhe vidhistapasvī dvaitavanopajīvanaḥ kva stāsyatīti bhāvaḥ /
            ātmajñāninaḥ kartavyābhāve mānamāha--<span class="bold">tathā ceti /</span>
            ayaṃ svayaṃ paramānandaḥ paramātmāhamasmi iti yadi kaścitpuruṣa ātmānaṃ jānīyāttadā
            kiṃ phalamicchan, kasya vā bhoktuḥ pritaye, śarīraṃ tapyamānamanusaṃjvaret tapyeta
            /
            bhaktṛbhogyadvaitābhāvātkṛtakṛtya ātmavidityabhiprāyaḥ /
            jñānadaurlabhyārthaścecchabdaḥ /
            etadguhyatamaṃ tattvam /
            vṛttikāramatanirāsamupasaṃharati--<span class="bold">tasmāditi /</span>
            prābhākaroktamupanyasyat i--<span class="bold">yadapi keciditi /</span>
            kartātmā lokasiddhatvānna vedāntārthaḥ /
            tadanyadbrahma nāstyeva, vedasya kāryaparatvena manābhavādityarthaḥ /
            mānābhāve 'siddha ityāha--<span class="bold">tanneti /</span>
            ajñātasya phalasvarūpasyātmana upaniṣadekavedyasyākāryaśeṣatvāt kṛtsnavedasya kāryaparatvamaprasiddham
            /
            na ca pravṛttinivṛttiliṅgābhyāṃ śrotustadhetuṃ kāryabodhamanumāya vaktṛvākyasya kāryaparatvaṃ
            niścitya vākyasthapadānāṃ kāryānvite śaktigrahānna siddhasyāpadārthasya vākyārthatvamiti
            vācyam, putraste jāta iti vākyaśrotuḥ piturharṣaliṅgeneṣṭaṃ putrajanmānumāya putrādipadānāṃ
            siddhe saṃgatigrahāt, kāryānvitāpekṣayānvitārthe śaktirityaṅgīkāre lāghavāt, siddhasyāpi
            vākyārthatvādityalam /
            kiñca brahmaṇo nāstītvādeva kṛtsnavedasya kāryaparatvaṃ uta vedānteṣu tasyābhānāt,
            atha vā kāryaśeṣatvāt, kiṃ vā lokasiddhatvādāhosvit mānāntaravirodhāt /
            tatrādyaṃ pakṣatrayaṃ nirācaṣṭe--<span class="bold">yo 'sāviti /</span>
            ananyaśeṣatvārthaṃ 'asaṃsārī'ityādi viśeṣaṇam /
            nāstītvābhāve hetuṃ vedāntamānasiddhatvamuktvā hetvantaramātmatvamāha--<span class="bold">sa eṣa iti /</span>
            itiridamarthe /
            idaṃ na idaṃ na iti sarvadṛśyaniṣedhena ya ātmā upadiṣṭaḥ sa eṣa ityarthaḥ /
            caturthaṃ śaṅkate--<span class="bold">nanvātmāhamiti /</span>
            ātmano 'haṅkārādisākṣitvenāhandhīviṣayatvasya nirastatvānna lokasiddhatetyāha--<span class="bold">neti /</span>
            yaṃ tīrthakārā api na jānanti tasyālaikikatvaṃ kimu vācyamityāha--<span class="bold">nahīti /</span>
            samastāratamyavarjitaḥ /
            tattanmate ātmānadhigatidyotakāni viśeṣaṇāni /
            pañcamaṃ nirasyati--<span class="bold">ata iti /</span>
            kenacidvādinā pramāṇena yuktyā vetyarthaḥ /
            agamyātvānna mānāntaravirodha iti bhāvaḥ /
            sākṣīkarmāṅgaṃ cotanatvāt, kartṛvaditi, tatrāha--<span class="bold">vidhīti /</span>
            ajñātasākṣiṇo 'nupayogājjñātasya vyāghātakatvānna karmaśeṣatvamityarthaḥ /
            sākṣiṇaḥ sarvaśeṣitvādaheyānudeyatvācca na karmaśeṣatvamityāha--<span class="bold">ātmatvāditi /</span>
            anityatvenātmano heyatvamāśaṅkyāha--<span class="bold">sarvaṃ hīti /</span>
            pariṇāmitvena heyatāṃ nirācaṣṭe--<span class="bold">vikrīyeti /</span>
            upādeyatvaṃ nirācaṣṭe---<span class="bold">ata eveti /</span>
            nirvikāritvādityarthaḥ /
            upādeyatvaṃ hi sādhyasya na tvātmanaḥ /
            nityasiddhatvādityarthaḥ /
            paraprāptyarthaṃ ātmā heyā ityata āha-<span class="bold">tasmāt, puruṣānna paraṃ kiñciditi /</span>
            kāṣṭhā sarvasyāvadhiḥ /
            evamātmano 'nanyaśeṣatvāt, abādhyatvāt, apūrvatvāt, vedānteṣu sphuṭabhānācca /
            vedāntaikavedyatvamuktam /
            tatra śrutimāha--<span class="bold">taṃ tveti /</span>
            taṃ sakāraṇasūtrasyādhiṣṭhānaṃ puruṣaṃ pūrṇaṃ he śākalya, tvā tvāṃ pṛcchāmītyarthaḥ
            /
            <span class="bold">ata iti /</span>
            uktaliṅgaiḥ śrutyā ca vedāntānāmātmavastuparatvaniścayādityarthaḥ /
            pūrvoktamanuvadati--<span class="bold">yadapīti /</span>
            vedasya nairarthakye śaṅkite tasyārthavattāparamidaṃ bhāṣyam--<span class="bold">dṛṣṭo hīti /</span>
            tatra 'phalavadarthāvabodhanam'iti vaktavye dharmavicāraprakramāt 'karmāvabodhanaṃ'ityuktaṃ
            naitāvatā vedāntānāṃ brahmaparatvanirāsaḥ /
            ata eva 'anupalabdher'the tatpramāṇam'iti sūtrakāro dharmasya phalavadajñātatvenaiva
            vedārthatāṃ darśayati taccāvaśiṣṭaṃ brahmaṇa iti na vṛddhavākyairvirodha ityāha-<span class="bold">taddharmeti /</span>
            niṣedhaśāstrasyāpi nivṛttikāryaparatvamasti, tatsūtrabhāṣyavākyajātaṃ karmakāṇḍasya
            kāryaparatvābhiprāyamityarthaḥ /
            vastutastu liṅarthe karmakāṇḍasya tātparyaṃ, liṅarthaśca, loke pravartakajñānagocaratvena
            kḷptaṃ yāgādikriyāgatamiṣṭasādhanatvameva na kriyāto 'tiriktaṃ kāryaṃ tasya kūrmalomavadaprasiddhatvāditi
            tasyāpi parābhimatakāryavilakṣaṇe siddhe prāmāṇyaṃ kimuda jñānakāṇḍasyeti mantavyam
            /
            kiṃ ca vedāntāḥ siddhavastuparāḥ,phalavadbhūtaśabdatvāt, dadhyādi śabdavadityāha--<span class="bold">api ceti /</span>
            kimakrīyārthakaśabdānāmānarthakyamabhidheyābhāvaḥ,</p>
         
         
         <p>phalābhāvo vā /
            ādya āha--<span class="bold">āmnāyasyeti /</span>
            iti nyāyena etadabhidheyarāhityaṃ niyamenāṅgīkurvatāṃ 'somena yajeta' 'dadhnā juhoti'ityādi
            vākyeṣu dadhisomādiśabdānāmarthaśūnyatvaṃ syādityarthaḥ /
            nanu kenoktamabhidheyarāhityamityāśaṅkyāha--<span class="bold">pravṛttīti /</span>
            kāryātirekeṇa bhavyārthatvena kāryaśeṣatvena dadhyādiśabdo bhūtaṃ vakti cet, tarhi
            satyādiśadabdaḥ kūṭasthaṃ na vaktītyatra ko hetuḥ, kiṃ kūṭasthasyākriyatvādutākriyāśeṣatvādveti
            praśnaḥ /
            nanu dadhyādeḥ kāryānvayitvena kāryatvādupadeśaḥ, na kūṭasthasyākāryatvādityādyamāśaṅkya
            nirasyati--<span class="bold">nahīti /</span>
            dadhyādeḥ kāryatve kāryaśeṣatvahāniḥ /
            ato bhūtasya kāryādbhinnasya dadhyādeḥ śabdārthatvaṃ labdhamiti bhāvaḥ /
            dvitīyaṃśaṅkate--<span class="bold">akriyātve 'pīti /</span>
            kāryaśeṣaparaḥ kūṭasthasya tvakāryaśeṣatvānnopadeśava iti bhāvaḥ /
            bhūtasya kāryaśeṣatvaṃ śabdārthatvāya phalāya vā, nādya ityāha--<span class="bold">naiṣa doṣa iti /</span>
            dadhyādeḥ kāryaśeṣatve satyapi śabdena vastumātramevopadiṣṭaṃ na kāryānvayī śabdārthaḥ
            /
            anvitārthamātre śabdānāṃ śaktirityarthaḥ /
            dvitīyamaṅgīkaroti--<span class="bold">kriyārthatvaṃ tviti /</span>
            tasya bhūtaviśeṣasya dadhyādeḥ kriyāśeṣatvaṃ phalamuddiśyāṅgīkriyata ityarthaḥ /
            natu brahmaṇa iti tuśabdārthaḥ /
            nanu bhūtasya kāryaśeṣatvāṅgīkāre svātantryeṇa kathaṃ śabdārthateti, tatrāha--<span class="bold">na ceti /</span>
            phalārthaṃ śeṣatvāṅgīkāramātreṇa śabdārthatvabhaṅge nāsti śeṣatvasya śabdārthatāyāmapraveśādityarthaḥ
            /
            ānarthakyaṃ phalābhāva iti pakṣaṃ śaṅkate--<span class="bold">yaditi /</span>
            yadyapi dadhyādi svato niṣphalamapi kriyādvārā saphalatvādupadiṣṭaṃ tathāpi kūṭasthabrahmavādinaḥ
            kriyādvārābhāvāt tena dṛṣṭāntena ki phalaṃ syādityarthaḥ /
            bhūtasya sāphalye kriyaiva dvāramiti na niyamaḥ, rajjvāḥjñānamātreṇa sāphalyadarśanādityāha--<span class="bold">ucyata iti /</span>
            tathaiva /
            dadhyādivadevetyarthaḥ /
            dadhyādeḥ kriyādvārā sāphalyaṃ brahmaṇastu svata iti viśeṣe satyapi vedāntānāṃ saphalabhūtārthakatvamātreṇa
            dadhyādyupadeśasāmyamityanavadyam /
            idāniṃ vedāntānāṃ niṣedhavākyavatsiddhārthaparatvamityāha--<span class="bold">api ceti /</span>
            nañaḥ prakṛtyarthena saṃbandhāt hananābhāvo nañarthaḥ, iṣṭasādhanatvaṃ tadipratyayārthaḥ,
            iṣṭaścātra narakaduḥkhābhāvaḥ, tatparipālako hananābhāvā iti niṣedhavākyārthaḥ /
            hananābhāvo duḥkhābhāvaheturityuktāvarthāddhananasya duḥkhasādhanatvadhiyā puruṣo
            nivartate /
            nātra niyogaḥ kaściditi, tasya kriyātatsādhanadadhyādiviṣayatvāt /
            na ca hananābhāvarūpā nañvācyā nivṛttiḥ kriyā, abhāvatvāt /
            nāpi kriyāsādhanam /
            abhāvasya bhāvārthāhetutvādbhāvārthāsattvāccetyarthaḥ /
            ato niṣedhaśāstrasya siddhārthe prāmāṇyamiti bhāvaḥ /
            vipakṣe daṇḍamāha--<span class="bold">akriyeti /</span>
            nanu svabhāvato rāgataḥ prāptena hantyarthenānurāgeṇa nañsaṃbandhena hetunā hananavirodhinī
            saṃkalpakrīyā bodhyate, sā ca nañartharūpā tatraprāptatvādvidhīyate, ahananaṃ kuryāditi
            /
            tathā ca kāryārthakamidaṃ vākyamityāśaṅkya niṣedhati-<span class="bold">na ceti /</span>
            audāsīnyaṃ puruṣasya svarūpaṃ tacca hananakriyānivṛttyupalakṣitaṃ nivṛttyaudāsīnyaṃ
            hananābhāva iti yāvat /
            tadvyatirekeṇa nañaḥ kriyārthatvaṃ kalpayituṃ na ca śakyamiti yojanā /
            mukhyārthasyābhāvasya nañarthatvasaṃbhave tadvirodhikriyālakṣaṇāyā anyāyyatvāt niṣedhavākyasyāpi
            kāryārthakatve vidhiniṣekabhedaviplavāpatteśceti bhāvaḥ /
            nanu tadabhāvavattadanyatadviruddhayorapi nañaḥ śaktiḥ kiṃ na syāt, abrāhmaṇaḥ adharma
            iti prayogadarśanāditi cenna, anekārthatvasyānyāyyatvādityāha-<span class="bold">nañaśceti /</span>
            gavādiśabdānāṃ tu agatyā nānārthakatvaṃ, svargeṣuvāgvajrādīnāṃ śakyapaśusaṃbandhābhāvena
            lakṣaṇānavatārāt /
            anyaviruddhayostu lakṣyatvaṃ yuktam, śakyasaṃbandhāt /
            brāhmaṇādanyasmin kṣatriyādau, dharmaviruddhe vā pāpe brahmaṇādyabhāvasya nañśakyasya
            saṃbandhāt /
            prakṛte ca ākhyātayogānnañ prasajyapratiṣedhaka eva na paryudāsalakṣakaḥ iti mantavyam
            /
            yadvā nañaḥ prakṛtyā na saṃbandhaḥ prakṛteḥ pratyayārtho 'saparjanatvāt, pradhānasaṃbandhāccāpradhānānāṃ
            kintu prakṛtyarthaniṣṭhena pratyayārtheneṣṭasādhanatvena saṃbandho nañaḥ, iṣṭaṃ ca
            svāpekṣayā balavadaniṣṭānanubandhi yattadeva na tātkālikasukhamātraṃ, viṣasaṃyuktānnabhogasyāpi
            iṣṭatvāpatteḥ /
            tathā ca na 'hantavyaḥ'hananaṃ balavadaniṣṭāsādhanatve sati iṣṭasādhanaṃ na bhavatītyarthaḥ
            /
            atra ca 'hantavyaḥ'iti hanane viśiṣṭeṣṭasādhanatvaṃ bhrāntiprāptamanūdya netyabhāvabodhane
            balavadaniṣṭasādhanaṃ hananamiti buddhirbhavati, hanane tātkālikeṣṭasādhanatvarūpaviśeṣyasatvena
            viśiṣṭābhāvābuddherviśeṣaṇābhāvaparyavasānāt /
            viśeṣaṇaṃ balavadaniṣṭāsādhanatvamiti tadabhāvo balavadaniṣṭasādhanatvaṃ nañarthaṃ
            iti paryavasannam /
            tadbuddhiraudāsīnyaparipāliketyāha-<span class="bold">abhāveti /</span></p>
         
         
         <p>co 'pyarthaḥ pakṣāntaradyotī /
            prakṛtyarthābhāvabuddhivatpratyayārthābhāvabuddhirapītyarthaḥ /
            buddheḥ kṣaṇikatvāttadabhāve satyaudāsīnyātpracyutirūpā hananādau pravṛttiḥ syāditi,
            atrāha-<span class="bold">sā ceti /</span>
            yathāgnirindanaṃ dagdhvā śyāmyati evaṃ sā nañarthābhāvabuddhiḥ hananādāviṣṭasādhanatvabhrāntimūlaṃ
            rāgendhanaṃ dagdhvaiva śāmyatītyakṣarārthaḥ /
            rāganāśe kṛte pracyutiriti bhāvaḥ /
            yadvā rāgataḥ prāptā sā kriyā rāganāśe svayameva śāmyatītyarthaḥ /
            parapakṣe tu hananavirodhikriyā kāryetyukte 'pi hananasyeṣṭasādhanatvabhrāntyanirāsāt
            pracyutirdurvārā /
            tasmāttadabhāva eva nañartha ityupasaṃharati--<span class="bold">tasmāditi /</span>
            bhāvārthābhāvena tadviṣayakakṛtyabhāvāt kāryābhāvastacchabdārthaḥ /
            yadvetyuktapakṣe nivṛttyupalakṣitamaudāsīnyaṃ yasmādviśiṣṭābhāvāyattameveti vyākhyeyam
            /
            svataḥsiddhasyaudāsīnyasya nañarthasādhyatvopapādanārthaṃ nivṛttyupalakṣitatvamiti
            dhyeyam /
            'tasya baṭorvratam'ityanuṣṭheyakriyāvācivrataśabdena kāryamupakramya 'nekṣetodyantamādityam'iti
            prajāpativratamuktam /
            ata upakramabalāttatra naña īkṣaṇavirodhisaṃkalpakriyālakṣaṇāṅgīkṛtā /
            evamagaurasurā adharma ityādau nāmadhātvarthayuktasya nañaḥ pratiṣedhavācitvāyogāt
            anyaviruddhalakṣakatvam /
            etebhyaḥ prajāpativratādibhyo 'nyatrābhāvameva nañarthaṃ manyāmaha ityarthaḥ /
            duḥkhābhāvaphalake nañarthe siddhe niṣedhaśāstramānatvavadvedāntānāṃ brahmaṇi mānatvamiti
            bhāvaḥ /
            tarhyakriyārthānāmānarthakyamiti sūtraṃ kiṃviṣayamiti, tatrāha-<span class="bold">tasmāditi /</span>
            vedāntānāṃ svārthe phalavatvādvyarthakathāviṣayaṃ tadityarthaḥ /
            yadapītyādi spaṣṭārtham /
            śravaṇajñānamātrātsaṃsārānivṛttāvapi sākṣātkārājjīvata eva muktirdurapahnayeti sadṛṣṭāntamāha-<span class="bold">atrocyata ityādinā /</span>
            brahmāhamiti sākṣītkāravirodhādityarthaḥ /
            tattvavido jīvanmuktau mānamāha-<span class="bold">taduktaṃ śrutyeti /</span>
            jīvato 'śarīratvaṃ viruddhamiti śaṅkate-<span class="bold">śarīra iti /</span>
            ātmano dehasaṃbandhasya bhrāntiprayuktatvāttatvadhiyā tannāśarūpamaśarīratvaṃ jīvato
            yuktamityāha-<span class="bold">netyādinā /</span>
            asaṅgātmarūpaṃ tvaśarīratvaṃ tatvadhiyā jīvato vyajyata ityāha-<span class="bold">nityamiti /</span>
            dehātmanoḥ saṃbandhaḥ satya iti śaṅkate-<span class="bold">tatkṛteti /</span>
            tannāśārthaṃ kāryāpekṣeti bhāvaḥ /
            ātmanaḥ śarīrasaṃbandhe jāte dharmādharmotpattiḥ, tasyāṃ satyāṃ saṃbandhajanmetyanyonyāśrayādekasyāsiddhyā
            dvitīyasyāpyasiddhiḥ syāditi pariharati-<span class="bold">netyādinā /</span>
            nanvetaddehajanyadharmādharmakarmaṇa etadehasaṃbandhahetutve syādanyonyāśrayaḥ /
            pūrvadehakarmaṇa etaddehasaṃbandhotpattiḥ, pūrvadehaśca tatpūrvadehakṛtakarmaṇa iti
            bījāṅkuravadanāditvānnāyaṃ doṣa ityata āha-<span class="bold">andheti /</span>
            aprāmāṇikītyarthaḥ /
            na hi bījāṅkuraḥ tato bījāntaraṃ ca yathā pratyakṣeṇa dṛśyate tadvadātmano dehasaṃbandhaḥ
            pūrvakarmakṛtaḥ pratyakṣaḥ /
            nāpyasti kaścidāgamaḥ /
            pratyuta 'asaṅgo hi'ityādiśrutiḥ sarvakartṛtvaṃ vārayatīti bhāvaḥ /
            tatra yuktimāha-<span class="bold">kriyeti /</span>
            kūṭasthasya kṛtyayogānna kartṛtvamityarthaḥ /
            svato niṣkriyasyāpi kārakasaṃnidhinā kartṛtvamiti śaṅkāṃ dṛṣṭāntavaiṣamyeṇa nirasyati-<span class="bold">neti /</span>
            rājādīnāṃ svakrītabhṛtya kartṛtvaṃ yuktaṃ nātmana ityarthaḥ /
            dehakarmaṇoravidyābhūmau bījāṅkuravadāvartamānayorātmanā saṃbandho bhrāntikṛta evetyāha-<span class="bold">mithyeti /</span>
            nanu 'yajeta'iti vidhyanupapasyātmanaḥ kartṛtvameṣṭavyamiti, tatrāha-<span class="bold">eteneti /</span>
            bhrāntikṛtena dehādisaṃbandhena yāgādikartṛtvamābrahmabodhādvyākhyātamityarthaḥ /
            <span class="bold">atrāhuḥ /</span><br />
            prābhākarā ityarthaḥ /
            bhrāntyabhāvāddehasaṃbandādikaṃ satyamiti bhāvaḥ /
            bhedajñānābhāvānna gauṇa ityāha-<span class="bold">neti /</span>
            prasiddho jñāto vastunorbhedo yena tasya gauṇamukhyajñānāśrayatva prasiddherityarthaḥ
            /
            yasya tasya puṃso gauṇau bhavatā ityanvayaḥ /
            śauryādiguṇaviṣayāvityarthaḥ /
            <span class="bold">tasya tviti /</span>
            bhedajñānaśūnyasya puṃsa ityarthaḥ /</p>
         
         
         <p class="bold">śabdapratyayāviti /</p>
         
         <p>śabdaḥ śābdabodhaścetyarthaḥ /
            saṃśayamūlau tāvudāharati-<span class="bold">yathā mandeti /</span>
            yadā saṃśayamūlayorna gauṇatvaṃ tadā bhrāntimūlayoḥ kiṃ vācyamityāha-<span class="bold">yathā veti /</span></p>
         
         
         <p class="bold">akasmāditi /</p>
         
         <p>atarkitādṛṣṭādināṃ saṃskārodbodhe satītyarthaḥ /
            nirupacāreṇa guṇajñānaṃ vinetyarthaḥ /
            <span class="bold">dehādivyatiriktātmavādināmiti /</span><br />
            dehātmavādināṃ tu prametyabhimāna iti bhāvaḥ /
            jīvanmuktau pramāṇamāha-<span class="bold">tathā ceti /</span>
            tattatra jīvanmuktasya dehe /
            yathā dṛṣṭāntaḥ ahinirlvayanī sarpatvak vālmīkādau pratyastā nikṣiptā mṛtā sarpeṇa
            tyaktābhimānā vartate, evamevedaṃ viduṣā tyaktābhimānaṃ śarīraṃ tiṣṭhati /
            atha tathā tvacā nirmuktasarpavadevāyaṃ dehastho 'śarīraḥ viduṣo dehe sarpasya tvacīvābhimānābhāvādaśarīratvādamṛtaḥ
            prāṇitīti prāṇo jīvannapi brahmaiva, kiṃ tadbrahma tejaḥ svayañjyotirānanda evetyarthaḥ
            /
            vastuto 'cakṣurapi bādhitacakṣurādyanivṛtyā sacakṣurivetyādi yojyam /
            <span class="bold">ityanavadyamiti /</span>
            brahmātmajñānānmuktilābhātsiddhaṃ vedāntānāṃ prāmāṇyaṃ, hitaśāsanācchāstratvaṃ ca
            nirdeṣatayā sthitamityarthaḥ /
            brahmajñānamuddiśya śravaṇavanmanananididhyāsanayorapyavāntaravākyabhedena vidhyaṅgīkārānna
            brahmaṇo vidhiśeṣatvaṃ uddeśyajñānalabhyatayā prādhānyādityāha-<span class="bold">neti /</span>
            śravaṇaṃ jñānakaraṇavedāntagocaratvātpradhānaṃ, manananididhyāsanayoḥ prameyagocaratvāttadaṅgatvaṃ,
            niyamādṛṣṭasya jñāna upayogaḥ sarvāpekṣānyāyāditi mantavyam /
            tarhi jñāne vidhiḥ kimiti tyaktaḥ, tatrāha-<span class="bold">yadi hīti /</span></p>
         
         
         <p>yadi jñāne vidhimaṅgīkṛtya vedānatairavagataṃ brahma vidheyajñāne karmakārakatvena
            viniyujyeta tadā vidhiśeṣatvaṃ syāt /
            na tvavagatasya viniyuktatvamasti, prāptāvagatyā phalalābhe vidhyayogādityarthaḥ /
            <span class="bold">tasmāt</span>--vidhyasaṃbhavāt /
            <span class="bold">ataḥ</span>-śeṣatvāsaṃbhavāt /
            satyādivākyairlabdhajñānenājñānanivṛttirūpaphalalābhe satītyarthaḥ /
            sūtraṃ yojayati-<span class="bold">svatantramiti /</span></p>
         
         
         <p class="bold">evaṃ ca satīti /</p>
         
         <p>co 'vadhāraṇe /
            uktarītyā brahmaṇaḥ svātantrye satyeva bhagavato vyāsasya pṛthakśāstrakṛtiryuktā,
            dharmavilakṣaṇaprameyalābhāt /
            vedāntānāṃ kāryaparatve tu prameyābhedānna yuktetyarthaḥ /
            nanu mānasadharmavicārārthaṃ pṛthagārambha ityāśaṅkyāha-<span class="bold">ārabhyamāṇaṃ ceti /</span>
            atha bāhyasādhanadharmavicārānantaram /
            ato bāhyadharmasya śuddhidvārā mānasopāsanādharmahetutvātpariśiṣṭo mānasadharmo jijñāsya
            iti sūtraṃ syāditi /
            atra dṛṣṭāntamāha-<span class="bold">atheti /</span>
            tṛtīyādhyāye śrutyādibhiḥśeṣaśeṣitvanirṇayānantaraṃ śeṣiṇāśeṣasya prayogasaṃbhavāt
            kaḥ kratuśeṣaḥ ko vā puruṣaśeṣaḥ iti vijñāsyata ityarthaḥ /
            <span class="bold">evamārabhyeta /</span>
            natvārabdhaṃ, tasmādavāntaradharmārthamārambha ityayuktamiti bhāvaḥ /
            svamate sūtrānuguṇyamastītyaha-<span class="bold">brahmeti /</span>
            jaimininā brahma na vicāritamiti tajjijñāsyatvasūtraṇaṃ yuktamityarathaḥ /
            vedāntārthaścedadvaitaṃ tarhi dvaitasāpekṣavidhyādīnāṃ kā gatirityāśaṅkya jñānātprāgeva
            teṣāṃ prāmāṇyaṃ na paścādityāha-<span class="bold">tasmāditi /</span>
            jñānasya prameyapramātṛbādhakatvādityarthaḥ /
            brahma na kāryaśeṣaḥ, tadbodhātprāgeva sarvavyavahāra ityatra brahmavidāṃ gāthāmudāharati-<span class="bold">apiceti /</span>
            sadabādhitaṃ brahma pūrvamātmā viṣayānādatta iti sarvasākṣyahamityevaṃbodhe jāte sati
            putradehādeḥ sattābādhanāt māyāmātratvaniśyayāt putradārādibhirahamiti svīyaduḥkhasukhabhāvatvaguṇayogādgauṇātmābhimānasya
            naro 'haṃ kartā mūḍha iti mithyātmābhimānasya ca sarvavyavahārahetorasatve kāryaṃ
            vidhiniṣedhādivyavahāraḥ kathaṃ bhavet hetvabhāvānna kathañcidbhavedityarthaḥ /
            nanvahaṃ brahmeti bodho bādhitaḥ, ahamarthasya pramātuḥ brahmatvāyoghādityāśaṅkyā
            pramātṛtvasyājñānavilasitāntaḥkaraṇatādātmyakṛtatvānna bādha ityaha-<span class="bold">anveṣṭavyeti /</span>
            'ya ātmāpahatapāpmā vijaro vimṛtyurviśokaḥ so 'nveṣṭavya'iti śruteḥ</p>
         
         
         <p>jñātavyaparamātmavijñānātprāgevājñānācciddhātorātmānaḥ pramātṛtvaṃ pramātaiva jñātaḥ
            san pāpmarāgadveṣamaraṇavivarjitaḥ paramātmā syādityarthaḥ /
            pramātṛtvasya kalpitatve tadāśritānāṃ pramāṇānāṃ prāmāṇya kathamityata āha-<span class="bold">deheti /</span>
            dehātmatvapratyayaḥ kalpito bhramo 'pi vyavahārāṅgatayā mānatveneṣyate vaidikaiḥ,
            tadvallaukikamadhyakṣādikamātmabodhāvadhi vyavahārakāle bādhābhāvāt vyāvahārikaṃ prāmāṇyamiṣyatāṃ,
            vedāntānāṃ tu kālatrayābādhyabodhitvāt tatvāvedakaṃ prāmāṇyamiti tu śabdārthaḥ /
            <span class="bold">ā'tmaniścayāt /</span>
            
            <p>
               ātmaniśacayādityāṅmaryādāyām /<br />
               pramātṛtvasya kalpitatve 'pi viṣayābādhāt prāmāṇyamitibhāvaḥ //
               </p>
         </p>
         
         
         <p>
            rāmanāmnipare dhāmni kṛtsnāmnāyasamanvayaḥ /<br />
            kāryatātparyabādhena sādhitaḥ śuddhabuddhaye //4//
            </p>
         
         
         <p>iti catusūtrī samāptā //</p>
         
         
         <p>END BsRp_1,1.4.4</p>
         
         
         
         
         
         <p>START BsRp_1,1.5.5</p>
         
         
         <p>īkṣater nāśabdam | BBs_1,1.5 |</p>
         
         
         <p>vṛttamanūdyākṣepalakṣaṇāmavāntarasaṃgatimāha-<span class="bold">sāṃkhyādayastviti /</span>
            bhavatu siddhe vedāntānāṃ samanvayaḥ tathāpi mānāntarāyoge brahmaṇi śaktigrahāyogāt,
            kūṭasthatvenāvikāritvena kāraṇatvāyogācca na samanvayaḥ /
            kintu sargādyaṃ kāryaṃ jaḍaprakṛtikaṃ, kāryatvāt, ghaṭavat ityanumānagamye triguṇe
            pradhāne samanvaya ityākṣipantītyarthaḥ /
            siddhaṃ mānāntaragamyamevetyāgrahaḥ śaktigrahārthaḥ /
            ata eva pradhānādavanumānopasthite śaktigrahasaṃbhavāt tatparatayā vākyāni yojayantītyuktam
            /
            kiṃ ca 'tejasā somyaśuṅgena sanmūlamanviccha'ityādyāḥ śrutayaḥ /
            śuṅgena liṅgena kāraṇasya svato 'nveṣaṇaṃ darśayanto mānāntarasiddhameva jagatkāraṇaṃ
            vadantītyāha-<span class="bold">sarveṣviti /</span>
            nanvatīndriyatvena prathānādervyāptigrahāyogātkathamanumānam, tatrāha-<span class="bold">pradhānamiti /</span>
            yatkāryaṃ tajjaḍaprakṛtikaṃ yathā ghaṭaḥ /
            yajjaḍaṃ taccetanasaṃyuktaṃ, yathā rathādiriti sāmānyatodṛṣṭānumānagamyāḥ pradhānapuruṣa
            saṃyogā ityarthaḥ /
            advitīyabrahmaṇaḥ kāraṇatvavirodhimatāntaramāha-<span class="bold">kāṇādāstviti /</span>
            sṛṣṭivākyebhya eva parārthānumānarūpebhyo yatkāryaṃ tadbuddhimatkartṛkamitīśvaraṃ
            kartāraṃ, paramāṇūṃśca yatkāryadravyaṃ tatsvanyūnaparimāṇadravyārabdamityanumimata
            ityarthaḥ /
            anye 'pi bauddhādayaḥ /
            'asadvā idamagra āsīt ityādi vākyābhāsaḥ /
            yadvastu tacchūnyāvasānaṃ, yathā dīpa iti yuktyābhāsaḥ /
            evaṃ vādivipratipattimuktvā tannirāsāyottarasūtrasandarbhamamavatārayati--<span class="bold">tatreti /</span>
            vādivivāde satītyarthaḥ /
            vyākaraṇamīmāṃsānyāyanidhitvātpadavākyapramāṇajñatvam /
            yajjagatkāraṇaṃ taccetanamacetanaṃ veti</p>
         
         
         <p>īkṣaṇasyamukhyatvagauṇatvābhyāṃ saṃśaye pūrvapakṣamāha--<span class="bold">tatra sāṃkhyā iti /</span>
            apiśabdāvayavakārārtho /
            'sadeva'ityādi spaṣṭabrahmaliṅgavākyānāṃ pradhānaparatvanirāsena brahmaparatvokteḥ
            śrutyādisaṃgatayaḥ /
            pūrvapakṣe jīvasyapradhānaikyopāstiḥ, siddhāntebrahmaikyajñānamiti vivekaḥ /
            acetanasatvasyaiva sarvajñatvaṃ, na cetanasyetyāha-<span class="bold">tena ca satvadharmeṇeti /</span></p>
         
         
         <p class="bold">na kevalasyeti /</p>
         
         <p>janyajñānasya satvadharmatvānnityopalabdherakāryatvāccinmātrasya na sarvajñānakartṛtvamityarthaḥ
            /
            nanu guṇānāṃ sāmyāvasthāyāṃ satvasyotkarṣābhāvātkathaṃ sarvajñatetyāha-<span class="bold">triguṇatvāditi /</span>
            trayo guṇā eva pradhānaṃ tasyasāmyavasthā tadabhedapradhānamityucyate /
            tadavasthāyāmapi pralaye sarvajñānaktimatvarūpaṃ sarvajñatvamakṣatamityarthaḥ /
            nanu mayā kimiti śaktimatvarūpaṃ gauṇaṃ sarvajñatvamaṅgīkāryamiti, tatrāha-<span class="bold">nahīti /</span>
            anityajñānasya pralaye nāśācchaktimatvaṃ vācyaṃ kārakābhāvāccetyāha-<span class="bold">api ceti /</span>
            matadvayasāmyamuktvā svamate viśeṣamāha-<span class="bold">api ceti /</span>
            brahmaṇaḥ kāraṇatvaṃ smṛtipāde samarthyate /
            pradhānādeḥ kāraṇatvaṃ tarkapāde yuktibhirnirasyati /
            adhunā tu śrutyā nirasyati-<span class="bold">īkṣaternāśabdamiti /</span>
            īkṣaṇaśravaṇādvedāvācyamaśabdaṃ pradhānam /
            aśabdatvānna kāraṇamiti sūtrayojanā /
            tatsacchabdavācyaṃ kāraṇamaikṣata /
            īkṣaṇamevāha--<span class="bold">bahviti /</span>
            bahu prapañcarūpeṇa sthityarthamahamevopādānatayā kāryābhedājjaniṣyāmītyāha-<span class="bold">prajeti /</span>
            evaṃ tatsadīkṣitvā ākāśaṃ vāyuṃ ca sṛṣṭvā tejaḥ sṛṣṭavadityāha-<span class="bold">taditi /</span>
            miṣaccalat /
            satvākrāntamiti yāvat sa jīvābhinnaḥ paramātmā 'prāṇamasṛjata prāṇācchraddhāṃ khaṃ
            vāyurjyotirāpaḥ pṛthivīndriyaṃ mano annamannādvīryaṃ tapo mantrāḥ karmalokālokeṣu
            nāma ca'ityuktāḥ ṣoḍaśakalāḥ /
            nanu 'ikśitapo dhātunirdeśe'iti kātyāyanasmaraṇādīkṣateriti padena śtibantena dhāturucyate
            /
            tena dhātvarthaṃ īkṣaṇaṃ kathaṃ vyākhyāyata ityaśaṅkya lakṣaṇayetyāha-<span class="bold">īkṣiteriticeti /</span>
            'itikartavyatāvidheryajateḥ pūrvavatvaṃ'iti jaiminisūtre yathā yajatipadena lakṣaṇayā
            dhātvartho yāga ucyate tadvidihāpītyarthaḥ /
            sauryādivikṛtiyāgasyāṅgānāmavidhānāt pūrvadarśādiprakṛtisthāṅgavatvamiti sūtrārthaḥ
            /
            dhātvarthanirdeśena lābhamāha-<span class="bold">teneti /</span>
            sāmānyataḥ sarvajño viśeṣataḥ sarvaviditi bhedaḥ /
            jñānamīkṣaṇameva tapaḥ /
            tapasvinaḥ phalamāha-<span class="bold">tasmāditi /</span>
            etatkāryaṃ sūtrākhyaṃ brahma /
            kevalasattvavṛtterjñānatvamaṅgīkṛtya pradhānasya sarvajñatvaṃ nirastam /
            saṃprati na kevalajaḍavṛttirjñānaśabdārthaḥ kintu sākṣibodhaviśiṣṭā vṛttirvṛttivyaktabodho
            vā jñānam /
            taccāndhasya pradhānasya nāstītyāha-<span class="bold">apiceti /</span>
            sākṣitvamasti, yenoktajñānavatvaṃ syāditi śeṣaḥ /
            nanu sattvavṛttimātreṇa yogināṃ sarvajñatvamuktamityata āha-<span class="bold">yogināṃt tviti /</span>
            seśvarasāṃkhyāmatamāha-<span class="bold">atheti /</span>
            sarvajñatvaṃ nāma sarvaghocarajñānatvaṃ, na jñānakartṛtvaṃ, jñānasya kṛtyasādhyatvāditi
            hṛdikṛtvā pṛcchati-<span class="bold">idaṃ tāvaditi /</span>
            sarvaṃ jānātīti śabdāsādhutvaṃ śaṅkate-<span class="bold">jñānanityatva iti /</span>
            nityasyāpi jñānasya tattadarthopahitatvena brahmasvarūpādbhedaṃ kalpayitvā kāryatvopacārādbrahmaṇastatkartṛtvavyapadeśaḥ
            sādhuriti sadṛṣṭāntamāha-<span class="bold">na pratateti /</span>
            saṃtatetyarthaḥ /
            asatyapi avivakṣite 'pi /
            nanu prakāśaterakarmakatvātsavitā prakāśata iti prayoge 'pi jānāteḥ sakarmakatvātkarmābhāve
            'tadaikṣata'ityayuktamiti, tatrāha-<span class="bold">karmāpekṣāyāṃ tviti /</span>
            karmāvivakṣāyāmapi prakāśarūpe savitari prakāśata iti kathañcitprakāśakriyāśrayatvena
            kartṛtvopacāravaccidātmanyapi cidrūpekṣaṇakartṛtvopacārānna vaiṣamyamityuktaṃ pūrvam
            /
            adhunā tu kumbhakārasya svopādhyantaḥkaraṇavṛttirūpekṣaṇavadīśvarasyāpi svopādhyavidyāyāḥ
            vividhasṛṣṭisaṃskārāyāḥ pralayāvasānenodbuddhasaṃskārāyāḥ sargonmukhaḥ kaścitpariṇāmaḥ
            saṃbhavati, ataḥ tasyāṃ sūkṣmarūpeṇa nilīna sarvakāryaviṣayakamīkṣaṇaṃ, tasya kāryatvātkarmasadbhāvācca
            tatkartṛtvaṃ mukhyamiti dyotayati-<span class="bold">sutarāmiti /</span>
            nanu māyopādhikabimbacinmātrasyeśvarasya kathamīkṣaṇaṃ prati mukhyaṃ kartṛtvaṃ, kṛtyabhāvāditi
            cenna, kāryānukūlajñānavata eva kartṛtvādīśvarasyāpi īkṣaṇānukūlanityajñānavattvāt
            /
            na ca nityajñānenaiva kartṛtvanirvāhātkimīkṣaṇeneti vācyam, vāyvādereva śabdavattvasaṃbhavātkimākāśenetyatiprasaṅgāt
            /
            ataḥ śrutatvādvāyvādikāraṇatvenākāśavadaikṣatetyāgantukatvena śrutamīkṣaṇamākāśādihetutvenāṅgīkāryamityalam
            /
            avyākṛte sūkṣmātmanā sthite vyākartuṃ sthūlīkartumiṣṭe ityarthaḥ /
            avyākṛtakāryoparaktacaitanyarūpekṣaṇasya kārakānapekṣatve 'pi vṛttirūpekṣaṇasya kārakaṃ
            vācyamityāśaṅkyāha-<span class="bold">apicāvidyādimata iti /</span>
            yathaikasya jñānaṃ tathānyasyāpīti niyamābhāvānmāyino 'śarīrasyāpi janyekṣaṇakārakatvamiti
            bhāvaḥ /
            nanu yajjanyajñānaṃ taccharīrasādhyamiti vyāptirastītyāśaṅkya śrutibādhamāha-<span class="bold">mantrau ceti /</span>
            kāryaṃ śarīram /
            kāraṇamindriyam /
            asyeśvarasya śaktirmāyā svakāryāpekṣayā parā, vicitrakāryakāritvāddvividhā /
            sā tvaitihyamātrasiddhā na pramāṇasiddhetyāha-<span class="bold">śruyata iti /</span>
            jñānarūpeṇa balena yā sṛṣṭikriyā sā svābhāvikī /
            anādimāyātmakatvādityarthaḥ /
            jñānasya caitanyasya balaṃ māyāvṛttipratibimbitattvena sphuṭatvaṃ tasya kriyānāma
            bimbatvena brahmaṇo janakatā jñātṛtāpi svābhāvikīti vārthaḥ /
            apāṇirapi grahītā /
            apādopi javanaḥ /
            īśvarasyasvakārye laukikahetvapekṣā nāstīti bhāvaḥ /
            agryamanādiṃ, puruṣamanantaṃ, mahāntaṃ vibhumityarthaḥ /
            apasiddhāntaṃ śaṅkate-<span class="bold">nanviti /</span>
            jñāne pratibandhakakāraṇānyavidyārāgādīni śrutāvata īśvarādanyo nāstītyanvayaḥ /
            aupādikasya jīveśvarabhedasyamayoktatvānnāpasiddhānta ityāha-<span class="bold">atrocyata iti /</span>
            tatkṛta upādhisaṃbandhakṛtaḥ śabdatajjanyapratyayarūpo vyavahāraḥ /
            asaṃkīrṇa iti śeṣaḥ /
            avyatireke kathamasaṃkarastatrāha-<span class="bold">tatkṛtā ceti /</span>
            upādhisaṃbandhakṛtetyarthaḥ /
            <span class="bold">tatheti /</span>
            dehādisaṃbandhatya heturaviveko 'nādyavidyā tayā kṛta ityarthaḥ /
            avidyāyāṃ hi pratibimbo jīvaḥ, bimbacaitanyamīśvara iti bhedo 'vidyādhīnasattākaḥ,
            anādibhedasya kāryatvāyogāt /
            kāryabuddhyādikṛtapramātrādibhedaśca kārya eveti vivekaḥ /
            nanvakhaṇḍasvaprakāśātmani kathamavivekaḥ, tatrāha-<span class="bold">dṛśyate ceti /</span>
            vastuto dehādibhinnasvaprakāśasyaiva sata ātmano naro 'hamiti bhramodṛṣṭatvāddurapahnavaḥ
            /
            sa ca mithyābuddhyā mīyata iti mithyābuddhimātreṇa bhrāntisiddhājñānena kalpita iti
            cakārārthaḥ /
            yadvoktamithyābuddhau lokānubhavamāha-<span class="bold">dṛśyate ceti /</span>
            itthaṃbhāve tṛtīyā /
            bhrāntyātmanā dṛśyata ityarthaḥ /
            pūrvapūrvabhrāntimātreṇa dṛśyate na ca prameyatayeti vārthaḥ /
            kūṭhasthasyāpi māyikaṃ kāraṇatvaṃ yuktamityāha-<span class="bold">yathā tviti /</span></p>
         
         
         <p>
            yattvavedye śabdaśaktigrahāyoga iti, tanna /<br />
            satyādipadānāmabādhitādyartheṣu lokāvagataśaktikānāṃ vāccaikadeśatvenopasthitākhaṇḍabrahmalakṣakatvāditi
            sthitam //5//
            </p>
         
         
         <p>END BsRp_1,1.5.5</p>
         
         
         
         
         
         <p>START BsRp_1,1.5.6</p>
         
         
         <p>gauṇaścennātmaśabdāt | BBs_1,1.6 |</p>
         
         
         <p>saṃpratyuttarasūtranirasyāśaṅkāmāha-<span class="bold">atrāheti /</span>
            anyathāpi acetanatve 'pi /
            nanu pradhānasya cetanena kiṃ sāmyaṃ yena gauṇamīkṣaṇamiti tatrāha-<span class="bold">yatheti /</span>
            niyatakramavatkāryakāritvaṃ sāmyamityarthaḥ /
            'upacāraprāye vacanāt'iti gauṇārthapracure prakaraṇe samāmnānādityarthaḥ /
            aptejasorivācetane sati gauṇī īkṣatiriti cenna, ātmaśabdātsataścetanatvaniścayāditi
            sūtrārthamāha-<span class="bold">yaduktamityādinā /</span>
            sā prakṛtā sacchabdavācyā iyamīkṣitrī devatā parokṣā hanta idānīṃ bhūtasṛṣṭyanantaraṃ
            imāḥ sṛṣṭāstisrastejo 'bannarūpāḥ /
            parokṣatvāddevatā iti dvitīyābahuvacanam /
            anena pūrvakalpānubhūtenajīvenātmanā mama svarūpeṇa tā anupraviśya tāsāṃ bhogyatvāya
            nāma ca rūpaṃ ca sthūlaṃ kariṣyāmītyaikṣatetyanvayaḥ /
            laukikaprasiddheḥ, 'jīva prāṇadhāraṇe'iti dhātorjīvatiprāmadhārayatīti nirvacanāccetyarthaḥ
            /
            <span class="bold">ata tviti /</span>
            svapakṣe tu bimbapratibimbayorloke bhedasyakalpitatvadarśanājjīvo brāhmaṇaḥ sata ātmeti
            yuktamityarthaḥ /
            jīvasya sacchabdārthaṃ pratyātmaśabdāt sanna pradhānamityuktvā satau jīvaṃ pratyātmaśabdānna
            pradhānamiti vidhāntareṇa hetuṃ vyācaṣṭe-<span class="bold">tatheti /</span>
            sa yaḥsadākhya eṣoṇimāsūkṣmaḥ, aitadātmakamidaṃ sarvaṃ jagat, tatsadeva satyaṃ, vikārasya
            mithyātvāt /
            saḥ satpadārthaḥ sarvasyātmā /
            he śvetaketo, tvaṃ ca nāsi saṃsārī, kintu tadeva sadabhādhitaṃ sarvātmakaṃ brahmāsīti
            śrutyarthaḥ /</p>
         
         
         <p>ityatropadiśati /
            ataścetanātmākatvāt satvāt saccetanameveti vākyaśeṣaḥ /
            yaduktamaptejasoriva sata īkṣaṇaṃ gauṇamiti, tatrāha-<span class="bold">attejasostviti /</span>
            nāmarūpayorvyākaraṇaṃ sṛṣṭiḥ /
            ājipadānniyamanaṃ /
            āptejasodṛgviṣayatvātsṛjyatvānniyamyatvāccācetanatvamīkṣaṇasya mukhyatve bādhakamasti
            sādhakaṃ ca nāstīti hetoryuktamīkṣaṇasya gauṇatvamiti yojanā /
            cetanavatkāryakāritvaṃ guṇaḥ 'teja aikṣata'cetanavatkāryakārityarthaḥ /
            yadvā tejaḥpadena tadadhiṣṭhānaṃ sallakṣyate /
            tathāca mukhyamīkṣaṇamityāha-<span class="bold">tayoriti /</span>
            syādetadyadi sata īkṣaṇaṃ mukhyaṃ syāttadeva kuta ityata āha-<span class="bold">satastviti /</span></p>
         
         
         <p>gauṇamukhyayoratulyayoḥ saṃśayābhāvena gauṇaprāyapāṭhasyaniścāyakatvādātmaśabdācca
            sata īkṣaṇaṃ mukhyamityarthaḥ //6//</p>
         
         
         <p>END BsRp_1,1.5.6</p>
         
         
         
         
         
         <p>START BsRp_1,1.5.7</p>
         
         
         <p>tanniṣṭhasya mokṣopadeśāt | BBs_1,1.7 |</p>
         
         
         <p>ātmahitakāritvaguṇayogādātmaśabdo 'pi pradhāne gauṇa iti śaṅkate-<span class="bold">athetyādinā /</span>
            ātmaśabdo pradhāne 'pi mukhyo nānārthakatvādityāha-<span class="bold">athaveti /</span>
            nānārthatve dṛṣṭāntaḥ-<span class="bold">yatheti /</span>
            'athaiṣa jyotiḥ'śrutyā sahasradakṣiṇāke kratau jyotiṣṭome lokaprayogādagnau ca jyotiḥśabdo
            yathā mukhyastadvadityarthaḥ /
            tasminsatpadārthe niṣṭā abhedajñānaṃ yasya sa sanniṣṭhastasya muktiśravaṇāditi sūtrārthamāha-<span class="bold">netyādinā /</span>
            śrutiḥ samanvayasūtrevyākhyātā /
            anarthāyetyuktaṃ prapañcayati-<span class="bold">yadi cājñasyeti /</span>
            kaścitkila duṣṭātmā mahāraṇyamārge patitamandhaṃ svabandhunagaramaṃ jagamiṣuṃ babhāṣe,
            kimātrāyuṣmatā duḥkhitena sthīyata iti /
            sa cāndhaḥ sukhāṃ vāṇīmākarṇya tamāptaṃ matvovāca, aho madbhāgadheyaṃ, yadatra bhavānmāṃ
            dīnaṃ svābhīṣṭanagaraprāpyasamarthaṃ bhāṣata iti /
            sa ca vipralipsurduṣṭagoyuvānamānīya tadīyalāṅgūlamandhaṃ grāhayāmāsa /
            upadideśa ca enamandhaṃ, eṣa goyuvā tvāṃ nagaraṃ neṣyati, mā tyaja lāṅgūlamiti /
            sa cāndhaḥ śraddhālutayā tadatyajansvābhīṣṭamaprāpyānarthaparaṃparāṃ prāptaḥ /
            tena nyāyenetyarthaḥ /
            <span class="bold">tathā satīti /</span><br />
            ātmajñānābhāve sati vihanyeta mokṣaṃ na prāpnuyāt pratyutānarthaṃ saṃsāraṃ ca prāpnuyādityarthaḥ
            /
            nanu jīvasya pradhānaikyasaṃpadupāsanārthamidaṃ vākyāmastviti, tatrāha-<span class="bold">evaṃ ca satīti /</span>
            ahādhitātmapramāyāṃ satyāmityārthaḥ /
            kasyacidāropitacoratvasya satyena taptaṃ paraśuṃ gṛhṇato mokṣo dṛṣṭaḥ, taddṛṣṭāntena
            satye brahmaṇi ahamityabhisaṃdhimato mokṣo yathā 'satyābhisaṃdhastaptaṃ paraśuṃ gṛhṇāti
            sa na dahyate 'tha mucyate'iti śrutyopadiṣṭaḥ /
            sa upadeśaḥ saṃpatpakṣe na yuktaḥ ityāha-<span class="bold">anyatheti /</span>
            dehamutthāpayatītyukthaṃ prāṇaḥ /
            tasmānmokṣopadeśānmukhye saṃbhavati gauṇatvasyānyāyyatvāccātmaśabdaḥ sati mukhya ityāha-<span class="bold">api ceti /</span>
            kvacidbhṛtyādau /
            sarvatrāhamātmetyatrāpi mukhya ātmaśabdo na syādityarthaḥ /
            <span class="bold">cetanatvopacārādbhūtādiṣu /</span>
            sarvatra caitanyatādātmyādityarthaḥ /
            ātmaśabdaścetanasyaivāsādhāraṇa ityuktam /
            astuvāvyāpivastūnāṃ sādhāraṇastathāpi tasyātra śrutau pradhānaparatve 'pi niścāyakābhāvānna
            pradhānavṛttitetyāha-<span class="bold">sādhāraṇatve 'pīti /</span>
            cetanavācitve tu prakaraṇaṃ śetaketupadaṃ ca niścāyakamastītyāha-<span class="bold">prakṛtaṃ tviti /</span>
            upapadasya niścāyakatvaṃ sphuṭayati-<span class="bold">nahīti /</span>
            tataḥ kiṃ, tatrāha-<span class="bold">tasmāditi /</span>
            ātmaśabdo jyotiḥśabdavannānārthaka ityuktaṃ dṛṣṭāntaṃ nirasyati-<span class="bold">jyotiriti /</span>
            kathaṃ tarhi 'jyotiṣā yajeta'iti jyotiṣṭome prayogaḥ, tatrāha-<span class="bold">arthavādeti /</span>
            'etāni vāva tāni jyotīṃṣi ya etasya stomāḥ'ityarthavādena kalpitaṃ jvalanena sādṛśyam
            /</p>
         
         
         <p>trivṛtpañcadaśastrivṛtsaptadaśastrivṛdekaviṃśa iti stomāstattadarthaprakāśakatvena
            guṇena jyotiṣpadoktā ṛksaṃghāḥ /
            tathā ca jyotīṃṣi stomā asyeti jyotiṣṭoma ityatra jyotiḥśabdo gauṇa ityarthaḥ /
            nanvātmaśabdāditi pūrvasūtra evātmaśabdasya pradhāne gauṇatvasādhāraṇatvaśaṅkānirāsaḥ
            kartumucitaḥ, mukhyārthasya lāghavenoktisaṃbhave gauṇatvanānārthakatvāśaṅkāyā durbalatvena
            tannirāsārthaṃ pṛthaksūtrāyāsānapekṣaṇāt /
            tathā ca śaṅkottaratvenāsūtrākhyānaṃ nātīva śobhata ityarucerāha-<span class="bold">athaveti /</span>
            nirastā samastā gauṇatvanānārthakatvaśaṅkā yasyātmaśabdasya sa tacchaṅkastasya bhāvastattā
            tayetyarthaḥ /
            <span class="bold">tata iti /</span><br />
            sata ātmaśabde jīvābhinnatvāditi hetvapekṣayā mokṣopadeśaḥ svatantra eva pradhānakāraṇatvanirāse
            heturityarthaḥ //7//</p>
         
         
         <p>END BsRp_1,1.5.7</p>
         
         
         
         
         
         <p>START BsRp_1,1.5.8</p>
         
         
         <p>heyatvāvacanāc ca | BBs_1,1.8 |</p>
         
         
         <p>nanu yathā kaścidarundhatīṃ darśayituṃ nikaṭasthāṃ sthūlāṃ tārāmarundhatītvenopadiśati,
            tadvadanātmana eva pradhānasya satpadārthasyātmatvopadeśa iti śaṅkate-<span class="bold">kutaśceti /</span>
            pradhānaṃ sacchabdavācyaṃ neti kuta ityarthaḥ /
            sautraścakāro 'nuktasamuccayārtha ityāha-<span class="bold">caśabda iti /</span>
            vivṛṇoti-<span class="bold">satyapīti /</span>
            apiśabdānnāstyeveti sūcayati /
            vedānadhītyāgataṃ stabdhaṃ putraṃ pitovāca-he putra uta api, ādiśyata ityādeśa upadeśaikalabhyaḥ
            sdātmā tamapyaprākṣyaḥ gurunikaṭepṛṣṭavānasi, yasya śravaṇena mananena vijñānenānyasya
            śravaṇādikaṃ bhavatītyanvayaḥ /
            nanvanyena jñātena kathamanyadajñātamapi jñātaṃ syāditi putraḥ śaṅkate-<span class="bold">kathamiti /</span>
            he bhagavaḥ, kathaṃ nu khalu sa bhavatītyarthaḥ /
            kāryasya kāraṇānyatvaṃ nāstītyāha-<span class="bold">yatheti /</span>
            piṇḍaḥ svarūpaṃ tena /
            vijñāteneti śeṣaḥ /
            tatra yuktimāha-<span class="bold">vāceti /</span>
            vācā vāgindriyeṇārabhyata iti vikāro vācārambhaṇam /
            nanu vācā nāmaivārabhyate, na ghaṭādirityāśaṅkya nāmamātrameva vikāra ityāha-<span class="bold">nāmadheyamiti /</span></p>
         
         
         <p>
            'nāmadheyaṃ vikāro 'yaṃ vācā kevalamucyate /<br />
            vastutaḥ kāraṇādbhinno nāsti tasmānmṛṣaiva saḥ //
            </p>
         
         
         <p>'iti bhāvaḥ /
            vikārasya mithyātve tadabhinnakāraṇasyāpi mithyātvamiti, netyāha-<span class="bold">mṛttiketi /</span>
            kāraṇaṃ kāryādbhinnasattākaṃ na kāryaṃ kāraṇādbhinnam, ataḥ kāraṇātiriktasya kāryasvarūpasyābhāvātkāraṇajñānena
            tajjñānaṃ bhavatīti sthite dārṣṭāntikamāha-<span class="bold">evamiti /</span>
            mṛdvadbrahmaiva satyaṃ viyadādivikāro mṛṣeti brahmajñāne sati jñeyaṃ kiñcinnāvaśiṣyata
            ityarthaḥ /
            yadyapi pradhāne jñāte tādātmyādvikārāṇāṃ jñānaṃ bhavati tathāpi na puruṣāṇāṃ, teṣāṃ
            pradhānavikāratvābhāvādityāha-<span class="bold">naceti /</span></p>
         
         
         <p>asmākaṃ jīvānāṃ sadrūpatvāttajjñāne jñānamiti bhāvaḥ //8//</p>
         
         
         <p>END BsRp_1,1.5.8</p>
         
         
         
         
         
         <p>START BsRp_1,1.5.9</p>
         
         
         <p>svāpyayāt | BBs_1,1.9 |</p>
         
         
         <p class="bold">kutaśceti /</p>
         
         <p>punarapi kasmādhetorityarthaḥ /
            suṣuptau jīvasya sadātmani svasminnapyayaśravaṇātsaccetanameveti sūtrayojanā /
            etatsvapanaṃ yathā syāttathā yatra suṣuptau svapitīti nāma bhavati tadā puruṣaḥ satā
            saṃpanna ekībhavati /
            sadaikye 'pi nāmapravṛttiḥ kathaṃ, tatrāha-<span class="bold">svamiti /</span>
            tatra lokaprasiddhimāha-<span class="bold">tasmāditi /</span>
            hi yasmātsvaṃ sadātmānamapīto bhavati tasmādityarthaḥ /
            śrutestātparyamāha-<span class="bold">eṣetyādinā /</span>
            kathametāvatā pradhānanirāsa ityata āha-<span class="bold">svaśabdeneti /</span>
            eterdhātorgatyarthasyāpipūrvasya layārthatve 'pi kathaṃ nityasya jīvasya laya ityāśaṅkya
            upādhilayāditi vaktuṃ jāgratsvapnayorupādhimāha-<span class="bold">mana iti /</span>
            aindriyakamanovṛttaya upādhayaḥ, tairghaṭādisthūlārthaviśeṣāṇāmātmanā saṃbandhādātmā
            tānindriyārthānpaśyansthūlaviśeṣeṇa dehenaikyabhrāntimāpanno viśvasaṃjño jāgarti /
            jāgradvāsanāśrayamanoviśiṣṭaḥ saṃstaijasasaṃjñaḥ svapne vicitravāsanāsahakṛtamāyāpariṇāmānpaśyan
            'somya tanmanaḥ'iti śrutisthamanaḥśabdavācyo bhavati /
            sa ātmā sthūlasūkṣmopādhidvayoparame 'haṃ naraḥ karteti viśeṣābhimānābhavāllīna ityupacaryata
            ityarthaḥ /
            nanu svapitīti nāmanirukterarthavādatvānna yathārthatetyata āha-<span class="bold">yatheti /</span>
            tasya hṛdayaśabdasyaitannirvacanam /
            tadaśitamannaṃ dravīkṛtya nayante jarayantītyāpa evāśanāyāpadārthaḥ /
            tatpītamudakaṃ nayate śoṣayatīti teja evodanyam /
            atra dīrghaśchāndasaḥ /
            evamidamapi nirvacanaṃ yathārthamityāha-<span class="bold">evamiti /</span>
            idaṃ ca pradhānapakṣe na yuktamityāha-<span class="bold">na ceti /</span>
            svaśabdasyātmanīvātmīye 'pi śaktirastītyāśaṅkyāha-<span class="bold">yadīti /</span></p>
         
         
         <p>prājñena bimbacaitanyeneśvareṇa saṃpariṣvaṅgo bhedabhramābhāvenābheda ityarthaḥ //9//</p>
         
         
         <p>END BsRp_1,1.5.9</p>
         
         
         
         
         
         <p>START BsRp_1,1.5.10</p>
         
         
         <p>gatisāmānyāt | BBs_1,1.10 |</p>
         
         
         <p>tattadvedāntajanyānāmavagatīnāṃ cetanakāraṇaviṣayakatvena sāmānyānnācetanaṃ jagataḥ
            kāraṇamiti sūtrārthaṃ vyatirekamukhenāha-<span class="bold">yadi tārkiketyādinā /</span>
            anyatparamāṇvādikam /
            <span class="bold">na tvetaditi /</span>
            avagativaiṣamyamityarthaḥ /
            vipratiṣṭharanvividhaṃ nānādiśaḥ prati gaccheyuḥ /
            prāṇaścakṣurādayo yathāgolakaṃ prādurbhavanti, prāṇebhyo 'nantaraṃ devāḥ sūryādayastadanugrāhakāḥ,
            tadanantaraṃ lokyanta iti lokā viṣayā ityarthaḥ /
            nanu vedāntānāṃ svataprāmāṇyatvena pratyakaṃ svārthaniścāyakatvasaṃbhavātkiṃ gatisāmānyenetyata
            āha-<span class="bold">mahacceti /</span>
            ekarūpāvagatihetutvaṃ vedāntānāṃ prāmāṇyasaṃśayanivṛttiheturityatra dṛṣṭāntamāha-<span class="bold">cakṣuriti /</span></p>
         
         
         <p>yathā sarveṣāṃ cakṣuṣāmekarūpāvagatihetutvaṃ, śravaṇānāṃ śabdāvagatihetutvaṃ ghrāṇādīnāṃ
            gandhādiṣu, evaṃ brahmaṇi vedāntānāṃ gatisāmānyaṃ prāmāṇyadārḍhye heturityarthaḥ //10//</p>
         
         
         <p>END BsRp_1,1.5.10</p>
         
         
         
         
         
         <p>START BsRp_1,1.5.11</p>
         
         
         <p>śrutatvāc ca | BBs_1,1.11 |</p>
         
         
         <p>evamīkṣatyādiliṅgairacetane vedāntānāṃ samanvayaṃ nirasya cetanavācakaśabdenāpi nirasyati-<span class="bold">śrutatvācceti /</span>
            sūtraṃ vyācaṣṭe-<span class="bold">svaśabdeneti /</span>
            svasya cetanasya vācakaḥ sarvavicchabdaḥ /
            'jñaḥ kālakālo guṇī sarvavidyaḥ'iti sarvajñaṃ parameśvaraṃ prakṛtya 'sa sarvavitkāraṇam'iti
            śrutatvānnācetanaṃ kāraṇamiti sūtrārthaḥ /
            karaṇādhipā jīvāsteṣāmadhipaḥ /
            adhikaramārthamupasaṃharati-<span class="bold">tasmādīti /</span>
            īkṣaṇātmaśabdādikaṃ paramāṇvādāvapyayuktamiti matvāha-<span class="bold">anyadveti //</span>11//</p>
         
         
         <p>END BsRp_1,1.5.11</p>
         
         
         
         
         
         <p>START BsRp_1,1.6.12</p>
         
         
         <p>ānandamayo 'bhyāsāt | BBs_1,1.12 |</p>
         
         
         <p>vṛttānuvādenottarasūtrasaṃdarbhamākṣipati-<span class="bold">janmāditi /</span>
            prathamasūtrasya śāstropodghātatvājjanmādisūtramārabhyetyuktam /
            sarvavedāntānāṃ kārye pradhānādyacetane ca samanvayanirāsena brahmaparatvaṃ vyākhyātam
            /
            ataḥ prathamādhyāyārthasyasamāptatvāduttaragranthārambhe kiṃ kāraṇamityarthaḥ /
            vedānteṣu saguṇanirguṇabrahmavākyānāṃ bahulamupalabdheḥ, tatra kasya vākyasya saguṇopāsanāvidhidvārā
            niguṇe samanvayaḥ kasya vā guṇavivakṣāṃ vinā sākṣādeva brahmaṇi samanvaya ityākāṅkṣaiva
            kāraṇamityāha-<span class="bold">ucyata iti /</span>
            saṃkṣipya saguṇanirguṇavākyārthamāha-<span class="bold">dvirūpaṃ hīti /</span></p>
         
         
         <p>nāmarūpātmako vikāraḥ sarvaṃ jagat, tadbhedo hiraṇyaśmaśrutvādiviśeṣa iti vākyārthaḥ
            /
            vākyānudāharati-<span class="bold">yatra hītyādinā /</span>
            yasyāṃ khalvajñānāvasthāyāṃ dvaitamiva kalpitaṃ bhavati tattadetaraḥ sannitaraṃ paśyatīti
            dṛśyopādhikaṃ vastu bhāti /
            yatra jñānakāle viduṣaḥ sarvaṃ jagadātmamātramabhūttattadā tu kena kaṃ paśyedityākṣepānnirupādhikaṃ
            tattvaṃ bhāti /
            yatra bhumni niścito vidvān dvitīyaṃ kimapi na vetti so 'dvitīyo bhūmā paramātmā nirguṇaḥ
            /
            atha nirguṇoktyanantaraṃ saguṇamucyate /
            yatra saguṇe sthito dvitīyaṃ vetti tadalpaṃ paricchinnaṃ, yastu bhūmā tadamṛtaṃ nityam
            /
            <span class="bold">atheti /</span><br />
            pūrvavadvyākhyeyam /
            dhīraḥ paramātmaiva sarvāṇi rūpāṇi vicitya sṛṣṭvā nāmāni ca kṛtvā buddhyādau praviśya
            jīvasaṃjño vyavaharanyo vartate sa saguṇastaṃ nirguṇatvena vidvānapyamṛto bhavati
            /
            nirgatāḥ kalā aṃśā yasmāttanniṣkalam /
            ato niraṃśatvānniṣkriyam /
            ataḥ śāntamapariṇāmi /
            niravadyaṃ rāgādidoṣaśūnyam /
            añjanaṃ mūlatamaḥsaṃbandho dharmādikaṃ vā tacchūnyaṃ nirañjanam /
            kiñcāmṛtasya mokṣasya svayameva vākyotthavṛttisthatvena paramutkṛṣṭaṃ setuṃ laukikasetuvatprāpakam
            /
            yathā dagdhendhano 'nalaḥ śāmyati tamivāvidyāṃ tajjaṃ ca dagdhvā praśāntaṃ nirguṇamātmānaṃ
            vidyādityarthaḥ /
            <span class="bold">neti netīti /</span>
            vyākhyātam /
            sthūlādidvaitaśūnyam /
            rūpadvaye śrutimāha-<span class="bold">nyūnamiti</span> /
            dvaitasthānaṃ nyūnamalpaṃ saguṇarūpaṃ nirguṇādanyat, tathā saṃpūrṇaṃ nirguṇaṃ saguṇādanyadityarthaḥ
            /
            ekasya dvirūpatvaṃ viruddhamityata āha-<span class="bold">vidyeti /</span>
            vidyāviṣayo jñeyaṃ nirguṇatvaṃ satyaṃ avidyāviṣaya upāsyaṃ saguṇatvaṃ kalpitamityavirodhaḥ
            /
            tatrāvidyāviṣayaṃ vivṛṇoti-<span class="bold">tatreti /</span>
            nirguṇajñānārthamāropitaprapañcamāśrityabādhātprākkāle guḍajihvikānyāyena tattatphalārthānyupāsanāni
            vidhīyante, teṣāṃ cittaikāgryadvārā jñānaṃ mukhyaṃ phalamiti tadvākyānāmapi mahātātparyaṃ
            brahmaṇīti mantavyam /
            'nāma brahma'ityādyupāstīnāṃ kāmācārādirabhyudayaḥ phalaṃ, daharādyupāstīnāṃ kāmācārādirabhyudayaḥ
            phalaṃ, daharādyupāstīnāṃ kramamuktiḥ, udbhīthādidhyānasya karmasamṛddhiḥ phalamiti
            bhedaḥ /
            dhyānānāṃ mānasatvāt, jñānāntaraṅgatvācca, jñānakāṇḍe vidhānamiti bhāvaḥ /
            nanūpāsyabrahmaṇa ekatvātkathamupāsanānāṃ bhedaḥ, tatrāha-<span class="bold">teṣāmiti /</span>
            guṇaviśeṣāḥ satyakāmatvādayaḥ /
            hṛdayādirupādhiḥ /
            atra svayamevāśaṅkya pariharati-<span class="bold">eka iti /</span>
            paramātmasvarūpābhede 'pyupādhibhedenopahitopāsyarūpabhedādupāsananāṃ bhede sati phalabheda
            iti bhāvaḥ /
            taṃ paramātmānaṃ yadyadguṇatvena lokā rājānamivopāsate tattadguṇavatvameva teṣāṃ phalaṃ
            bhavati /
            kratuḥ saṃkalpo dhyānam /
            iha yādṛśadhyānavān bhavati mṛtvā tādṛśopāsyarūpo bhavati /
            atraiva bhagavadvākyamāha-<span class="bold">smṛteśceti /</span>
            nanu sarvabhūteṣu niratiśayātmana ekatvādupāsyopāsakayostāratamyaśrutayaḥ kathamityāśaṅkya
            pariharati-<span class="bold">yadyapyeka iti /</span>
            uktānāmupādhīnāṃ śuddhitāratamyādaiśvaryajñānasukharūpaśaktīnāṃ tāratamyarūpā viśeṣā
            bhavanti tairekarūpasyātmana uttarottaraṃ manuṣyādihiraṇyagarbhāntepvāvirbhāvāvatāratamyaṃ
            śrūyate /
            tasyātmana ātmānaṃ svarūpamāvistarāṃ prakaṭataraṃ yo veda upāste so 'śnute taditi
            tarappratyayādityarthaḥ /
            tathāca nikṛṣṭhopādhirātmaivopāsakaḥ, utkṛṣṭopādhirīśvara upāsya ityaupādhikaṃ tāratamyamaviruddhamiti
            bhāvaḥ /
            atrārthe bhagavadgītāmudāharati-<span class="bold">smṛtāviti /</span>
            atra sūryāderapi na jīvatvenopāsyatā kintvīśvaratvenetyuktaṃ bhavati /
            tatra sūtrakārasaṃmatimāha-<span class="bold">evamiti /</span>
            udayaḥ asaṃbandhaḥ /
            evaṃ yasminvākye upādhirvivakṣitaḥ tadvākyamupāsanaparamiti vaktumuttarasūtrasaṃdarbhasyārambha
            ityuktvā yatra na vivakṣitaḥ tadvākyaṃ jñeyabrahmaparamiti nirṇayārthamārambha ityāha-<span class="bold">evaṃ sadya iti /</span>
            annamayādikośā upādhiviśeṣāḥ /
            vākyagatistātparyam /
            ārambhasamarthanamupasaṃharati-<span class="bold">evamekamapīti /</span>
            siddhavaduktagatisāmānyasya sādhanārthamapyuttarārambha ityāha-<span class="bold">yacceti /</span>
            annaṃ prasiddhaṃ, prāṇamanobuddhyaḥ hiraṇyagarbharūpāḥ bimbacaitanyāmīśvara ānandaḥ
            /
            teṣāṃ pañcānāṃ vikārā ādhyātmikā dehaprāṇamanobuddhijīvā annamayādayaḥ pañcakośāḥ
            iti śruteḥ paramārthaḥ /
            pūrvādhikaraṇe gauṇamukhyekṣaṇayoratulyatvena saṃśayābhāvādgauṇaprāyapāṭho na niścāyaka
            ityuktaṃ tarhi mayaṭo vikāre prācurye ca mukhyatvātsaṃśaye vikāraprāyapāṭhādānandādhikāro
            jīva ānandamaya iti niśacayo 'stīti pratyudāharamasaṃgatyā pūrvapakṣamāha kiṃ tāvadityākāṅkṣāpūrvakam-<span class="bold">kimiti /</span>
            ānandamayapadasyāmukhyārthagrahe hetuṃ pṛcchati-<span class="bold">kasmāditi /</span>
            vikāraprāyapāṭhahetumāha-<span class="bold">annamayādīti /</span>
            śrutyādisaṃgatayaḥ sphuṭā eva /
            pūrvapakṣe vṛttikāramatejīvopāstyā priyādiprāptiḥ phalaṃ, siddhānte tu brahmopāstyeti
            bhedaḥ /
            śaṅkate-<span class="bold">athāpīti /</span>
            pariharati-<span class="bold">na syāditi /</span>
            saṃgṛhītaṃ vivṛṇoti-<span class="bold">mukhya iti /</span>
            paramātmetyarthaḥ /
            śārīratve 'pīśaratvaṃ kiṃ na syādityata āha-<span class="bold">naceti /</span>
            jīvatvaṃ durvāramityarthaḥ /
            nanvānandapadābhyāse 'pyānandamayasya brahmatvaṃ kathamityāśaṅkya jyotiṣṭomādhikāre
            jyotiṣpadasya jyotiṣṭomaparatvavadānandamayaprakaraṇasthānandamayapadasyānandamayaparatvāttadabhyāsastasya
            brahmatvasādhaka ityabhipretyāha-</p>
         
         
         <p class="bold">ānandamayaṃ prastutyeti /</p>
         
         <p>rasaḥ sāraḥ /
            ānanda ityarthaḥ /
            ayaṃ lokaḥ /
            yadyapi eṣa ākāśaḥ pūrṇaḥ ānandaḥ sākṣiprerako na syāttadā ko vānyāccalet, ko vā viśiṣyā
            prāṇyājjīvet, tasmādeṣa evānandayāti, ānandayatītyarthaḥ /
            'yuvā syātsādhuyuvā'ityādinā vakṣyamāṇā manuṣyayuvānanadamārabhya brahmānandāvasānā
            eṣā saṃnihitā ānandasya tāratamyamīmāṃsā bhavati /
            upasaṃkrāmati vidvānprāpnoti ityekadeśināmarthaḥ /
            mukhyasiddhānte tūpasaṃkramaṇaṃ viduṣaḥ kośānāṃ pratyaṅmātratvena vilāpanamiti jñeyam
            /
            śiṣṭamuktārtham /
            ānandaśabdādbrahmāvagatiḥ sarvatra samāneti gatisāmānyārthamāha-<span class="bold">śrutyantare ceti /</span>
            liṅgādamukhyātmasaṃnidherbādha iti matvāha-<span class="bold">nāsāviti /</span>
            sarvāntaratvaṃ na śrutamityāśaṅkya tato 'nyasyānuktestasya sarvāntaratvamiti vivṛṇoti-<span class="bold">mukhyamiti /</span></p>
         
         
         <p class="bold">lokabuddhimiti /</p>
         
         <p>tasyāḥ sthūlagrāhitāmanusaradityarthaḥ /
            tāmrasya mūṣākāratvavatprāṇasya dehākāratvaṃ dehena sāmānyaṃ, tathā manaḥ prāṇākāraṃ
            tena samamityāha-<span class="bold">pūrveṇeti /</span></p>
         
         
         <p>
            atīto yo 'nantara upādhirvijñānakośastatkṛtā sāvayavatvakalpanā, śarīreṇa jñeyatvācchārīratvamiti
            liṅgadvayaṃ durbalam /<br />
            ataḥ sahāyābhāvādābhyāsasarvāntaratvābhyāṃ vikārasaṃnidherbādha iti bhāvaḥ //12//
            </p>
         
         
         <p>END BsRp_1,1.6.12</p>
         
         
         
         
         
         <p>START BsRp_1,1.6.13</p>
         
         
         <p>vikāraśabdān neti cen na prācuryāt | BBs_1,1.13 |</p>
         
         
         <p>vikārārthakamayaṭ śrutisahāya ityāśaṅkya mayaṭaḥ prācurye 'pi vidhānānmaivamityāha-<span class="bold">vikāretyādinā /</span></p>
         
         
         <p class="bold">tatprakṛtavacane mayaḍiti /</p>
         
         <p>
            taditiprathamāsamarthācchabdātprācuryaviśiṣṭasya prastutasya vacane 'bhidhāne gamyamāne
            mayaṭpratyayo bhavatīti sūtrārthaḥ /<br />
            atra vacanagrahaṇātprakṛtasya prācuryavaiśiṣṭyasiddhiḥ, tādṛśasya loke mayaṭo 'bhidhānāt,
            yathā 'annamayo yajñaḥ'iti /<br />
            atra hyannaṃ pracuramasminnityannaśabdaḥ prathamāvibhaktiśaktastasmānmayaṭ yajñasya
            prakṛtyarthānnaprācuryavācī dṛśyate na śuddhaprakṛtavacana iti dhyeyam //13//
            </p>
         
         
         <p>END BsRp_1,1.6.13</p>
         
         
         
         
         
         <p>START BsRp_1,1.6.14</p>
         
         
         <p>taddhetuvyapadeśāc ca | BBs_1,1.14 |</p>
         
         
         <p>sūtrasthacaśabdo 'nuktasamuccayārtha iti matvā vyacaṣṭe-<span class="bold">itaśceti /</span></p>
         
         
         <p>taccānuktaṃ brahmānandasya niratiśayatvavadhāraṇaṃ pūrvamuktam //14//</p>
         
         
         <p>END BsRp_1,1.6.14</p>
         
         
         
         
         
         <p>START BsRp_1,1.6.15</p>
         
         
         <p>māntravarṇikameva ca gīyate | BBs_1,1.15 |</p>
         
         
         <p>ānandamayatasya brahmatve liṅgamuktvā prakaraṇamāha-<span class="bold">māntreti /</span>
            yasmādevaṃ prakṛtaṃ tasmāttanmāntrāvarṇikameva brahmānandamaya iti vākye gīyata iti
            yojanā /
            nanu mantroktamevātra grāhmamiti ko nirbandhaḥ, tatrāha-<span class="bold">mantreti /</span>
            brāhmaṇasya mantravyākhyānatvādupāyatvamasti, mantrastūpeyaḥ, tadidamuktam-<span class="bold">avirodhāditi /</span>
            tayorupāyopeyabhāvādityarthaḥ /
            tarhyannamayādīnāmapi māntravarṇikabrahmatvaṃ syādityata āha-<span class="bold">na ceti /</span>
            kiñca bhṛgave proktā, varuṇenopadiṣṭā bhṛguvallī pañcamaparyāyasthānande pratiṣṭhitā
            /
            tatra sthānanyāyena tadekārthabrahmavallyā ānandamaye niṣṭetyāha-<span class="bold">etanniṣṭhaiveti //</span>15//</p>
         
         
         <p>END BsRp_1,1.6.15</p>
         
         
         
         
         
         <p>START BsRp_1,1.6.16</p>
         
         
         <p>netaro 'nupapatteḥ | BBs_1,1.16 |</p>
         
         
         <p>
            sa īśvaraḥ tapaḥ sṛṣṭyālocanamatapyata kṛtavānityarthaḥ /<br />
            abhidhyānaṃ kāmanā /<br />
            'buhu syām'ityavyatirekaḥ //16//
            </p>
         
         
         <p>END BsRp_1,1.6.16</p>
         
         
         
         
         
         <p>START BsRp_1,1.6.17</p>
         
         
         <p>bhedavyapadeśāc ca | BBs_1,1.17 |</p>
         
         
         <p>adhikāre prakaraṇe /
            sa ānanadamayo rasaḥ /
            nanu labdhṛlabdhavyabhāve 'pyabhedaḥ kiṃ na syadata āha-<span class="bold">nahi labdhaiveti /</span>
            nanulabdhṛlabdhavyayorbhedasyāvaśyakatve śrutismṛtyorbādhaḥ syādityāśaṅkate-<span class="bold">kathamiti /</span>
            yāvatā yatastvayetyuktamataḥ śrutismṛtī kathamityanvayaḥ /
            uktāṃ śaṅkāmaṅgīkaroti-<span class="bold">bāḍhamiti /</span>
            tarhyātmana evātmanā labhyatvoktibādhaḥ abhedādityāśaṅkya kalpitabhedānna bādha ityāha-<span class="bold">tathāpīti /</span>
            abhede 'pītyarthaḥ /
            laukikaḥ bhramaḥ /</p>
         
         
         <p>ātmanaḥ svājñānajabhrameṇa dehādyabhinnasya bhedabhrāntyā paramātmano jñeyatvādyuktirityarthaḥ
            /
            anveṣṭavyo dehādiviviktatayā jñeyaḥ, vivekajñānena labdhavyaḥ sākṣātkartavyaḥ, tadarthaṃ
            śrotavyaḥ, vijñānaṃ nididhyānaṃ sākṣātkāro vā śrutyantarasyārthānuvādādapaunaruktyam
            /
            nanu bhedaḥ satya evāstu, tatrāha-<span class="bold">pratiṣidhyata iti /</span>
            ata īśvarāddraṣṭā jīvo 'nyo nāstīti cejjīvabhedādīśvarasyāpi mithyātvaṃ syādata āha-<span class="bold">parameśvara iti /</span>
            avidyāpratibimbatvena kalpitājjīvāccinmātra īśvaraḥ pṛthagastīti na mithyātvam /
            kalpitasyādhiṣṭhānābhede 'pyadhiṣṭhānasya tato bheda ityatra dṛṣṭāntamāha-<span class="bold">yatheti /</span>
            sūtrārūḍhaḥ svato 'pi mithyā, na jīva ityarucyābhedamātramidhyātve dṛṣṭāntāntaramāha-<span class="bold">yathāveti /</span>
            nanu sūtrabalādbhedaḥ satya ityata āha-<span class="bold">īdṛśaṃ ceti /</span></p>
         
         
         <p>
            kalpitamevetyarthaḥ /<br />
            sūtre bhedaḥ satya iti padābhāvāt, 'tadananyatva'ādisūtrāṇācchrutyanusārācceti bhāvaḥ
            //17//
            </p>
         
         
         <p>END BsRp_1,1.6.17</p>
         
         
         
         
         
         <p>START BsRp_1,1.6.18</p>
         
         
         <p>kāmāc ca nānumānāpekṣā | BBs_1,1.18 |</p>
         
         
         <p>nanvānandātmakasattvapracuraṃ pradhānamānandamayamastu, tatrāha-<span class="bold">kāmācceti /</span></p>
         
         
         <p>anumānagamyamānumānikam /
            punaruktimāśaṅkyāha-<span class="bold">īkṣateriti</span> //18//</p>
         
         
         <p>END BsRp_1,1.6.18</p>
         
         
         
         
         
         <p>START BsRp_1,1.6.19</p>
         
         
         <p>asminn asya ca tadyogaṃ śāsti | BBs_1,1.19 |</p>
         
         
         <p><span class="bold">asminniti </span>viṣayasaptamī ānandamayaviṣayakaprabodhavato jīvasya tadyogaṃ yasmācchāsti tasmānna
            pradhānamiti yojanā /
            jīvasya pradhānayogo 'pyastītyata āha-<span class="bold">tadātmaneti /</span>
            jīvasya jīvābhedo 'stītyata āha-<span class="bold">muktiriti /</span>
            adṛśye sthūlaprapañcaśūnye, ātmasaṃbandhamātmātmyaṃ liṅgaśarīraṃ tadrahite, niruktaṃ
            śabdaśakyaṃ tadbhinne, niḥśeṣalayasthānaṃ nilayanaṃ māyā tacchūnye brahmaṇi, abhayaṃ
            yathā syattathā yadaiva pratiṣṭhāṃ manasaḥ prakṛṣṭāṃ vṛttimeṣa vidvāṃllabhate atha
            tadaivābhayaṃ brahma prāpnotītyarthaḥ /
            ut api aramalpamapyantaraṃ bhedaṃ yadaivaiṣa naraḥ paśyati atha tadā tasya bhayamiti
            yojanā iti /
            vṛttikāramataṃ dūṣayati-<span class="bold">idaṃ tviti /</span>
            iha paravyākhyāyāṃ vikārārthake mayaṭibuddhisthe satyakasmātkāraṇaṃ vinā ekaprakaraṇasthasya
            mayaṭaḥ pūrvaṃ vikārārthakatvaṃ, ante prācuryārthakatvamityardhajaratīyaṃ kathamiva
            kena dṛṣṭāntenāśrīyata itīdaṃ vaktavyamityanvayaḥ /
            praśnaṃ matvāśaṅkyate-<span class="bold">māntreti /</span>
            spuṭamuttaram /
            kimāntara iti na śrūyate, kiṃvā vastuto 'pyāntaraṃ brahma na śrūyata iti vikalpya
            ādyamaṅgīkaroti-<span class="bold">atrocyate-yadyapīti /</span>
            vikāraprāyapāṭhānugrahītamayaṭśruteḥ sāvayavatvaliṅgāccetyāha-<span class="bold">tathāpīti /</span>
            iṣṭārthasya dṛṣṭyā jātaṃ sukhaṃ priyaṃ, smṛtyā modaḥ, sa cābhāyāsātprakṛṣṭaḥ pramodaḥ,
            ānandastu kāraṇaṃ, bimbacaitanyamātmā, śiraḥpucchayormadhyakāryaḥ brahmaśuddhamiti
            śrutyarthaḥ /
            dvitīyaṃ pratyāha-<span class="bold">tatra yaditi /</span>
            yanmantre prakṛtaṃ guhānihitatvena sarvāntaraṃ brahma, tadiha pucchavākye brahmaśabdātpratyabhijñāyate
            /
            tasyaiva vijñāpanecchayā pañcakośarūpā guhā prapañcitā /
            tatra tātparyaṃ nāstīti vaktuṃ kalpyanta ityuktam /
            evaṃ pucchavākye prakṛtasvapradhānabrahmapare sati na prakṛtahānyādidoṣa ityarthaḥ
            /
            brahmaṇaḥ pradhānatvaṃ pucchaśrutiviruddhamiti śaṅkate-<span class="bold">nanviti</span> /
            atra brahmaśabdātprakṛtasvapradhānabrahmapratyabhijñāne sati pucchaśabdavirodhaprāptau,
            ekasminvākye prathamacaramaśrutaśabdayorādyasyānupasaṃjātavirodhino balīyastavāt,
            pucchaśabdena prāptaguṇatvasya bādha iti matvāha-<span class="bold">prakṛtatvāditi /</span>
            prakaramasyānyathāsiddhimāha-<span class="bold">nanviti /</span>
            ekasyaivagumatvaṃ pradhānatvaṃ ca viruddhamityāha-<span class="bold">atrocyata iti /</span>
            tatra virodhanirāsāyānyatarasmanvākye brahmasvīkāre pucchavākye brahma svīkāryamityāha-<span class="bold">anyatareti /</span>
            vākyaśeṣāccaivamityāha-<span class="bold">apiceti /</span>
            tattatrabrahmaṇiśloko 'pītyarthaḥ /
            pucchaśabdasya gatiṃ pṛcchati-<span class="bold">kathaṃ punariti /</span>
            tvayāpi pucchaśabdasya mukhyārtho vaktumaśakyaḥ, brahmaṇa ānandamayalāṅgūlatvābhāvāt
            /
            pucchadṛṣṭilakṣaṇāyāṃ cādhāralakṣaṇā yuktā, pratiṣṭhāpadayogāt, brahmaśabdasya mukhyārthalābhācca
            /
            tvatpakṣe brahmapadasyāpyavayavalakṣakatvādityāha-<span class="bold">naiṣa doṣa iti /</span>
            pucchamityādhāratvamātramuktam /
            pratiṣṭhatvekanīḍatvam /
            ekaṃ mukhyaṃ nīḍamadhiṣṭhānaṃ sopādānasya jagata ityarthaḥ /
            nanu vṛttikārairapi taittirīyavākyaṃ brahmaṇisamanvitamiṣṭaṃ, tatra kimudāharamabhedenetyāśaṅkyāha-<span class="bold">apiceti /</span>
            yatra saviśeṣatvaṃ tatra vāṅmanasagocaratvamiti vyāpteratra vyāpakābhāvoktyā nirviśeṣamucyata
            ityāha-<span class="bold">nirviśeṣamiti /</span>
            nivartante aśaktā ityarthaḥ /
            saviśeṣasya mṛṣātvādabhayaṃ cāyuktam /
            ato nirviśeṣajñānārthaṃ pucchavākyamevodāharaṇamiti bhāvaḥ /
            prācuryārthakamayaṭā saviśeṣoktau nirviśeṣaśrutibādha uktaḥ /
            doṣāntaramāha-<span class="bold">apiceti /</span>
            pratyayārthatvena pradhānasya prācuryasya prakṛtyartho viśeṣaṇaṃ, viśeṣasya yaḥ pratiyogī
            virodhīti tasyālpatvamapekṣate, yathā vipramayo grāma iti śūdrālpatvam /
            astu ko doṣaḥ, tatrāha-<span class="bold">tathāceti /</span>
            prakṛtyarthaprādhānye tvayaṃ doṣo nāsti, pracuraprakāśaḥ savitetyatra tamaso 'lpasyāpyābhānāt
            /
            parantvānandamayapadasya pracurānandalakṣaṇādoṣaḥ syāditi mantavyam /
            kiñca bhinnatvādghaṭavanna brahmatetyāha-<span class="bold">pratiśarīramiti /</span>
            nanvabhyasyamānānandapadaṃ lakṣaṇayānandamayaparamityabhyāsasiddhirityata āha-<span class="bold">yadi ceti /</span>
            ānandamayasya brahmatve nirṇīte satyānandapadasya tatparatvajñānādabhyasasiddhiḥ,
            tatsiddhau tannirṇaya iti parasparāśraya iti bhāvaḥ /
            ayamabhyāsaḥ pucchabrahmaṇa ityāha-<span class="bold">tasmāditi /</span>
            upasaṃkramaṇaṃ bādhaḥ /
            nanu 'sa ya evaṃvit'iti brahmavidaṃ prakramyopasaṃkramaṇavākyena phalaṃ nirdiśyate
            tattasyābrahmatve na sidhyatīti śaṅkate-<span class="bold">nanviti /</span>
            upasaṃkramaṇaṃ prāptirityaṅgīkṛtya viśiṣṭaprāptyuktyā viśeṣaṇaprāptiphalamuktamityāha-<span class="bold">naiṣa iti /</span>
            jñānena kośānāṃ bādhastaditi siddhānte bādhāvadhipratyagānandalābhor'thādukta uttaraślokena
            sphuṭīkṛta ityāha-<span class="bold">tadapīti /
               tadapekṣatvāditi /</span>
            kāmayitṛpucchabrahmaviṣayatvādityarthaḥ /
            yaduktaṃ pañcamasthānasthatvādānandamaye brahmavallī samāptā, bhṛguvallīvaditi, tatrāha-<span class="bold">yattviti /</span>
            yā tvityarthaḥ /
            mayaṭśrutyā sāvayavatvādiliṅgena ca sthānaṃ bādhyamiti bhāvaḥ /
            gocarāti kramo gocaratvābhāvaḥ /
            vedasūtrayorvirodhe 'guṇe tvanyāyyakalpanā'iti sūtrāṇyanyathā netavyānītyāha-<span class="bold">sūtrāṇīti /</span>
            pūrvamīkṣateḥ saṃśayābhāvāditi yuktyā prāyapāṭho na niścāyaka ityuktam /
            tarhyatra pucchapadasyādhārāvayavayorlakṣaṇāsāmyātsaṃśayo 'stītyavayavaprāyapāṭho
            niścāyaka iti pūrvādhikaraṇasiddhāntayuktyabhāvena pūrvapakṣayati-<span class="bold">pucchaśabdāditi</span> /
            tathāca pratyudāharaṇasaṃgatiḥ /
            pūrvapakṣe saguṇopāstiḥ, siddhānte nirguṇapramitiḥ phalam /
            vedāntavākyasamanvayokteḥ śrutyādisaṃgatayaḥ sphuṭā eva /
            sūtrasthānandamayapadena tadvākyasthaṃ brahmapadaṃ lakṣyate /
            vikriyate 'neneti vikāro 'vayavaḥ /
            <span class="bold">prāyāpattiriti /</span>
            avayavakramasya buddhau prāptirityarthaḥ /
            atra hi prakṛtasya brahmaṇo jñānārthaṃ kośāḥ pakṣitvena kalpyante, nātra tātparyamasti
            /
            tatrānandamayasyāpi avayavāntaroktyanantaraṃ kasmiṃścitpucche vaktavye prakṛtaṃ brahma
            pucchapadenoktam /
            tasyānandamayādhāratvenāvaśyaṃvaktavyatvādityarthaḥ /
            <span class="bold">taddhetuvyapadeśācca</span> //14//</p>
         
         
         <p>tasya brahmaṇaḥ sarvakāryahetutvavyapadeśāt /
            priyādiviśiṣṭatvākāreṇānandamayasya jīvasya kāryatvāttaṃ prati śeṣatvaṃ brahmaṇo na
            yuktamityarthaḥ /
            <span class="bold">māntravarṇikameva ca gīyate //</span>15//</p>
         
         
         <p>'brahmavidāpnoti param'iti yasya jñānānmuktiruktā, yat 'satyam jñānam'iti mantroktaṃ
            brahma, tadatraiva pucchavākye gīyate brahmapadasaṃyogāt /
            nānantamayavākya ityarthaḥ /
            <span class="bold">netarau anupapatteḥ //</span>16//</p>
         
         
         <p>itarā ānandamayo jīvo 'tra na pratipādyaḥ /
            sarvasraṣṭṛtvādyanupapatterityarthaḥ /
            <span class="bold">bhedavyapadeśācca //</span>17//</p>
         
         
         <p>ayamānandamayo brahmarasaṃ labdhvānandī bhavatīti bhedokteśca tasyāpratipādyatetyarthaḥ
            /
            ānandamayo brahma, taittarīyakapañcamasthānasthatvāt bhṛguvallisthānandavadityāśaṅkyāha-<span class="bold">kāmācca nānumānāpekṣā //</span>18//</p>
         
         
         <p>kāmyata iti kāmānandaḥ tasya bhṛguvallyāṃ pañcamasya brahmatvadṛṣṭerānandamayasyāpi
            brahmatvānumānāpekṣā na kārya, vikārārthakamayaḍvirodhādityarthaḥ /
            bhedavyapadeśāccetsaguṇaṃ brahmātra vedyaṃ syādityāśaṅkyāha-<span class="bold">asminnasya ca tadyogaṃ śāsti //</span>19//</p>
         
         
         <p>guhānihitatvena pratīci 'sa ekaḥ'ityupasaṃhṛte pucchāvākyokte brahmaṇyahameva paraṃ
            brahmeti prabodhavata ānandamayasya 'yadā hi 'iti śāstraṃ brahmabhāvaṃ śāsti, ato
            nirguṇabrahmaukyajñānārthaṃ jīvabhedānuvāda ityabhipretyāha-<span class="bold">aparāṇyapi //</span>19//</p>
         
         
         <p>END BsRp_1,1.6.19</p>
         
         
         
         
         
         <p>START BsRp_1,1.7.20</p>
         
         
         <p>antas taddharmopadeśāt | BBs_1,1.20 |</p>
         
         
         <p class="bold">antastaddharmopadeśāt /</p>
         
         <p>chāndogyavākyamudāharati-<span class="bold">atha ya iti /</span>
            athetyupāstiprārambhārthaḥ /
            hiraṇmayo jyotirvikāraḥ, puruṣaḥ pūrṇo 'pi mūrtimānupāsakairdṛśyate /
            mūrtimāha-<span class="bold">hiraṇyeti /</span>
            praṇakho nākhāgraṃ tena sahetyabhividhāvāṅṣa netrayorviśeṣamāha-<span class="bold">tasyeti /</span>
            kapermarkaṭasya āsaḥ pucchabhāgo 'tyantatejasvī tattulyaṃ puṇḍarīkaṃ yathā dīptimadevaṃ
            tasya puruṣasyākṣiṇī, sadyovikasitaraktāmbhojanayana ityarthaḥ /
            upāsanārthamādityamaṇḍalaṃ sthānaṃ, rūpaṃ coktvā nāma karoti-<span class="bold">tasyoditi /</span>
            tannāma nirvakti-<span class="bold">sa iti /</span>
            udita udgataḥ /
            sarvapāpmāspṛṣṭa ityarthaḥ /
            nāmājñāna phalamāha-<span class="bold">udeti heti /</span>
            devatāsthānamādityamadhikṛtyopāstyuktyanantaramātmānaṃ dehamadhikṛtyāpi taduktirityāha-<span class="bold">atheti</span> /
            pūrvatra brahmapadamānandamayapadamānandapadābhyāsaśceti mukhyatritayādibahupramāṇavaśānnirguṇanirṇayavat,
            rūpavattvādibahupramāṇavaśājjīvo hiraṇmaya itipūrvadṛṣṭāntasaṃgatyā pūrvamutsargataḥ
            siddhanirguṇasamanvayasyāpavādārthaṃ pūrvapakṣayati-<span class="bold">saṃsārīti /</span>
            atra pūrvottarapakṣayorjīvabrahmaṇorupāstiḥ phalam /
            akṣiṇītyādhāraśravaṇācca saṃsārīti saṃvandhaḥ /
            śrutimāha-<span class="bold">sa eṣa iti</span> /
            ādityasthaḥ puruṣaḥ, amuṣmādādityādūrdhvagā ye kecana lokāsteṣāmīśvaro devabhogānāṃ
            cetyarthaḥ /
            sa eṣo 'kṣisthaḥ puruṣa etasmādakṣṇo 'dhastanā ye lokāḥ, ye ca manuṣyakāmā bhogāsteṣāmīśvara
            iti maryādā śrūyate /
            ataḥ śruteśca saṃsārityarthaḥ /
            'eṣa sarveśvaraḥ'ityaviśeṣaśruteriti saṃbandhaḥ /
            bhūtādhipatiryamaḥ bhūtapāla indrādiśca eṣa eva /
            kiñca jalānāmasaṃkarāya loke vidhārako yathā setuḥ, evameṣāṃ lokānāṃ varṇāśramādīnāṃ
            maryādāhetutvātsetureṣa eva /
            ataḥ sarveśavara ityarthaḥ /
            sūtraṃ vyācaṣṭe-<span class="bold">ya eṣa iti /</span>
            yadyapyekasminvākye prathamaśrutānusāreṇa caramaṃ neyaṃ, tathāpyatra prathamaṃ śrutaṃ
            rūpavatvaṃ niṣphalaṃ, dhyānārthamīśvare netuṃ śakyaṃ ca /
            sarvapāpmāsaṅgitvaṃ sarvātmaikatvaṃ tu saphalaṃ, jīve netumaśakyañceti prabalaṃm /
            naca 'na ha vai devānpāpaṃ gacchati'iti śruterādityajīvasyāpi pāpmāsparśitvamiti vācyam
            /
            śruteradhunā karmānadhikāriṇāṃ devānāṃ kriyamāṇapāpmāsaṃmbandhe tatphalāsparśe vā
            tātaparyāt, teṣāṃ saṃcitapāpābhāve 'kṣīṇe puṇye martyalokaṃ viśanti 'ityayogātyabhipretyāha--<span class="bold">sarvapāpmāpagamaśca paramātmana eveti /</span>
            sārvātmyamāha-<span class="bold">tatheti /</span>
            atra tacchabdaiścākṣuṣaḥ puruṣa ucyate /
            ṛgādyapekṣayā liṅgavyatyayaḥ /
            ukthaṃ śastraviśeṣaḥ, tatsāhacaryātsāma stotram, ukthādanyacchastramṛgucyate, yajurvedo
            yajuḥ, brahma trayo vedā ityarthaḥ /
            <span class="bold">pṛthivyāgnyādyātmaka iti /</span><br />
            ādhidaivatamṛk pṛthivyantarikṣadyunakṣatrādityagataśuklabhārūpā pañcavidhā śrutyuktā,
            sāma cāgnivāyvādityacandrādityagatātikṛṣṇarūpamuktaṃ pañcavidham /
            adhyātmaṃ tu ṛk, vākcakṣuḥśrotrākṣisthaśuklabhārūpā caturvidhā, sāma ca prāṇacchāyātmamano
            'kṣigatātinīlarūpaṃ caturvidhamuktam /
            evaṃ krameṇa ṛksāme anukramyāha śrutiḥ-<span class="bold">tasyeti /</span>
            yau sarvātmakarksāmātmakau geṣṇāvamuṣyādityasthasyai, tāvevākṣisthasya geṣṇau parvaṇītyarthaḥ
            /
            <span class="bold">tacceti /</span>
            ṛtksāmageṣṇatvamityarthaḥ /
            sarvagānageyatvaṃ liṅgāntaramāha-<span class="bold">tadya iti /</span>
            tattatra loke, dhanasya sanirlābho yeṣāṃ dhanasanayaḥ, vibhūtimanta ityarthaḥ /
            nanu loke rājāno gīyante neśvara ityata āha-<span class="bold">yadyaditi /</span>
            paśuvittādirvibhūtiḥ, śrīḥ kāntiḥ, ūrjitatvaṃ balaṃ, tadyuktaṃ satvaṃ rajādikaṃ madaṃśa
            eveti tadgānamīśvarasyaivetyarthaḥ /
            niraṅguśamananyādhīnam /
            eṣā vicitrarūpā mūrtirmāyāvikṛtitvānmāyā mayā sṛṣṭetyarthaḥ /</p>
         
         
         <p>taduktam-'aśabdam'ityādivākyaṃ tañjñeyaparamityāha-<span class="bold">apiceti /</span>
            tarhi rūpaṃ kutaḥ, tatrāha-<span class="bold">sarveti /</span>
            yatra tūpāsyatvenocyate tatretyadhyāhṛtya sarvakāraṇatvātprāptarūpavatvaṃ 'sarvakarmā'ityādiśrutyā
            nirdiśyata iti yojanā /
            maryādāvadaiśvaryamīśvarasya netyuktaṃ nirākaroti-<span class="bold">aiśvaryeti /</span></p>
         
         
         <p>adhyātmādhidaivatadhyānayorvibhāgaḥ pṛthakprayogastadapekṣameva, natvaiśvaryasya paricchedārthamityarthaḥ
            //20//</p>
         
         
         <p>END BsRp_1,1.7.20</p>
         
         
         
         
         
         <p>START BsRp_1,1.7.21</p>
         
         
         <p>bhedavyapadeśāc cānyaḥ | BBs_1,1.21 |</p>
         
         
         <p>nanu upāsyoddeśenopāstividhervidheyakriyākarmaṇorvrīhyādivadanyataḥ siddhirvācyetyāśaṅkyāha-<span class="bold">bhedeti /</span>
            ādityajīvādīśvarasya bhedokteḥ śrutyantare jīvādanya īśvaraḥ siddha iti sūtrārthamāha-<span class="bold">astīti /</span>
            āditye sthitaraśminirāsārthamādityādantara iti jīvaṃ nirasyati-<span class="bold">yamiti /</span>
            aśarīrasya kathaṃ niyantṛtvaṃ, tatrāha-<span class="bold">yasyeti /</span>
            antaryāmipadārthamāha-<span class="bold">ya iti /</span>
            tasyānātmatvanirāsāyāha-<span class="bold">eṣa ta iti /</span></p>
         
         
         <p>
            te tava svarūpamityarthaḥ /<br />
            ādityāntaratvaśruteḥ samānatvādityarthaḥ /<br />
            tasmātpara evādityādisthānaka udgīthe upāsya iti siddham //21//
            </p>
         
         
         <p>END BsRp_1,1.7.21</p>
         
         
         
         
         
         <p>START BsRp_1,1.8.22</p>
         
         
         <p>ākāśas talliṅgāt | BBs_1,1.22 |</p>
         
         
         <p>bhavatu rūpavattvādidurbalaliṅgānāṃ pāpāsparśitvādyavyabhicāribrahmaliṅgairanyathānayanam
            /
            iha tvākāśapadaśrutirliṅgādbalīyasīti pratyudāhaṇena prāpte pratyāha-<span class="bold">ākāśastalliṅgāditi /</span>
            chandogyavākyamudāharati-<span class="bold">idamiti /</span>
            śālāvatyo brāhmaṇo jaivaliṃ rājānaṃ pṛcchati, asya pṛthvilokasyānyasya ca ka ādhāra
            iti /
            rājābrūte, 'ākāśa iti ha'iti /
            'yadeṣa ākāśaḥ'ityānandatvasyāsādhāraṇasya śravaṇādākāśo brahmetyavadhāritam /
            'ākāśo vai nāma'ityatra 'tadbrahma'iti vākyaśeṣāditi vibhāgaḥ /
            <span class="bold">nirvahitā</span></p>
         
         
         <p>utpattisthitihetuḥ /
            te nāmarūpe, yadantarā yasmādbhinne /
            yatra kalpitatvena madhye sta iti vārthaḥ /
            akṣa pūrvapakṣe bhūtākāśātmanodgīthopāstiḥ, siddhānte brahmātmanā iti phalam /
            upāsye spaṣṭabrahmaliṅgavākyasamanvayokterāpādaṃ śrutyādisaṃgatayaḥ /
            spaṣṭamatra bhāṣyam /
            tejaḥprabhṛtiṣu vāyvāderapi kāraṇatvādevakāraśrutibādhaḥ, sarvaśruteścākāśātiriktaviṣayatvena
            saṃkocaḥ syādityāha-<span class="bold">satyaṃ darśitamiti /</span>
            brahmaṇastu sarvātmakatvāt 'tasmādeva sarvam'iti śrutiryukteti bhāvaḥ /
            tathā sarvalayādhāratvaṃ, niratiśayamahattvaṃ, sthitāvapi paramāśrayatvamityetāni
            spaṣṭāni brahmaliṅgānītyāha-<span class="bold">tathā ākāśamityādinā /</span>
            rāterdhanasya dātuḥ /
            rātiriti pāṭe bandhurityarthaḥ /
            liṅgāntaramāha-<span class="bold">api ceti /</span>
            dālbhyaśālāvatyau brāhmaṇau rājā ceti traya udgīthavidyākuśalā vicārayāmāsuḥ, kimudgīthasya
            parāyaṇamiti /
            tatra svargādāgatābhiradbhirjīvitena prāṇena kriyamāṇodgīthasya svarga eva parāyaṇamiti
            dālbhyapakṣamapratiṣṭhādoṣeṇa śālāvatyo ninditvā svargasyāpi karmadvārā heturayaṃ
            lokaḥ pratiṣṭhetyuvāca /
            taṃ śālāvatyasya pakṣaṃ 'antavadvai te kila śālāvatyasāma'iti rājā ninditvānantamevākāśaṃ
            vakti /
            bhūtākāśoktāvantavattvadoṣatādavasthyādityarthaḥ /
            nanvākāśo 'nanta iti na śrutamityāśaṅkyāha-<span class="bold">taṃ ceti /</span>
            udgītha ākāśa eveti saṃpādanādudgīthasyānantatvādikaṃ na svata iti bhāvaḥ /
            sa udgīthāvayava oṅkāraḥ, eṣa ākāśātmakaḥ, paraḥ rasatamadvādirguṇairutkṛṣṭaḥ, ato
            'kṣarāntarebhyo varīyān /
            śreṣṭha ityarthaḥ /
            paraḥ ityavyayaṃ sakārāntaṃ vā, paraḥ kṛtsnamiti prayogāt /
            paraścāsau varebhyo 'tiśayena varaḥ /
            parovarīyānityarthaḥ /
            prādhamyāt, śrutatvāccākāśaśabdo balīyānityuktaṃ smārayati-<span class="bold">yatpunariti /</span>
            evakārasarvaśabdānugṛhītānantyādibahuliṅgānāmanugrahāya 'tyajedekaṃ kulasyārthe'iti
            nyāyenaikasyāḥ śruterbādho yukta ityāha-<span class="bold">atra brūma iti /</span>
            ākāśapadādbhūtasyaiva prathamapratītiriti niyamo nāstītyapiśabdena dyotitam /
            tatra yuktimāha-<span class="bold">darśitaśceti /</span>
            ākāśapadādgauṇārthasya brahmaṇo 'pi prathamapratītirasti, tasya tatparyāyāṇāṃ ca brahmaṇi
            prayogaprācuryāditi bhāvaḥ /
            akṣare kūṭasthe vyoman vyomni ṛco vedāḥ santi /
            pramāṇatvena yasminnakṣare viśve devā adhiṣṭhitā ityarthaḥ /
            oṅkāraḥ kaṃ sukhaṃ brahma khaṃ vyāpakamityupāsīta /
            śrutyantaraprayogamāhaḥ<span class="bold">khaṃ purāṇamiti /</span>
            vyāpyanādi brahmetyarthaḥ /
            'kaṃ brahma khaṃ brahma'iti chāndogyam, 'oṃ khaṃ brahma khaṃ purāṇam'iti bṛhadāraṇyakamiti
            bhedaḥ /
            kiñca tatraiva prathamānusāreṇottaraṃ neyaṃ, yatra tannetuṃ śakyam /
            yatra tvaśakyaṃ tatrottarānusāreṇa prathamaṃ neyamityāha-<span class="bold">vākyeti /</span>
            tasmādupāsye brahmaṇi vākyaṃ samanvitamityupasaṃharati-<span class="bold">tasmāditi //</span>22//</p>
         
         
         <p>END BsRp_1,1.8.22</p>
         
         
         
         
         
         <p>START BsRp_1,1.9.23</p>
         
         
         <p>ata eva prāṇaḥ | BBs_1,1.23 |</p>
         
         
         <p>ākāśavākyoktanyāyaṃ taduttaravākye 'tidiśati-<span class="bold">ata eva prāṇaḥ /</span>
            udgīthaprakaraṇamiti jñāpanārthamudgītha iti bhāṣyapadam /
            udgīthaprakaraṇe śrūyata ityanvayaḥ /
            kaścidṛṣiścākrāyaṇaḥ prastotāramuvāca, he prastotaḥ, yā devatā prastāvaṃ sāmabhaktimanugatā
            dhyānārthaṃ, tāṃ cedajñātvā mama viduṣo nikaṭe prastoṣyasi mūrdhā te patiṣyatīti /
            tato bhītaḥ san papraccha, katamā sā devateti /
            uttaram, prāṇa iti /
            prāṇamabhilakṣya samyagviśanti līyante, tamabhilakṣyojjihate utpadyanta ityarthaḥ
            /
            atideśatvātpūrvavatsaṃśayādi draṣṭavyamityuktaṃ vivṛṇoti-<span class="bold">prāṇeti /</span>
            manaupādhiko jīvaḥ prāṇena brahmaṇā badhyate suṣuptāvekībhavati /
            prāṇasya vāyoḥ prāṇaṃprerakaṃ tasya sattāsphūrtipradamātmānaṃ ye viduste brahmavida
            ityarthaḥ /
            pūrveṇa gatarthātvātpṛthaksūtraṃ vyarthamiti śaṅkate-<span class="bold">nanu pūrvavaditi /</span>
            adhikāśaṅkānirāsārthamatideśasūtramiti matvā śaṅkāmāha-<span class="bold">na /
               mukhye 'pīti /</span>
            tarhi tadā cakṣurapyetītyevaṃprakāreṇa sarvatra saṃbandhaḥ /
            nanvatrendriyāṇāṃ prāṇe layodayau śrūyete, tāvatā mahābhūtalayādipratipādakavākyaśeṣopapattiḥ
            kathamityata āha-<span class="bold">indriyasāratvāditi /</span>
            'tasya hyeṣa rasaḥ'iti śruteḥ /
            indriyāṇi liṅgātmarūpāṇi apañcīkṛtabhūtānāṃ sārāṇi teṣāṃ layādyuktyā bhūtānāmapi prāṇe
            layādisiddheḥ vākyaśeṣopapattirityarthaḥ /
            abrahmasahapāṭhācca prāṇo na brahmetyāha-<span class="bold">api ceti /</span>
            udgātṛpratihartṛbhyāmudgīthe pratihāre ca kā devateti pṛṣṭena cākrāyaṇenādityo 'nnaṃ
            ca nirdiśyate /
            'āditya iti hovāca' 'annamiti hovāca'iti śrutāvityarthaḥ /
            sāmānyaṃ sannidhānam /
            saṃnidhyanugrahītaprathamaśrutaprāṇaśrutyā mukhyaprāṇanirṇaye taddṛṣṭyā prastāvopāstiriti
            pūrvapakṣaphalam, siddhānte brahmadṛṣṭirūpopāstiḥ /
            tasyādhikaraṇasyātideśatvameva pūrveṇa saṃgatiriti vibhāgaḥ /
            bhavantīti bhūtānīti vyutpatyā yatkiñcidbhavanadharmakaṃ kāryamātraṃ tasya layodayau
            vāyuvikāre prāṇe na yuktāvityuktvā bhūtaśabdasya rūḍhārthagrahe 'pi layāderbrahmanirṇāyakatvamityāha-<span class="bold">yadāpīti /</span>
            bhaitikaprāṇasya bhūtayonitvāyogādityarthaḥ /
            tasya tadyonitvaṃ śrutyāśaṅkate-<span class="bold">nanviti /</span>
            atha yadā suṣupto jīvaḥ prāṇe brahamaṇyekībhavati tadā enaṃ prāṇaṃ saviṣayavāgadayo
            'piyantītyarthaḥ /
            atra jīvābhannatve sarvalayādhāratvaliṅgānna mukhyaḥ prāṇa ityāha-<span class="bold">tatrāpīti /</span>
            vākyāntarasaṃnidhyapekṣayā svavākyagataṃliṅgaṃ balīya ityāha-<span class="bold">tadayuktamiti /</span>
            ekavākyatvaṃ vākyaśeṣaḥ tasya balaṃ tadgataṃ liṅgaṃ tenetyarthaḥ /
            prāṇamevetyavadhāraṇena sarvabhūtaprakṛtitvaliṅgana ca prāṇapadena tatkāraṇaṃ brahma
            lakṣyamityāha-<span class="bold">tadākāśaśabdasyeveti /</span>
            vṛttikṛtāmudāharaṇaṃ saṃśayābhāvenāyuktamityāha-<span class="bold">atretyādinā /</span>
            śabdabhedamuktvā prakaraṇaṃ prapañcayati-<span class="bold">yasya ceti //</span>23//</p>
         
         
         <p>END BsRp_1,1.9.23</p>
         
         
         
         
         
         <p>START BsRp_1,1.10.24</p>
         
         
         <p>jyotiś caraṇābhidhānāt | BBs_1,1.24 |</p>
         
         
         <p class="bold">jyotiścaraṇābhidhānāt /</p>
         
         <p>chāndogyamevodāharati-<span class="bold">idamiti /</span>
            gāyatryupādhikabrahmopāstyānandaryārtho 'thaśabdaḥ /
            ato divo dyulokātparaḥ parastādyajjyotirdīpyate tadyatadidamiti jāṭharāgnāvadhyasyate
            /
            kutra dīpyate, tatrāha-<span class="bold">viśvata iti /</span>
            viśvasmātprāṇivargādupari sarvasmādbhūrādilokādupari ye lokāsteṣūttameṣu na vidyante
            uttamā yebhya ityanuttameṣu sarvasaṃsāramaṇḍalātītaṃ paraṃ jyotiridameva, yaddehasthamityarthaḥ
            /
            asya pūrveṇāgatārthatvaṃ vadanpratyudāharaṇasaṃtimāha-<span class="bold">arthāntareti /</span>
            atra svavākye spaṣṭabrahmaliṅgābhāve 'pi 'pādosya'iti pūrvavākye bhūtapādatvaṃ liṅgamastīti
            pādasaṃgatiḥ /
            pūrvottarapakṣayorjaḍabrahmajyotiṣorupāstiḥ phalamiti bhedaḥ /
            nanvajñānatamovirodhitvādbrahmāpi jyotiḥpadaśakyatayā prasiddhamasti, netyāha-<span class="bold">cakṣuriti /</span>
            śarvaryāṃ rātrau bhavaṃ śārvaram /
            nīlamiti yāvat /
            anenāvarakatvādrūpavattvācca kuḍyavadbhāvarūpaṃ tama ityarthāduktaṃ bhavati /
            jyotiḥśruteranugrāhakaliṅgānyāha-<span class="bold">tathetyādinā /</span>
            bhāsvararūpātmikā dīptistejasa eva liṅgamityāha-<span class="bold">na hīti /</span>
            māstu maryādetyāśaṅkya śrutatvānmaivamityāha-<span class="bold">paro diva iti /</span>
            maryādāṃ brūta iti śeṣaḥ /
            brahmavat kāryasyāpi maryādāyogānnirarthakaṃ brāhmaṇamiti kaścidākṣipati-<span class="bold">nanviti /</span>
            ekadeśī brūte-<span class="bold">astviti /</span>
            svargādau jātaṃ kiñcidatīndriyaṃ tejo divaḥ parastādasti, śrutiprāmāṇyādityarthaḥ
            /
            adhyayanavidhyupāttaśruterniṣphalaṃ vastu nārtha ityākṣipya brūte-<span class="bold">neti /</span>
            dhyānaṃ phalamityāśaṅkya niṣphalasya kvāpi dhyānaṃ nāstītyāha-<span class="bold">idamevetyādinā /</span>
            prayojanāntaraṃ tamonāśādikam /
            atrivṛtkṛtaṃ tejo 'ṅgīkṛtyāphalatvamuktvā tadeva nāstītyāha-<span class="bold">tāsāmiti /</span>
            tejo 'bannānāṃ devatānāmekaikaṃ dvidhā vibhajya punaścaikaikaṃ bhāgaṃ dvedhā kṛtvā
            svabhāgāditarabhāgayornikṣipya tantriguṇarajjuvantrivṛttaṃ karavāṇītyaviśeṣokternāstyatrivṛtkṛtaṃ
            kiñcidityarthaḥ /
            kiñcātra 'yadataḥ paraḥ'iti yacchabdenānyataḥ prasiddhaṃ dyumaryādatvaṃ dhyānāyānūdyate
            /
            na cātrivṛtkṛtasya tasya tatkvacitprasiddhamityāha-<span class="bold">na ceti /</span>
            ekadeśimate niraste sākṣātpūrvapakṣī brūte-<span class="bold">astu tarhīti /</span>
            pradeśaviśeṣaḥ divaḥ parastāddedīpyamānaḥ sūryāditejovayavaviśeṣaḥ, tasya parigraha
            upasanārtho na viruddhata ityanvayaḥ /
            sa eva kaukṣeye jyotiṣi upāsyate /
            tasyāpi tejastvāditi bhāvaḥ /
            brahmaṇo 'pi dhyānārthaṃ pradeśasthatvaṃ kalpyatāṃ, netyāha-<span class="bold">natviti /</span>
            niṣpradeśasya niravayavasya viśeṣe 'pi divaḥ parastāddedīpyamānabrahmāvayavakalpanā
            bhāginī yuktā na tvityanvayaḥ /
            apramāṇikagauravāpātāditi bhāvaḥ /
            tataḥ kiṃ, tatrāha-<span class="bold">sārūpyeti /</span>
            yathā ekatvasāmyādbhūritivyāhṛtau prajāpateḥ śirodṛṣṭiḥ śrutā tathā jāṭharāgnāvabrahmatvaṃ
            ghoṣādiśrutyā prasiddhamiti jaḍajyotiṣṭvaṃ sāmyaṃ vācyamityarthaḥ /
            yaddehasparśanenauṣṇyajñānaṃ prasiddhaṃ saiṣā tasya jāṭharāgnerdṛṣṭiḥ, yatkarṇapidhānena
            ghoṣaśravaṇaṃ, saiṣā tasya śrutirityarthaḥ /
            jyotiṣo jaḍatve liṅgāntaramāha-<span class="bold">tadetaditi /</span>
            jyotirityarthaḥ /
            cakṣuṣyaścakṣurhitaḥ sundaraḥ, śruto vikhyātaḥ /
            <span class="bold">na cānyadapīti /</span><br />
            brahmaliṅgamapi kiñcidanyannāstītyanvayaḥ /
            nanu 'tripādasyāmṛtaṃ divi'iti pūrvavākyoktaṃ brahmātra jyotiḥpadena gṛhyatāmityāśaṅkyāha-<span class="bold">na ceti /</span>
            nanu sarvātmakatvāmṛtatvābhyāṃ brahmoktamityata āha-<span class="bold">athāpīti /</span>
            kathañcicchandodvāretyarthaḥ /
            divi diva iti vibhaktibhedānna pratyabhijñetyarthaḥ /
            prakṛterjātaṃ prākṛtaṃ, kāryamityarthaḥ /
            ācāraṃ nirasyati-<span class="bold">pādeti /</span>
            'gāyatrī vā idaṃ sarvaṃ bhūtam' 'vāgvai gāyatrī' 'yeyaṃ pṛthivī' 'yadidaṃ śarīram'
            'yadasminpuruṣe hṛdayam' 'ime prāṇāḥ'iti bhūtavākpṛthivīśarīrahṛdayaprāṇātmikā ṣaḍvidhā
            ṣaḍbhirakṣaraiścatuṣpadā gāyatrīti /
            yaduktaṃ tāvān tatparimāṇaḥ sarvaḥ prapañco 'sya gāyatryanugatasya brahmaṇo mahimā
            vibhūtiḥ, puruṣastu pūrṇabrahmarūpaḥ, ataḥ prapañcājjyāyānadhikaḥ /
            ādhikyamevāha-<span class="bold">pāda iti /</span>
            sarvaṃ jagadekaḥ pādo 'ṃśaḥ, 'viṣṭabhyāhamidaṃ kṛtsnamekāṃśena sthito jagat'iti smṛteḥ
            /
            asya puruṣasya divi svaprakāśasvarūpe tripādamṛtaṃ rūpamasti, divi sūryamaṇḍale vā
            dhyanārthamasti, kalpitājjagato brahmasvarūpāmanantamastītyarthaḥ /
            yathā loke pādātpādatrayamadhikaṃ tathedamadhikamiti bodhanārthaṃ tripādamṛtamityuktaṃ,
            na tripādatvaṃ vivakṣitamiti mantavyam /
            'yadataḥ paraḥ'iti yacchabdasya prasiddhārthavācitvātpūrvavākyaprasiddhaṃ brahma grāhmamityāha-<span class="bold">tatreti /</span>
            nanu 'yadāgneyo 'ṣṭākapālaḥ'ityatra yatpadasyāprakṛtārthakatvaṃ dṛṣṭimityata āha-<span class="bold">tatparatyajyeti /</span>
            tatra yāgasyānyataḥ prasiddherabhāvenāpūrvatvādagatyā yado 'prasiddhārthatvamāśritam
            /
            iha tu pūrvavākyaprasiddhasya brahmaṇo dyusaṃbandhena pratyabhijñātasya yadarthatvaniśacayādyatpadaikārthakajyotiḥpadasyāpi
            sa evārtha ityarthaḥ /
            saṃdaṃśanyāyādapyevamityāha-<span class="bold">na kevalamiti /</span>
            'sarvaṃ khalvidaṃ brahma'ityuttaratra brahmānuvṛttermadhyasthaṃ jyotirvākyaṃ brahmaparamityarthaḥ
            /
            <span class="bold">prakaraṇāditi /</span><br />
            prakṛtāpekṣayatpadaśrutyā dyusaṃbandhabhūtapādatvādiliṅgaiścetyarthaḥ /
            ataḥ prakaraṇājjyotiḥśrutibādho na yukta iti nirastam /
            <span class="bold">aviśeṣakatvāditi /</span>
            brahmavyāvartakatvābhāvādityarthaḥ /
            yena cetasā caitanyeneddhaḥ prakāśitaḥ sūryastapati prakāśayati taṃ bṛhantamavedavinna
            manuta ityarthaḥ /
            jyotiḥśabdasya kāryajyotiṣyeva śaktirityaṅgīkṛtya kāraṇabrahmalakṣakatvamuktvā brahmaṇyapi
            śaktimāha-<span class="bold">yadveti /</span>
            gāḍhāndhakāre vācaiva jyotiṣā loka āsanādivyavahāraṃ karotītyarthaḥ /
            ājyaṃ juṣatāṃ pibatāṃ mano jyotiḥ prakāśakaṃ bhavati ityājyastutiḥ /
            yathā gacchantamanugacchataḥ svasyāpi gatirasti tathā sarvasya svaniṣṭhaṃ bhānaṃ syādityata
            āha-<span class="bold">tasya bhāseti /</span>
            tat kālānavacchinnaṃ brahma sūryādijyotiṣāṃ sākṣibhūtamāyuramṛtamiti ca devā upāsata
            ityarthaḥ /
            yoṣito 'gnitvavat dyumaryādatvādikaṃ dhyānārthaṃ kalpitaṃ brahmaṇo yuktamityāha-<span class="bold">atrocyata ityādinā /</span>
            divaḥ paramapītyanvayaḥ /
            āropyasya dhyeyasyālambanasya ca sādṛśyaniyamo nāstītyāha-<span class="bold">parasyāpīti /</span>
            bhaviṣyati brahmajyotiṣa iti śeṣaḥ /
            'taṃ yathā yathopāsate tathā tathā phalaṃ bhavati'iti śruterityāha-<span class="bold">na hīyata iti /</span>
            jñānaphalavadupāstīphalamekarūpaṃ kiṃ na syādata āha-<span class="bold">yatra hīti /</span>
            jñeyaikatvādityarthaḥ /
            dhyeyaṃ tu nānetyāha-<span class="bold">yatra tviti /</span>
            īśvaro jīvarūpeṇānnamattītyannādaḥ annasyāsamantāddātā vā vasu hiraṇyaṃ dadātīti vasudāna
            iti guṇaviśeṣasaṃbandhaṃ yo veda sa dhanaṃ vindate, dīptāgniśca bhavati /
            nāmno vāguttamā, mano vā pratīkaṃ vāco bhūya iti pratīkaviśeṣadhyānaśrutisaṃgrahārthamādyapadam
            /
            saṃnidheḥ śrutirbalīyasīti śaṅkate-<span class="bold">kathaṃ punariti /</span>
            atha prathamaśrutyanusāreṇa caramaśrutirnīyata ityāha-<span class="bold">naiṣa iti /</span></p>
         
         
         <p>
            sarvanāmnā svasāmarthyena svasya sarvanāmnaḥ sāmarthyaṃ saṃnihitavācitvaṃ tadbalena
            parāmṛṣṭe satīti yojanā /<br />
            arthādyatpadasāmānādhikaraṇyādityarthaḥ //24//
            </p>
         
         
         <p>END BsRp_1,1.10.24</p>
         
         
         
         
         
         <p>START BsRp_1,1.10.25</p>
         
         
         <p>chando 'bhidhānān neti cen na tathā ceto'rpaṇanigadāt tathā hi darśanam | BBs_1,1.25
            |</p>
         
         
         <p>chandobhidhānādbrahma prakṛtaṃ nāstīti śaṅkāmekadeśī dūṣayati-<span class="bold">kathamiti /</span>
            śaṅkāṃ sādhayati-<span class="bold">naitadityādinā /</span>
            catuṣpadatvādikaṃ pūrvameva vyākhyātam /
            <span class="bold">ya etāmevamiti /</span><br />
            vedarahasyabhūtāṃ madhuvidyāmevamuktarītyā yaḥ kaścidveda tasyodayāstamayarahitabrahmā
            prāptirbhavatītyarthaḥ /
            tathāca vedatvādgāyatryāṃ brahmaśabdo yukta iti bhāvaḥ /
            gāyatrīśabdena tadupādānatvenānugatabrahmalakṣaṇāyāṃ bījamanupapattimāha-<span class="bold">na hyakṣareti /</span>
            brahmaṇo 'pi kathaṃ sarvātmakatvaṃ, tatrāha-<span class="bold">kāryaṃ ceti /</span>
            naca gāyatryā dhyānārthaṃ sarvātmatvāropa iti vācyaṃ, svataḥ sarvātmano dhyānasaṃbhavenāsadāropāyogādīti
            bhāvaḥ /
            'tathāhi darśanam'iti sūtraśeṣaṃ vyācaṣṭe-<span class="bold">tathānyatreti /</span>
            dṛśyata iti darśanam /
            dṛṣṭamityarthaḥ /
            etaṃ paramātmānaṃ bahvṛcā ṛgvedino mahatyukthe śastre tadanugatamupāsate /
            etamevāgnirahasye 'tametamagnirityadhvaryava upāsate'iti śruteḥ yajurvedino 'gnau
            upāsate /
            etameva chantogāḥ sāmavedino mahāvrate kratau upāsata ityaitareyake dṛṣṭamityarthaḥ
            /
            gāyatrīśabdo brahmalakṣaka iti vyākhyāya gauṇa ityāha-<span class="bold">apara iti /</span>
            sākṣādeva /
            vācyārthagrahaṇaṃ vinaiveti yāvat /
            pūrvaṃ tūpāsyatayā gāyatrīpadenājahallakṣaṇayā gāyatrībrahmaṇī dve api lakṣite /
            naca gāyatrī sarvamityanvayāsaṃbhavaḥ, ghaṭo rūpīti padārthaikadeśe vyaktau rūpānvayavat,
            gāyatrīpadārthaikadeśe gāyatryanugate brahmaṇi pradhāne sarvātmakatvānvayasaṃbhavāditi
            bhāvaḥ /
            tathāca sūtre siddhāntabhāgasyāyamarthaḥ-tathā gāyatrīvaccatuṣpātvaguṇasāmānyāt, ceto
            brahmaṇi samarpyate yena sa cetorpaṇo gāyatrīśabdastena brahmaṇa eva nigadādabhidhānāt
            chandobhidhānamasiddhamiti /
            adhunā 'tathāhi darśanam'iti śeṣaṃ vyācaṣṭe-<span class="bold">tatheti /</span>
            saṃvargavidyāyāmādhidaivamagnisūryacandrāmbhāṃsi vāyau līyante, adhyātmaṃ vākcakṣuḥśrotramanāṃsi
            prāṇamapiyantītyuktam /
            te vā ete pañcānye ādhidaivikāḥ, pañcānye ādhyātmikāste militvā daśasaṃkhyākāḥ santaḥ
            kṛtamityucyante /
            santi hi kṛtatretādvāparakalisaṃjñakāni catvāri dyutāni krameṇa caturaṅkatryaṅkadvyaṅkaikāṅkāni
            /
            tatra kṛtaṃ daśātmakaṃ bhavati, caturṣvaṅkeṣu trayāṇāṃ triṣu dvayordvayorekasya cāntarbhāvāt
            /
            tathācca daśatvaguṇena vāyvādeḥ kṛtaśabdenocyanate /
            eve kṛtatvaṃ vāyvādīnāmupakramyāha-<span class="bold">saiṣeti /</span>
            vidheyāpekṣayā strīliṅganirdeśaḥ /
            virāṭpadaṃ chantovācakaṃ, 'daśākṣarā virāṭ'iti śruteḥ /
            daśatvasāmyena vāyvādayo virāḍityucyante /
            evañca daśatvadvārā vāyvādiṣu kṛtatvaṃ virāṭtvaṃ ca dhyeyam /
            tatra virāṭtvadhyānātsarvamasyānnaṃ bhavati, 'annaṃ virāṭ'iti śruteḥ /
            kṛtatvadhyānādannādo bhavati, kṛtatadyūtasyānnādatvāt /
            kṛtaṃ hi svīyacaturaṅgeṣu tryaṅkādikamantarbhāvayadannamattīva lakṣyate /
            ata eva kṛtajayāditaradyūtajayaḥ śrutyuktaḥ-'kṛtāyavijitāyādhareyāḥ saṃyanti'iti /
            ayo dyūtaṃ, kṛtasaṃjño 'yaḥ kṛtāyaḥ sa vijito yena tasmai, adhareyāstryaṅkādayaḥ ayāḥ
            saṃyanti upanamante /
            tena jitā bhavantītyarthaḥ /
            evañca sā vāyvādidaśātmikā eṣā kṛtaśabditā virāḍannaṃ, kṛtatvādannādinītyarthaḥ /
            <span class="bold">sarvathāpīti /</span>
            gāyatrīti padasya lakṣakatve gauṇatve 'pi cetyarthaḥ /
            
            <p>
               atrāpara āhetyaparapadena gauṇatve svamataṃ neti dyotayati /<br />
               ajahallakṣaṇāpakṣe hi 'vāgvai gāyatrī'iti vāgātmatvaṃ gāyati ca trāyate ca iti niruktanāmakatvaṃ
               ca gāyatryā upādhitvenopāsyatvādupapannataram /<br />
               gauṇapakṣe gāyatrītyāgāttadubhayaṃ sarvātmakatvamātreṇopapādanīyam /<br />
               evaṃ gāyatrīpadasya svārthatyāgaḥ, aprasiddhacatuṣpāttvaguṇadvārā viprakṛṣṭalakṣaṇā
               ceti bahvasamañjasam //25//
               </p>
         </p>
         
         
         <p>END BsRp_1,1.10.25</p>
         
         
         
         
         
         <p>START BsRp_1,1.10.26</p>
         
         
         <p>bhūtādipādavyapadeśopapatteś caivam | BBs_1,1.26 |</p>
         
         
         <p>nanu 'gāyatrī vā idaṃ sarvam'iti prathama gāyatrīśruteḥ kathaṃ lakṣaṇetyāśaṅkya vākyaśeṣagatasarvātmakatvādyanekabalavatpramāṇasaṃvādena
            brahmami tātparyāvagamādityāha-<span class="bold">bhūtādipādeti /</span>
            evaṃ padārthamāha-<span class="bold">itaśceti /</span>
            sūtrasthādipadārthaṃ darśayati-<span class="bold">bhūtapṛthivīti /</span>
            atra sūtrabhāṣyakārayorbhūtādibhiścatuṣpadā gāyatrīti saṃmatam, ṣaḍakṣaraiśacatuṣpātvaṃ
            vṛttikāroktamaprasiddhaṃ cakārasūcitam /
            yuktyantaramāha-<span class="bold">api ceti /</span>
            brahmaparasūktotpannatvācca tasyāstatparatvamityāha-<span class="bold">puruṣeti /</span>
            brahmapadasya chandovācitvamuktaṃ nirasyati-<span class="bold">yadvai tadbrahmeti /</span>
            pūrvasyāmṛci brahmoktāvityarthaḥ /
            hṛdayasya caturdikṣūrdhvaṃ ca pañca suṣayaḥ santi /
            teṣu brahmasthānahṛnnagarasya prāgādidvāreṣu krameṇa prāṇavyānāpānasamānodānāḥ pañcadvārapālā
            iti dhyānārthaṃ śrutyā kalpitam /
            tatra hṛdayacchidrasthaprāṇeṣu brahmapuruṣatvaśrutirhṛdi gāyatryākhyabrāhmaṇa upāsanāsaṃbandhitāyāṃ
            brahmaṇo dvārapālatvādbrahmapuruṣā iti saṃbhavatītyāha-<span class="bold">pañca brahmeti //</span>26//</p>
         
         
         <p>END BsRp_1,1.10.26</p>
         
         
         
         
         
         <p>START BsRp_1,1.10.27</p>
         
         
         <p>upadeśabhedān neti cen nobhayasminn apy avirodhāt | BBs_1,1.27 |</p>
         
         
         <p>divi diva iti vibhaktibhedātprakṛtapratyabhijñā nāstītyuktaṃ nopakṣaṇīyamityāha-<span class="bold">tatparihartavyamiti /</span>
            parihāraṃ pratījānīte-<span class="bold">atreti /</span>
            sūtre nañarthaṃ vadanparihāramāha-<span class="bold">nāyamiti /</span>
            evaṃ sarvatra vyākhyoyam /
            pradhānaprātipadikārthadyusaṃbandhena pratyabhijñāyā vibhaktyarthabhedo na pratibandhakaḥ,
            kathañcidādhārasyāpi maryādātvasaṃbhavāt /
            yathā vṛkṣāgraṃ svalagnabhagāvacchinnaśyenasyādhāraḥ sanneva svālagnabhāgāvacchinnasya
            tasyaiva maryādā bhavati, evaṃ divi sūrye hārdākāśe vā mukhye ādhāre sabrahmadivo
            maryadātvaṃ tadalagnākāśāvacchinnaṃ brahma prati kalpayitvā divaḥ paramityucyata ityarthaḥ
            /
            yadyākāśena anavacchinnaṃ brahma gṛhītvā pañcamyā divo maryādātvameva mukhyaṃ tadā
            gaṅgāyāṃ gheṣa itivatsaptamyā sāmīpyalakṣaṇayādhāratvaṃ vyākhyeyamityāha-<span class="bold">apara iti /</span></p>
         
         
         <p>
            sabaddhaṃ pratyādhāratvaṃ mukhyaṃ pūrvamuktaṃ divyeva saditi /<br />
            asaṃbaddhaṃ prati maryādātvaṃ mukhyamadhunocyate divaḥ paramapīti bhedaḥ /<br />
            tasmājjyotirvākyamupāsye brahmaṇi samanvitamiti siddham //27//
            </p>
         
         
         <p>END BsRp_1,1.10.27</p>
         
         
         
         
         
         <p>START BsRp_1,1.11.28</p>
         
         
         <p>prāṇas tathānugamāt | BBs_1,1.28 |</p>
         
         
         <p class="bold">prāṇastathānugamāt /</p>
         
         <p>divodāsyāpatyaṃ daivodāsiḥ pratardano nāma rājā yuddhena puruṣakāreṇa ca karaṇenendrasya
            premāspadaṃ gṛhaṃ jagāma /
            taṃ ha indra uvāca, pratardana varaṃ te dadānīti /
            sa hovāca pratardanaḥ, yaṃ tvaṃ martyāya hitatamaṃ manyase taṃ varaṃ tvamevālocya
            mahyaṃ dehīti /
            tata indra idamāha-'prāṇosmi'ityādi /
            mukhyaṃ prāṇaṃ nirasituṃ prajñātmatvamuktam /
            nirviśeṣacinmātraṃ nirasyati-<span class="bold">taṃ māmiti /</span>
            idaṃ prāṇasyendridevatātve liṅgam /
            mukhyaprāṇatve liṅgamāha-<span class="bold">atheti /</span>
            vāgādīnāṃ dehadhāraṇaśaktyabhāvaniścayānantaramityarthaḥ /
            prāṇasya dehadhārakatvamutthāpakatvaṃ ca prasiddhamiti vaktuṃ khalvityuktam /
            prāṇasya jīvatve vaktṛtvaṃ liṅgamāha-<span class="bold">na vācamiti /</span>
            ānantatvādikaṃ brahmaliṅgamāha-<span class="bold">ante ceti /</span>
            anekeṣu liṅgeṣu dṛśyamāneṣu balābalanirṇayārthamidamadhikaramamityagatārthamāha-<span class="bold">anekaliṅgeti /</span>
            pūvartra prakṛtabrahmavācakayacchabdabalājjyotiḥśrutiḥbrahmaparetyuktaṃ, na tatheha
            prāṇaśrutibhaṅge kiñcidbalamasti, mitho viruddhānekaliṅgānāmaniścāyakatvāditi pratyudāharaṇasaṃgatyā
            pūrvapakṣayati-<span class="bold">tatreti /</span>
            pūrvaṃ pradhānaprātipadikārthabalāt vibhaktyarthabādhavadvākyārthajñānaṃ prati hetutvena
            pradhānānekapadārthabalādekavākyatābhaṅga iti dṛṣṭāntasaṃgatirvāstu /
            pūrvapakṣe prāṇādyanekopāstiḥ, siddhānte pratyagbrahmadhīriti vivekaḥ /
            tathā brahmaparatvena padānāmanvayāvagamāditi hetvarthamāha-<span class="bold">tathāhīti /</span>
            hitatamatvakarmakṣayādipadārthānāṃ saṃbandho brahmaṇi tātparyaniścāyaka upalabhyata
            ityuktaṃ vivṛṇoti-<span class="bold">upakrama ityādinā /</span>
            yaṃ manyase taṃ varaṃ tvameva prayacchetyarthaḥ /
            sa yaḥ kaścinmāṃ brahmarūpaṃ vedasākṣādanubhavati, tasya viduṣo loko mokṣo mahatāpi
            pātakena na ha mīyate naiva hiṃsyate na pratibadhyate jñānāgninā karmatūlarāśerdagdhatvādityāha-<span class="bold">sa ya iti /</span></p>
         
         
         <p>
            sādhvasādhunī puṇyapāpe /<br />
            tābhāyāmaspṛṣṭatvaṃ, tatkārayitṛtvaṃ, niraṅkuśaiśvaryaṃ ca sarvametaditityarthaḥ //28//
            </p>
         
         
         <p>END BsRp_1,1.11.28</p>
         
         
         
         
         
         <p>START BsRp_1,1.11.29</p>
         
         
         <p>na vaktur ātmopadeśād iti ced adhyātmasaṃbandhabhūmā hy asmin | BBs_1,1.29 |</p>
         
         
         <p>ahaṅkāravādena svātmavācakaśabdairācacakṣe, uktavānityarthaḥ /
            vākyasya indropapāsanāparatve liṅgāntaramāha-<span class="bold">tathā vigraheti /</span>
            trīṇi śīrṣāṇi yasyeti triśīrṣā tvaṣṭuḥ putro viśvarūpo nāma brāhmaṇaḥ taṃ hatavānasmi
            /
            rauti yathārthaṃ śabdayatīti rut vedāntavākyaṃ, tanmukhe yeṣāṃ te runmukhāstebhyo
            'nyānvedāntabahirmukhān yatīnaraṇyaśvabhyo dattavānasmītyarthaḥ /
            indre prāṇaśabdopapattimāha-<span class="bold">prāṇatvaṃ ceti /</span>
            vadanti laukikā apītyarthaḥ /
            balavācinā prāṇaśabdena baladevatā lakṣyata iti bhāvaḥ /
            indro hitapradātṛtvādhitatamaḥ, karmānadhikārādapāpa ityevaṃ vyākhyeyānītyāha-<span class="bold">niścite ceti /</span>
            kimindrapadena vigrahopalakṣitaṃ cinmātramucyate uta vigrahaḥ /
            ādye vākyasya brahmaparatvaṃ siddham /
            na dvitīya ityāha-<span class="bold">adhyātmeti /</span>
            ātmani dehe 'dhigata ityadhyātmaṃ pratyagātmā /
            sa saṃbadhyate yaiḥ śarīrasthatvādibhirindratanāvasaṃbhāvitairdharmaiste adhyātmasaṃbandhāsteṣāṃ
            bhūmetyarthaḥ /
            āyuratra dehe prāṇavāyusaṃcāraḥ /
            astitve prāṇasthitau prāṇānāmindriyāṇāṃ sthitirityarthataḥ śrutimāha-<span class="bold">astitva iti /</span>
            'athāto niśreyasādānam'ityādyā śrutiḥ /
            indriyasthāpakatvavaddehotthāpakatvamāha-<span class="bold">tatheti /</span>
            vaktṛtvamuktvā sarvādhiṣṭhānatvaṃ darśitamityāha-<span class="bold">iti copakramyeti /</span>
            tattatra nānāprapañcasyātmani kalpanāyāṃ yathā dṛṣṭāntaḥ, loke prasiddhasya rathasyāreṣu
            neminābhyormadhyasthaśalākāsu cakropāntarūpā nemirarpitā, nābhaucakrapiṇḍikāyāmarā
            arpitāḥ, evaṃ bhūtāni pañca pṛthivyādīni mīyanta iti, mātrāḥ bhogyāḥ śabdādayaḥ pañceti
            daśa bhūtamātrāḥ prajñāmātrāsu daśasvarpitāḥ /
            indriyajāḥ pañca śabdādiviṣayaprajñāḥ mīyante ābhiriti mātrāḥ pañca dhīndriyāṇi /
            nemivadgrāhyaṃ grāhakeṣu areṣu kalpitamityuktvā nābhisthānīye prāṇe sarvaṃ kalpitamityāha-<span class="bold">prāṇe 'rpitā iti /</span>
            sa prāṇo mama svarūpamityāha-<span class="bold">sa ma iti /</span>
            tarhi pratyagātmani samanvayo na tu brahmaṇi, tatrāha-<span class="bold">ayamiti //</span>29//</p>
         
         
         <p>END BsRp_1,1.11.29</p>
         
         
         
         
         
         <p>START BsRp_1,1.11.30</p>
         
         
         <p>śāstradṛṣṭyā tūpadeśo vāmadevavat | BBs_1,1.30 |</p>
         
         
         <p>ahaṅkāravādasya gatiṃ pṛcchati-<span class="bold">kathamiti /</span>
            sūtramuttaram /
            tadvyākhyāti-<span class="bold">indra iti /</span>
            janmāntarakṛtaśravaṇādinā asmiñjanmani svataḥsiddhaṃ darśanamārṣam /
            vijñeyendrastutyartha upanyāso na cetkathaṃ tarhi sa iti pṛcchati-<span class="bold">kathamiti /</span>
            brahmajñānastutyarthaḥ sa ityāha-<span class="bold">vijñāneti /</span>
            niyāmakaṃ brūte-<span class="bold">yaditi /</span></p>
         
         
         <p class="bold">pareṇa /</p>
         
         <p>'tasya me'ityādinā vākyenetyanvayaḥ /
            stutimāha-<span class="bold">etaduktamiti /</span>
            tasmājjñānaṃ śreṣṭhamiti śeṣaḥ /
            stutajñānaviṣaya indra ityata āha-<span class="bold">vijñeyaṃ tviti //</span>30//</p>
         
         
         <p>END BsRp_1,1.11.30</p>
         
         
         
         
         
         <p>START BsRp_1,1.11.31</p>
         
         
         <p>jīvamukhyaprāṇaliṅgān neti cen nopāsātraividhyādāśritatvād iha tadyogāt | BBs_1,1.31
            |</p>
         
         
         <p>dehotthāpanaṃ jīvaliṅgaṃ kiṃ na syāt, tatrāha-<span class="bold">śarīradhāraṇaṃ ceti /</span>
            sarve vāgādayaḥ prāṇā ahamahaṃ śreṣṭha iti vivadamānāḥ prajāpatimupajagmuḥ /
            sa ca tānuvāca, yasminnutkrānte śarīraṃ pāpiṣṭhataraṃ patiṣyati sa vaḥ śreṣṭha iti
            tathākrameṇa vāgādipūtkrānteṣvapi mūkādibhāvena śarīraṃ svasthamasthāt /
            mukhyaprāṇasya tu uccikramiṣāyāṃ sarveṣāṃ vyākulatvāptau tānvāgādīnvariṣṭhaḥ prāṇa
            uvāca, yūyaṃ mohaṃ māpadyatha yato 'hamevaitatkaromi /
            kiṃ tat, pañcadhā prāṇāpānādibhāvenātmānaṃ vibhajya etadvāti gacchatīti vānaṃ tadeva
            bāṇamasthiraṃ śarīramavaṣṭabhyāśritya dhārayāmītyarthaḥ /
            dvivacanasahavāsotkrāntiśruteśca na brahma grāhyamityāha-<span class="bold">jīvamukhyeti /</span>
            abhedanirdeśamāha-<span class="bold">yo vā iti /</span>
            bhedamāha-<span class="bold">saheti /</span>
            yadi jīvamukhyaprāṇayorliṅgādupāstatvaṃ tarhi brahmaṇo 'pi liṅgānāmuktatvādupāsanaṃ
            syāt /
            na ceṣṭāpattiḥ. upakramādina niścitaikavākyatābhaṅgaprasaṅgādityāha-<span class="bold">naitadevamityādinā /</span>
            naca svatantrapadārthabhedādvākyabhedaḥ kiṃ na syāditi vācyaṃ, jīvamukhyaprāṇayoruktaliṅgānāṃ
            brahmaṇinetaṃ śakyatayā svātantryāsiddheḥ, aphalapadārthasya phalavadvākyārthaśeṣatvena
            pradhānavākyārthānusāreṇa talliṅganayasyocitatvācca /
            nahi pradhānavākyārthabrahmaliṅgamanyathā netuṃ śakyaṃ, na vā taducitamityāha-<span class="bold">naca brahmaliṅgamiti /</span>
            sūtraśeṣaṃ vyācaṣṭe-<span class="bold">āśritatvācceti /</span>
            anyatra 'ata eva prāṇaḥ'ityādau vṛtterāśritvādihāpi tasya brahmaliṅgasya yogādbrahmapara
            eva prāṇaśabda ityarthaḥ /
            prāṇādiliṅgāni sarvātmake brahmaṇyanāyāsena netuṃ śakyanītyāha-<span class="bold">yattvityādinā /</span>
            yasminnetau preryatvena sthitau tenetareṇa brahmaṇā sarve prāṇādivyāpāraṃ kurvantītyarthaḥ
            /
            viśeṣaṃ paricchedābhimānamityarthaḥ /
            'vatkāraṃ vidyāt'iti na vakturjñeyatvamucyate, tasya lokasiddhatvāt, kintu tasya brahmatvaṃ
            bodhyate /
            tadbodhābhimukhyāya liṅgādaya ityatra śrutyantaramāha-<span class="bold">yadvāceti /</span>
            yena caitanyena vāgabhyudyate svakāryābhimukhyena preryate tadeva vāgādiragamyaṃ brahmetyarthaḥ
            /
            tattvaṃpadavācyayoḥ svarūpato bhedasthābhyāmupalakṣyātmasvarūpābhedādekatvaṃ nirdiśyata
            ityāha-<span class="bold">naiṣa doṣa iti /</span>
            svamatena sūtraṃ vyākhyāya vṛttikṛnmatena vyācaṣṭe-<span class="bold">athaveti /</span>
            upāsanātritvaprasaṅgāditi pūrvamuktam /
            atra triprakārakasyaikabrahmaviśeṣekasyaikasyopāsanasya vivakṣitatvādityarthaḥ /
            ato na vākyobheda iti bhāvaḥ /
            dehaceṣṭātmakajīvanahetutvaṃ prāṇasyāyuṣṭvaṃ dehāpekṣayā tasya āmukteravasthānādamṛtatvaṃ,
            utthāpayatītyukthatvamiti prāṇadharmaḥ /
            jīvadharmānāha-<span class="bold">atheti /</span>
            buddhiprāṇayoḥ sahasthityutkrāntyuktyanantaramityarthaḥ /
            atra prajñāpadena sābhāsā jīvākhyā buddhirucyate /
            tasyāḥ saṃbhandhīni dṛśyāni sarvāṇi bhūtāni yathaikaṃ bhavantyadhiṣṭhānacidātmanā
            tathā vyākhyāsyāma ityupakramyoktam-'vāgeva'ityādi /
            cakṣurevāsyā ekamaṅgamadūduhadityādiparyāyāṇāṃ saṃkṣiptārthaṃ ucyate /
            utpannāyā asatkalpanāyāḥ sābhāsabuddhernāmaprapañcaviṣayitvamardhaṃ śarīram, arthātmakarūpaprapañcaviṣayitvamardhaṃ
            śarīramiti militvā viṣayitvākhyaṃ pūrṇaṃ śarīramindriyasādhyam /
            tatra karmendriyeṣu vāgevāsyāḥ prajñāyā ekamaṅgaṃ dehārdhamadūduhat pūrayāmāsa /
            vāgindriyadvārā nāmaprapañcaviṣayitvaṃ buddhirlabhata ityarthaḥ /
            caturthī ṣaṣṭhyarthā /
            tasyāḥ punarnāma kila cakṣurādinā prativihitā jñāpitābhūtamātrā rūpādyartharūpā parastādaparārdhe
            kāraṇaṃ bhavati /
            jñānakāraṇadvarārthaprapañcaviṣayitvaṃ buddhiḥ prāpnotītyarthaḥ /
            evaṃ buddheḥ sarvārthadraṣṭṛtvamupapādya tanniṣṭhacitpratibimbadvārā sākṣiṇi draṣṭṛtvādhyāsamāha-<span class="bold">prajñayeti /</span>
            buddhidvārā cidātmā vācamindriyaṃsamāruhya tasyāḥ prerako bhūtvā vācā karaṇena sarvāṇi
            nāmāni vaktavyatvenāpnoti, cakṣuṣā sarvāṇi rūpāṇi paśyatītyevaṃ draṣṭā bhavatītyarthaḥ
            /
            tathāca sarvadraṣṭṛtvaṃ cidātmani draṣṭṛtvādhyāsanimittatvaṃ ca buddherdharma ityuktaṃ
            bhavati sarvādhāratvāndatvādiḥ brahmadharma ityāha-<span class="bold">tā vā iti /</span>
            daśatvaṃ vyākhyātam /
            prajñā indriyajātyā adhikṛtya grāhyā bhūtamātrā vartante, prajñāmātrā indriyāṇi grāhyaṃ
            bhūtajātamadhikṛtya vartanta iti grāhya grāhakayormithaḥ sāpekṣatvamuktaṃ sādhayati-<span class="bold">yaditi /</span>
            tadeva sphuṭayati-<span class="bold">na hīti /</span>
            grāhyeṇa grāhyasvarūpaṃ na sidhyati kintu grāhakeṇa /
            evaṃ grāhakamapi grāhyamanapekṣyā na sidhyati /
            tasmātsāpekṣatvādetadgrāhyagrāhakadvayaṃ vastuto na bhinnaṃ kintu cidātmanyaropitamityāha-</p>
         
         
         <p class="bold">no iti /</p>
         
         <p>tadyathetyādi kṛtavyākhyānam /
            sūtrārthamupasaṃharati-<span class="bold">tasmāditi /</span>
            anyadharmeṇānyasyopāsanaṃ kathamityāśaṅkyāśritatvādityāha-<span class="bold">anyatrāpīti /</span>
            upādhirjīvaḥ /
            tat anyadharmeṇopāsanam /
            iyamasaṃgatā vyākhyā /
            tathāhi-na tāvadāruṇyādyanekaguṇaviśiṣṭaprāptakrayaṇavadupāsātrayaviśiṣṭasya brahmaṇo
            vidhiḥ saṃbhavati, siddhasya vidhyanarhatvāt /
            nāpi brahmānuvādenopāsātrayavidhiḥ, vākyabhedāt /
            naca nānādharmaviśiṣṭamekamupāsanaṃ vidhīyata iti vācyaṃ, tādṛśavidhivākyasyātrāśravaṇāt
            /
            naca 'taṃ māmāyuramṛtamityupāḥsva'ityatra māmiti jīvena, āyuriti prāṇena, amṛtamiti
            brahmaṇā svasvadharmavatā viśiṣṭopāsanāvidhiriti vācyaṃ, sarveṣāṃ dharmāṇāmaśravaṇāt,
            brahmāśruteśca /
            'prāṇo vā amṛtam'iti prāṇasyaivāmṛtatvaśruteḥ /
            ata upāsanāvidhilubdhena 'vaktāraṃ vidyāt' 'etadevokthamupāsīta' 'sa ma ātmeti vidyāt'iti
            jīvaprāṇabrahmopāsanavidhayaḥ, anye guṇavidhaya iti svīkṛtyaikavākyatvaṃ tyājyaṃ,
            taccāyuktaṃ, upakramādinaikavākyatānirṇayāditi /
            tasmājjñeyapratyagbrahmaparamidaṃ vākyamityupasaṃharati-<span class="bold">tasmāditi //</span>31//</p>
         
         
         <p>END BsRp_1,1.11.31</p>
         
         
         <p class="bold">iti śrīmatparamahaṃsaparivrājakācāryaśrīgovindānandabhagavatpādakṛtau śrīmacchārīrakamīmāṃsāvyākhāyāyāṃ
            bhāṣyaratnaprabhāyāṃ prathamādhyāyasya prathamaḥ pādaḥ //1//</p>
         
         
         <p><span class="bold">// iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ </span>//</p>
         
         
         
         
         
         
         
         <p class="bold">prathamādhyāye dvitīyaḥ pādaḥ /</p>
         
         
         <p>śrīrāmaṃ siddhamattāraṃ guhāśāyinamāntaram /</p>
         
         
         <p>antaryāmiṇamajñeyaṃ vaiśvānaramahaṃ bhaje //1//</p>
         
         
         
         
         
         <p>START BsRp_1,2.1.1</p>
         
         
         <p>sarvatra prasiddhopadeśāt | BBs_1,2.1 |</p>
         
         
         <p>pūrvapādenottarapādayoḥ saṃgatiṃ vaktuṃ vṛttamanuvadati-<span class="bold">prathama iti /</span>
            jagatkāraṇatvoktayā vyāpitvādikamarthātsidvam /
            tadupajīvyottaraṃ pādadvayaṃ pravartata iti hetuhetumadvāvaḥ saṃgatiḥ /
            kathaṃ pādabheda ityāśaṅkya pādānāṃ prameyabhedamāha-<span class="bold">arthāntareti /</span>
            ākāśādiśabdānāṃ spaṣṭabrahmaliṅgairbrahmaṇi samanvayo darśitaḥ /
            aspaṣṭabrahmaliṅgavākyasamanvayaḥ pādadvaye vakṣyate /
            prāyeṇopāsyajñeyabrahmabhedātpādayoravāntarabheda iti bhāvaḥ /
            chāndogyavākyamudāharati-<span class="bold">idamiti /</span>
            tasmājjāyata iti tajjaṃ, tasmiṃllīyata iti tallaṃ, tasminnaniti ceṣṭata iti tadanaṃ,
            tajjaṃ ca tallaṃ ca tadanaṃ ceti tajjalān /
            karmadhāraye 'smin śākapārthivanyāyena madhyamapadasya tacchabdasya lopaḥ /
            tajjalānamiti vācye chāndaso 'vayavalopaḥ /
            itiśabdo hetau /
            sarvamidaṃ jagadbrahmaiva, tadvivartatvādityarthaḥ /
            brahmaṇi mitrāmitrabhedābhāvācchānto rāgādirahito bhavediti guṇavidhiḥ /
            sakratumupāsanaṃ kurvīteti vihitopāsanasya 'upāsīta'ityanuvādātphalamāha-<span class="bold">atheti /</span>
            kratumayaḥ saṃkalpavikāra ityarthaḥ /
            puruṣasya dhyānavikāratvaṃ sphuṭayati-<span class="bold">yatheti /</span>
            iha yadhyāyati, mṛtvā dhyānamahimnā tadhyeyarūpeṇa jāyata ityarthaḥ /
            kratumayaḥ saṃkalpapradhāna iti vārthaḥ /
            kratorviṣayamāhamana iti /
            brahmotyupakramānmanomayaṃ prāṇaśarīraṃ bhārūpaṃ satyasaṃkalpamantarhradaye dhyeyamityarthaḥ
            /
            pūrvatra brahmaliṅgairabrahmaliṅgabādha uktaḥ, na tathehopakrame brahmaṇo liṅgamasti,
            kintu prakaraṇam /
            tacca śāntiguṇavidhānārthamanyathāsidvam /
            ato jīvaliṅgaṃ balīya iti pratyudāharaṇena pūrvapakṣayati-<span class="bold">śārīra ityādinā /</span>
            śrutimāśaṅkyānyathāsidyā pariharati-<span class="bold">naiṣa doṣa iti /</span>
            śamavidhiparatve hetumāha-<span class="bold">yatkāraṇamiti /</span>
            yata evamāha tasmācchamavidhiparamityanvayaḥ /
            [atredaṃśabdaḥ prakṛtabrahmaparāmarśārtho natu jagatparāmarśārthaḥ, jagadviśeṣaṇe
            prayojanābhāvāt /
            atra prayojanābhāve 'pi yatra prayojanaṃ tatra bhavatyeva jagadviśeṣaṇaṃ, yathā 'ātmaivedaṃ
            sarvam' /
            atra bādhāyāṃ samānādhikaraṇadārḍhyārthaṃ viśeṣaṇamāvaśyakaṃ, tadvākyasya jñeyabrahmaviṣayatvāt
            /
            atra tūpāsanāyāṃ bādhānāvaśyakatvadviṣayābhedena brahmaṇa upāsyatvāt /
            ṭa<span class="bold">naca śameti /</span>
            śamadhyānayorvidhau vākyabhedāpatterityarthaḥ /
            janmaparamparayā jīvasyāpi sarvakarmatvādisaṃbhavamāha-<span class="bold">sarvakarmeti /</span>
            sarvāṇi karmāṇi yasya /
            sarve kāmā bhogya yasya /
            sarvagandhaḥ sarvarasa ityādirādiśabdārthaḥ /
            <span class="bold">ārāgramātrasyeti /</span>
            totraprotāyaḥ-śalākāgraparimāṇasyetyarthaḥ /
            sarvatra prasidvabrahmaṇa evātropāsyatvopadeśānna jīva upāsya iti sūtrārthamāha-<span class="bold">sarvatreti /</span>
            yatra phalaṃ nocyate tatra pūrvottarapakṣasidviḥ phalamiti mantavyam /
            tadyapi nirākāṅkṣaṃ brahma tathāpi manaḥpracuramupadhirasya, prāṇaḥ śarīramasyeti
            samāsāntargatasarvanāmnaḥ saṃnihitaviśeṣyākāṅkṣatvādbrahma saṃbadhyate /
            'syonaṃ te sadanaṃ karomi'iti saṃskārārthasadanasya nirākāṅkṣasyāpi 'tasminsīda'iti
            sākāṅkṣatacchabdena parāmarśadarśanādityāha-<span class="bold">atrocyata iti /</span>
            syonaṃ pātraṃ te puroḍāśasyeti śrutyarthaḥ /
            jīvo 'pi liṅgātsaṃnihita ityata āha-<span class="bold">jīvastviti /</span>
            idaṃ hi liṅgadvayaṃ lokasidvaṃ jīvaṃ na saṃnidhāpayati,</p>
         
         
         <p>duḥkhina upāstyayogyatvātphalābhāvācca /
            ato viśvajinnyāyena sarvābhilaṣitamānandarūpaṃ brahmaivopāsanākriyānubandhīti bhāvaḥ
            /
            kiñca brahmapadaśrutyā liṅgabādha ityāha-<span class="bold">naceti /</span></p>
         
         
         <p>anyatarākāṅkṣānugṛhītaṃ phalavatprakaraṇaṃ viphaliṅgādvalīya iti samudāyārthaḥ //1//</p>
         
         
         <p>END BsRp_1,2.1.1</p>
         
         
         
         
         
         <p>START BsRp_1,2.1.2</p>
         
         
         <p>vivakṣitaguṇopapatteś ca | BBs_1,2.2 |</p>
         
         
         <p>vastuno vivakṣāyāḥ phalamupādānaṃ svīkāraḥ, sa ca prakṛteṣu guṇeṣvastīti vivakṣopacāra
            ityāha-<span class="bold">tathāpyupādāneneti /</span>
            nanvidaṃ grāhyamidaṃ tyājyamiti dhīrvivakṣādīnā vede kutaḥ syādityata āha-<span class="bold">upādānānupādāne tviti /</span>
            tātparyaṃ nāma phalavadarthapratityanukūlatvaṃ śabdadharmaḥ /
            upakramādinā tasya jñānāttayoravagama ityarthaḥ /
            <span class="bold">tadiheti /</span>
            tat tasmāt /
            tātparyavattvādityarthaḥ /
            sarvātmatve pramāṇamāha-<span class="bold">tathāceti /</span></p>
         
         
         <p>
            jīrṇaḥ sthaviro yo daṇḍena vañcati gacchati so 'pi tvameva /<br />
            yo jāto bālaḥ sa tvameva /<br />
            sarvataḥ sarvāsu dikṣu śrutayaḥ śrotrāṇyasyeti sarvataḥ śrutimat /<br />
            sarvajantūnāṃ prasidvāḥ pāṇyādayastasyeti sarvātmatvoktiḥ //2//
            </p>
         
         
         <p>END BsRp_1,2.1.2</p>
         
         
         
         
         
         <p>START BsRp_1,2.1.3</p>
         
         
         <p>anupapattes tu na śārīraḥ | BBs_1,2.3 |</p>
         
         
         <p>nanu jīvadharmaścebrahmaṇi yojyante tarhi brahmadharmā eva jīve kimiti na yojyante,
            tatrāha-<span class="bold">anupapatteriti /</span>
            sūtraṃ vyācaṣṭe-<span class="bold">pūrveṇeti /</span>
            sarvātmatvādirūktanyāyaḥ /
            kalpitasya dharmā adhiṣṭhāne saṃbadhyante, nādhiṣṭhānadharmāḥ kalpita iti bhāvaḥ /
            jhradhiṣṭhānajñānakāle kalpitadharmābhāvāt /
            ṭavāgeva vākaḥ so 'syāstīti vākī, na vākī avākī /
            anindriya ityarthaḥ /
            kutrāpyādaraḥ kāmo 'sya nāstītyanādaraḥ /
            nityatṛpta ityarthaḥ /
            jyāyastvādyanupapattau śārīra iti paricchedo hetuḥ sūtroktaḥ /
            sa tu jīvasyaiva nośvarasyetyāha-<span class="bold">satyamityādinā //</span>3 <span class="bold">//</span></p>
         
         
         <p>END BsRp_1,2.1.3</p>
         
         
         
         
         
         <p>START BsRp_1,2.1.4</p>
         
         
         <p>karmakartṛvyapadeśāc ca | BBs_1,2.4 |</p>
         
         
         <p>prāpakatvena vyapadiśatīti saṃbandhaḥ /
            karmakartṛvyapadeśapadasyārthāntaramāha-<span class="bold">tathopāsyeti //</span>4 <span class="bold">//</span></p>
         
         
         <p>END BsRp_1,2.1.4</p>
         
         
         
         
         
         <p>START BsRp_1,2.1.5</p>
         
         
         <p>śabdaviśeṣāt | BBs_1,2.5 |</p>
         
         
         <p>
            ekārthatvaṃ prakaraṇasya samānatvam /<br />
            antarātmanniti vibhaktilopaśchāndasaḥ /<br />
            śabdayorviśeṣo vibhaktibhedaḥ /<br />
            tasmāttadarthayorbheda iti sūtrārthaḥ //5//
            </p>
         
         
         <p>END BsRp_1,2.1.5</p>
         
         
         
         
         
         <p>START BsRp_1,2.1.6
            smṛteś ca | BBs_1,2.6 |</p>
         
         
         <p>smṛtau hṛdisthasya jīvādbhedokterannāpi hṛdistho manomaya īśvara ityāha-<span class="bold">smṛteśceti /</span>
            bhūtāni jīvān /
            yantraṃ śarīram /
            atra sūtrakṛtā satyabheda ukta iti bhrāntinirāsāyekṣatyadhikaraṇe nirastamapi codyamudbhāvya
            nirasyati-<span class="bold">atrāhetyādinā /</span>
            tvaduktarītyā vastuta ekatvameva, bhedastu kalpitaḥ sūtreṣvanūdyata ityāha-<span class="bold">satyamiti</span> //6//</p>
         
         
         <p>END BsRp_1,2.1.6</p>
         
         
         
         
         
         <p>START BsRp_1,2.1.7</p>
         
         
         <p>arbhakaustvāt tadvyapadeśāc ca neti cen na nicāyyatvād evaṃ vyomavac ca | BBs_1,2.7
            |</p>
         
         
         <p>arbhakamoko yasya sor'bhakaukāḥ tasya bhāvastattvaṃ tasmādārthikamalpatvam /
            aṇīyānityalpatvavācakaśabdenāpi śrutamityāha-<span class="bold">svaśabdeneti /</span>
            nāyaṃ doṣa ityuktaṃ vivṛṇoti-<span class="bold">na tāvaditi /</span>
            kathamapi /
            brahmabhāvapekṣayāpītyarthaḥ /</p>
         
         
         <p>paricechedatyāgaṃ vinā brahmatvāsaṃbhavāt tattyāge ca brahmaṇa evopāsyatvamāyātīti
            bhāvaḥ /
            vibhoḥ paricchedoktau dṛṣṭāntamāha-<span class="bold">yathā samasyeti /</span>
            sarveśvarasyāyodhyāyāṃ sthityapekṣayā paricchedoktivadalpahṛdi dhyeyatvena tathoktirityarthaḥ
            /
            nanu kimiti hṛdayabheva prāyeṇocyate, tatrāha-<span class="bold">tatreti /</span>
            hṛdaye paramātmano budvivṛttirgrahikā bhavati /
            ata īśvarābhivyaktisthānatvāttaduktirityarthaḥ /
            vyomadṛṣṭāntāsinā śaṅkālatāpi kācicchinnetyāha-<span class="bold">tatra yadāśaṅkyata ityādinā /</span></p>
         
         
         <p>bhinnāyatanatve 'pi vyomnaḥ satyabhedādyabhāvāditi bhāvaḥ //7//</p>
         
         
         <p>END BsRp_1,2.1.7</p>
         
         
         
         
         
         <p>START BsRp_1,2.1.8</p>
         
         
         <p>saṃbhogaprāptir iti cen na vaiśeṣyāt | BBs_1,2.8 |</p>
         
         
         <p>brahmaṇo hārdatve 'niṣṭasaṃbhogāpatterjīva eva hārda upāsya iti śaṅkāṃ vyācaṣṭe-<span class="bold">vyomavaditi /</span>
            brahma bhoktṛ syāta, hārdatve sati cetanatvāt, jīvābhinnatvācca jīvavadityuktaṃ nirasyati-<span class="bold">na /
               vaiśeṣyāditi /</span>
            dharmādharmavattvamupādhirityarthaḥ /
            ayameva viśeṣo vaiśeṣyaṃ /
            svārthe ṣyañpratyayaḥ /
            viśeṣasyātiśayārtho vā /
            dharmādeḥ svāśraye phalahetutvamatiśayaḥ, tasmāditi sūtrārthaḥ /
            kiñca vibhavo bahava ātmāna iti vādināmekasmindehe sarvātmanāṃ bhoktṛtvaprasaṅgaḥ,
            svakarmārjita eva dehe bhoga iti parihāraśca tulya iti na vayaṃ paryanuyojyā ityāha-<span class="bold">sarvagateti /</span>
            vastutasteṣāmeva bhogasāṃkaryamityagre vakṣyate /
            brahmaṇo jīvābhinnatvaṃ śrutyā niścitya tena bhoktṛtvānumāne upajīvyaśrutibādhamāha-<span class="bold">yathāśāstramiti /</span>
            arthaṃ mukhamātraṃ jaratyā vṛddhāyāḥ kāmayate nāṅgānīti so 'yamardhajaratīyanyāyaḥ
            /
            sa cātra na yuktaḥ /
            na hyabhedamaṅgīkṛtyābhoktṛtvaṃ tyaktuṃ yuktaṃ, śrutyaivābheda siddhyarthaṃ bhoktṛtvavāraṇādityāha-<span class="bold">śāstraṃ ceti /</span>
            nanvekatvaṃ mayā śrutyā na gṛhītaṃ, yonopajīvyabādhaḥ syāt /
            kintu tvaduktyā gṛhītamityāśaṅkya bimbapratibimbayoḥ kalpitabhedena bhoktṛtvābhoktṛtvavyavasthopapatteraprayojako
            heturityāha-<span class="bold">athāgṛhītamityādinā /</span>
            kalpitāsaṅgitvamadhiṣṭhānasya vaiśeṣyamityasminnarthe 'pi sūtraṃ pātayati-<span class="bold">tadāheti /</span></p>
         
         
         <p>brahmaṇo hārdatve bādhakābhāvacchāṇḍilyavidyāvākyaṃ brahmaṇyupāsye samanvitamiti sidvam
            //8//</p>
         
         
         <p>END BsRp_1,2.1.8</p>
         
         
         
         
         
         <p>START BsRp_1,2.2.9-10</p>
         
         
         <p>attā carācaragrahaṇāt | BBs_1,2.9 |</p>
         
         
         <p>prakaraṇāc ca | BBs_1,2.10 |</p>
         
         
         <p class="bold">attācarācaragrahaṇāt /</p>
         
         <p>'yasya brahmakṣatrādijagadodanaḥ, mṛtyuḥ sarvaprāṇimārako 'pi yasyopasecanamodanasaṃskārakaghṛtaprāyaḥ,
            so 'ttā yatra śuddhe cinmātre 'bhedakalpanayā vartate tacchudvaṃ brahma itthā itthaṃ
            īśvarasyāpyadhiṣṭhānabhūtaṃ ko veda /
            cittaśuddhādyupāyaṃ vinā ko 'pi na jānātītyarthaḥ /
            saṃśayabījamāha-<span class="bold">viśeṣeti /</span>
            'sa tvamagni prabrūhi'ityagneḥ, 'yeyaṃ prete vicikitsā'iti jīvasya, 'anyatra dharmāt'iti
            brahmaṇaḥ praśnaḥ /
            'lokādimagniṃ tamuvāca'ityagneḥ /
            'hanta ta idaṃ pravakṣyāmi'itītarayoḥ prativacanamupalabhyata ityarthaḥ /
            pūrvatra brahmaṇo bhoktṛtvaṃ nāstītyuktaṃ, tadupajīvya pūrvapakṣayati-<span class="bold">kiṃ tāvaditi /</span>
            agniprakaraṇamatītamityarucerāha-<span class="bold">jīvo veti /</span>
            pūrvapakṣe jīvopāsti:,sidvānte nirviśeṣabrahmajñānamiti phalabhedaḥ /
            odanaśabdo bhogyavācīti pūrvapakṣaḥ /
            sidvāntastu brahmakṣatraśabedairūpasthāpitakāryamātre gauṇa odanaśabdaḥ /
            guṇaścātra mṛtyūpasecanapadena saṃnidhāpitaṃ prasidvaudanagataṃ vināśyatvaṃ gṛhyate,
            gauṇaśabdasya saṃnihitaguṇagrāhitvāt /
            tathāca sarvasya vināśyatvena bhānālliṅgādīśvaro 'ttetyāha<span class="bold">naiṣa doṣa iti /
               tasya saṃnihitatvāditi /</span>
            'pippalaṃ svādvatti'iti bhogasya pūrvoktatvādityarthaḥ //9 // //10//</p>
         
         
         <p>END BsRp_1,2.2.9-10</p>
         
         
         
         
         
         <p>START BsRp_1,2.3.11</p>
         
         
         <p>guhāṃ praviṣṭāv ātmānau hi taddarśanāt | BBs_1,2.11 |</p>
         
         
         <p>attṛvākyānantaravākyasyāpi jñeyātmani samanvayamāha-<span class="bold">guhāmiti /</span>
            ṛtamavaśyaṃbhāvi karmaphalaṃ pibantau bhuñjānau, sukṛtasya karmaṇo loke kārye dehe
            parasya brahmaṇor'dhaṃ sthānamarhatīti parārdhaṃ hṛdayaṃ paramaṃ śreṣṭhaṃ tasminyā
            guhā nabhorūpā vudvirūpā vā tāṃ praviśya sthitau chāyātapavat mitho virudvau tau brahmavidaḥ
            karmiṇaśca vadanti /
            trirnāciketo 'gniścito yaiste triṇāciketāḥ te 'pi vadantītyarthaḥ /
            nāciketavākyānāmadhyayanaṃ, tadarthajñānaṃ, tadanuṣṭhānaṃ ceti tritvaṃ bodhyam /
            buddhyavacchinnajīvasya paramātmanaśca prakṛtatvātsaṃśayamāha-<span class="bold">tatreti /</span>
            pūrvottarapakṣayoḥ phalaṃ svayamevāha-<span class="bold">yadītyādinā /</span>
            tadapi jīvasya budvivailakṣaṇyamapītyarthaḥ /
            manuṣye prete mṛte sati yeyaṃ vicikitsā saṃśayaḥ paraloke bhoktāstītyeke, nāstītyanye
            /
            atastvayopadiṣṭo 'hametadātmatattvaṃ jānīyāmityarthaḥ /
            tadapi paramātmasvarūpamapītyarthaḥ /
            ubhayorbhoktṛtvāyogena saṃśayamākṣipati-<span class="bold">atrāheti /</span>
            chatripadena gantāra iva pibatpadenājahallakṣaṇayā praviṣṭāvucyete ityāha-<span class="bold">atrocyata iti /</span>
            pānakartṛvācipadena pānānukūlau vā lakṣyāvityāha-<span class="bold">yadveti /</span>
            niyatapūrvabhāvikṛtimattvarūpamanukūlatvaṃ kartṛkārayitroḥ sādhāraṇam /
            yaḥ kārayati sa karotyeveti nyāyāditi bhāvaḥ /
            atra prakṛtirmukhyārthā śatṛpratyaye lakṣaṇā /
            miśrāstu kṛtiḥ, pratyayārtho mukhyaḥ /
            prakṛtyā tvajahallakṣaṇayā pāyanaṃ lakṣyamityāhuḥ /
            pūrvapakṣe 'pibantau'iti kartṛvāciśatṛpratyayena buddhijīvasādhāraṇaṃ kārakatvaṃ lakṣyamityāha-<span class="bold">budvīti /</span>
            edhāṃsi kāṣṭhāni pacantītyākhyātena kārakatvaṃ lakṣyaṃ, prakṛtistu mukhyaiveti bhāvaḥ
            /
            mukhyapātārau prasidvapakṣiṇau grāhyāvityata āha-<span class="bold">na ceti /</span>
            brahmakṣatrapadasya saṃnihitamṛtyupadādanityavastuparatvavadihāpi pibatpadasya saṃnihitaguhāpadāhudvijīvaparateti
            dṛṣṭāntena pūrvapakṣayati-<span class="bold">kiṃ tāvaditi /</span>
            gocaraḥ phalam /
            ekasmiñjātimati kḷpte sajātīyameva dvitīyaṃ grāhyaṃ, vyaktimātragrahe lāghavāt /
            na vijātīyaṃ, jātivyaktyubhayakalpanāgauravāt /
            na cāstu kārakatvena sajātīyā budvireva jīvasya dvitīyeti vācyaṃ, cetanatvasya jīvasvabhāvasya
            kārakatvādantaraṅgatvāt /
            tathāca loke dvitīyasyāntaraṅgajātimattvadarśanājjīvasya dvitīyaścetana eveti sūtrārthamāha-<span class="bold">saṃkhyāśravaṇe ceti /</span></p>
         
         
         <p>
            guhāyāṃ budvau sthitaṃ, gahvare 'nekānarthasaṃkule dehe sthitaṃ purāṇamanādipuruṣaṃ
            viditvā harṣaśokau jahāti /<br />
            parame śreṣṭhe, vyoman hārdākāśe yā guhā buddhiḥ tasyāṃ nihitaṃ brahma yo veda so
            'śnute sarvānkāmānityanvayaḥ /<br />
            anviccha vicārayetyarthaḥ //11//
            </p>
         
         
         <p>END BsRp_1,2.3.11</p>
         
         
         
         
         
         <p>START BsRp_1,2.3.12</p>
         
         
         <p>viśeṣaṇāc ca | BBs_1,2.12 |</p>
         
         
         <p>viśeṣaṇaṃ gantṛgantavyatvādikaṃ liṅgamāha-<span class="bold">viśeṣaṇācceti /</span>
            sa jīvo 'dhvanaḥ saṃsāramārgasya paramaṃ pāraṃ, kiṃ tat, viṣṇorvyāpanaśīlasya paramātmanaḥ
            padaṃ svarūpamāpnotītyarthaḥ /
            durdarśaṃ durjñānaṃ, tatra heturgūḍhaṃ māyāvṛtaṃ māyānupraviṣṭaṃ paścādguhāhitaṃ guhādvārā
            gahvareṣṭhaṃ, evaṃ bahirāgatamātmānaṃ,</p>
         
         
         <p>adhyātmayogaḥ sthūlasūkṣmakāraṇadehalayakrameṇa pratyagātmani cittasamādhānaṃ tenādhigamo
            mahāvākyajā vṛttistayā viditvetyarthaḥ /
            ṛtapānamatre jīvānuvādena vākyārthajñānāya tatpadārtho brahma pratipādyata ityupasaṃharati-<span class="bold">tasmādiheti /</span>
            uktanyāyamatidiśati-<span class="bold">eṣa iti /</span>
            dvā dvau /
            chāndaso dvivacanasyākāraḥ /</p>
         
         
         <p>suparṇāviva sahaiva yujyete niyamyaniyāmakabhāveneti sayujau /
            sakhāyau cetanatvena tulyasvabhāvau /
            samānamekaṃ vṛkṣaṃ chedanayogyaṃ śarīramāśritya sthitāvityarthaḥ /
            guhāṃ praviṣṭāviti yāvat /
            etāvātmanau, talliṅgadarśanādityāha-<span class="bold">tayoranya iti /</span>
            viśeṣaṇāccetyāha-<span class="bold">anantare ceti /</span>
            anīśayā svasyeśvaratvāpratītyā dehe nimagnaḥ puruṣo jīvaḥ śocati /
            nimagnapadārthamāha-<span class="bold">muhyamāna iti /</span>
            naro 'hamiti bhrānta ityarthaḥ /
            juṣṭaṃ dhyānādinā sevitaṃ yadā dhyānaparipākadaśāyāmīśamanyaṃ viśiṣṭarūpādbhinnaṃ
            śodhitacinmātraṃ pratyaktvena paśyati tadāsya mahimānaṃ svarūpameti prāpnotīva /
            tato vītaśoko bhavatītyarthaḥ /
            'dvā suparṇā'iti vākyaṃ jīveśvaraparaṃ kṛtvā cintitam /
            adhunākṛtvācintāmuddhāṭayati-<span class="bold">apara iti /</span>
            anyathā buddhivilakṣaṇatvaṃ padalakṣyaparatvenetyarthaḥ /
            sattvaṃ buddhiriti śaṅkate-<span class="bold">sattvaśabda iti /</span>
            buddhijīvau cetpūrvapakṣārthaḥ syādityata āha<span class="bold">nāpīti /</span>
            pūrvapakṣārthastadā syāt, yadyatra buddhibhinnaḥ saṃsārī pratipadyeta /
            nahyatra saṃsārī vivikṣyate kintu śodhitastvamartho brahmetyarthaḥ /
            śrutismṛtibhyaścāyamartho yukta iti śeṣaḥ /
            tāvatā matravyākhyāmātreṇa /
            evameva jīvasya brahmātvoktāveva /
            nāhi jīvo buddhibhinna iti vivekamātreṇopasaṃhāro yuktaḥ /
            bhedajñānasya bhrantitvādvaiphalyācceti bhāvaḥ /
            avidyā viduṣi kimapi svakāryaṃ nādhvaṃsate na saṃpādayati, jñānāgninā svasyā eva dagdhatvādityarthaḥ
            /
            avidyā nāgacchatīti vārthaḥ /
            jīvasya brahmatvaparamidaṃ vākyamiti pakṣe śaṅkate-<span class="bold">kathamiti /</span>
            buddhorbhauktṛtvoktāvatātparyānnātra yukticintayā manaḥ khedanīyamityāha-<span class="bold">ucyata iti /</span>
            tadarthaṃ brahmatvabhodhanārthaṃ bhoktṛtvamupādhimastake nikṣipatītyarthaḥ /
            vastuto jīvasyābhoktṛtve bhoktṛtvadhīḥ kathamityata āha-<span class="bold">idaṃ hīti /</span>
            cittādātmyena kalpitā buddhiḥ sukhādirūpeṇa pariṇamate /
            buddhyavivekācidātmanaḥ sukhādirūpavṛttivyaktacaitanyavattvaṃ bhoktṛtvaṃ bhātītyarthaḥ
            /
            bhoktṛtvamāvidyakaṃ, na vastuta ityatra mānamāha-<span class="bold">tathāceti /</span></p>
         
         
         <p>
            yatrāvidyākāle caitanyaṃ bhinnamiva bhavati tadā /<br />
            draṣṭṛtvādikaṃ na vastuni jñāta ityarthaḥ /<br />
            tasmāt 'ṛtaṃ pibantau'iti vākyameva guhādhikaraṇaviṣaya iti sthitam //12//
            </p>
         
         
         <p>END BsRp_1,2.3.12</p>
         
         
         
         
         
         <p>START BsRp_1,2.4.13</p>
         
         
         <p>antara upapatteḥ | BBs_1,2.13 |</p>
         
         
         <p class="bold">antara upapatteḥ /</p>
         
         <p>upakosalavidyāvākyamudāharati-<span class="bold">ya iti /</span>
            tadakṣisthānamasaṅgatvena brahmaṇo 'nurūpaṃ yato 'sminkṣiptaṃ vartmanī pakṣmaṇī eva
            gacchatītyarthaḥ /
            darśanasya laukikatvaśāstrīyatvābhyāṃ saṃśayamāha-<span class="bold">tatreti /</span>
            pūrvaṃ 'pibantau'iti prathamaśrutacetanatvānusāreṇa caramaśrutā guhāpraveśādayo nītāḥ,
            tadvadihāpi dṛśyata iti cākṣuṣatvānusāreṇamṛtatvādayo dhyānārthaṃ kalpitatvena neyā
            iti dṛṣṭāntena pūrvapakṣayati-<span class="bold">chāyātmeti /</span>
            pūrvapakṣe pratibimbopāstiḥ, sidvānte brahmopāstiriti phalam /
            <span class="bold">prasidvavaditi /</span>
            cākṣuṣatvenetyarthaḥ /
            saṃbhāvanāmātreṇa pakṣantaramāha-<span class="bold">vijñānātmana ityādinā /</span>
            'mano brahma'itivat, 'etadbrahmeti'iti vākyasyetipadaśiraskatvānna svārthaparatvamiti
            pūrvapakṣaḥ /
            'mano brahmetyupāsīta'ityatra itipadasya pratyayaparatvāt, iha ca brahmetyuvācetyanvayena
            itipadasyoktisaṃbandhinor'thaparatvādvaiṣamyamiti sidvāntayati-<span class="bold">parameśvara eveti /</span></p>
         
         
         <p>bahupramāṇasaṃvādastātparyānugrāhaka iti nyāyānugṛhītābhyāmātmabrahmaśrutibhyāṃ dṛśyaliṅgaṃ
            bādhyamityāha-<span class="bold">saṃyadvāmeti /</span>
            vāmāni karmaphalānyetamakṣipuruṣamabhilakṣya saṃyanti utpadyante /
            sarvaphalodayaheturityarthaḥ /
            lokānāṃ phaladātāpyayamevetyāha-<span class="bold">vāmanīriti /</span>
            nayati phalāni lokānprāpayatītyarthaḥ /
            bhāmāni bhānāni nayatyayamityāha-<span class="bold">bhāmanīriti /</span></p>
         
         
         <p>sarvārthaprakāśaka ityarthaḥ //13//</p>
         
         
         <p>END BsRp_1,2.4.13
            </p>
         
         
         
         
         <p>START BsRp_1,2.4.14</p>
         
         
         <p>sthānādivyapadeśāc ca | BBs_1,2.14 |</p>
         
         
         <p>sthānanāmarūpāṇāṃ dhyānārthaṃ śrutyantare 'pyupadeśādakṣisthānatvoktiratra na doṣa
            iti sūtrayojanā /
            anavakḷptiḥ akḷptakalpanā tadā bhavet, yadyatraiva nirdiṣṭaṃ bhavedityanvayaḥ /
            nanvanucitabāhulyoktirasamādhānamityāśaṅkya yuktimāha-<span class="bold">nirguṇamapīti</span> //14//</p>
         
         
         <p>END BsRp_1,2.4.14</p>
         
         
         
         
         
         <p>START BsRp_1,2.4.15</p>
         
         
         <p>sukhaviśiṣṭābhidhānād eva ca | BBs_1,2.15 |</p>
         
         
         <p>prakaraṇādapi brahma grāhyamityāha-<span class="bold">sukhaviśiṣṭeti /</span>
            dhyānārthaṃ bhedakalpanayā sukhaguṇaviśiṣṭasya brahmaṇaḥ prakṛtasya ya eṣa iti sarvanāmnābhidhānādantaraḥ
            paramātmā syāditi sūtrārthaḥ /
            nanu prakaraṇātprabalena dṛśyatvaliṅgenopasthāpitaśchāyātmā sarvanāmārtha ityata āha-<span class="bold">ācāryastviti /</span>
            upakosalo nāma kaścidbrahmacāri jābālasyācāryasyāgnīndvādaśavatsarānparicacāra /
            tamanupadiśaya deśāntaragate jābāle gārhapatyādyagnibhirdayayā 'prāṇo brahma'ityātmavidyāmupadiśyoktam-<span class="bold">ācāryastviti /</span>
            tavātmavidyāphalāvāptaye mārgamarcirādikaṃ vadiṣyatītyarthaḥ /
            paścādācāryeṇāgatya 'ya eṣo 'kṣiṇi'ityuktārcirādikā gatiruktā /
            tathā cāgnibhiruktātmavidyāvākyasya gativākyenaikavākyatā vācyā, sā ca sarvanāmnā
            prakṛtātmagrahe nirvahatītyekavākyatānirvāhakaṃ prakaraṇaṃ vākyabhedakālliṅgadbalavaditi
            bhāvaḥ /
            śrutiṃ vyacaṣṭe-<span class="bold">ucyata iti /</span>
            prāṇaśca sūtrātmā bṛhattvādbrahmeti yattajjānāmi, kaṃ viṣayasukhaṃ khaṃ ca bhūtākāśaṃ
            brahmatvena jñātuṃ na śaknomītyarthaḥ /
            khaṃ kathaṃbhūtaṃ, yatkaṃ tadeva khamiti sukhena viśeṣitasya khasya bhūtatvanirāsaḥ
            /
            tathā kaṃ kathaṃbhūtaṃ, yatkhaṃ tadeva kamiti vibhutvena viśeṣitasya kasya janyatvanirāsa
            iti vyatirekamukhenāha-<span class="bold">tatra khamityādinā /</span>
            'ātmavidyā'iti śrutivirodhātpratīkadhyānamatrāniṣṭamiti bhāvaḥ /
            <span class="bold">sāmaya iti /</span>
            āmayo doṣaḥ sādhanapāratantrayānityatvādiḥ, tatsahita ityarthaḥ /
            pratyekagrahaṇe doṣamuktvā dvayorgrahaṇe phalitamāha-<span class="bold">itaretareti /</span>
            viśeṣitārthakāvityarthaḥ /
            nanvekaṃ brahmaivātra dhyeyaṃ cedbrahmapadāntaraṃ kimarthamityata āha-<span class="bold">tatreti /</span>
            viśeṣaṇatvena khasya bhūtatvavyāvartakatvenetyarthaḥ /
            brahmaśabdaḥ śiro yayostattvamiti vigrahaḥ /
            adhyeyatve ko doṣaḥ, tatrāha-<span class="bold">iṣṭaṃ hīti /</span>
            mārgoktyā suguṇavidyātvāvagamāditi bhāvaḥ /
            ātmavidyāpadenopasaṃhārādapi prakṛtaṃ brahmetyāha-<span class="bold">pratyekaṃ ceti /</span>
            pṛthivyagnirannamāditya iti mama catasrastanavo vibhūtiriti gārhapatya upadideśa /
            āpo diśo nakṣatrāṇi candramā ityanvāhāryapacana uvāca /
            prāṇa ākāśo dyaurvidyuditi svamahimānamāhavanīyo jagādeti vibhāgaḥ /
            iyamasmākamagnīnāṃ vidyā pratyekamuktā /
            ātmavidyā tu pūrvamasmābhirmilitvā 'prāṇo brahma'ityuktetyarthaḥ /
            ucyatāmagnibhirbrahma, chāyātmā guruṇocyatāṃ vaktṛbhedāditi tatrāha-<span class="bold">ācāryastviti /</span></p>
         
         
         <p>ekavākyatāniścayādvaktṛbhede 'pi nārthabheda ityarthaḥ //15//</p>
         
         
         <p>END BsRp_1,2.4.15</p>
         
         
         
         
         
         <p>START BsRp_1,2.4.16</p>
         
         
         <p>śrutopaniṣatkagatyabhidhānāc ca | BBs_1,2.16 |</p>
         
         
         <p>śrutā anuṣṭhitā upaniṣat rahasyaṃ saguṇabrahmopāsanaṃ yena tasya yā gatiḥ śrutau smṛtau
            ca prasidvā tasyā atrābhidhānālliṅgaditi sūtrārthamāha-<span class="bold">itaśceti /</span>
            yasmādṛśyate tattasmādihetyanvayaḥ /
            śrutimāha-<span class="bold">atheti /</span>
            dehapātānantaramityarthaḥ /
            svadharmastapaḥ tapobrahmacaryaśraddhāvidyābhirātmānaṃ dhyātvā tayā dhyānavidyayottaraṃ
            devayānamārgaṃ prāpyate nottareṇa pathā /
            ādityadvārā saguṇabrahmasthānaṃ gacchanti, etadvai brahma prāṇānāṃ vyaṣṭisamaṣṭirūpāṇāmāyatanaṃ
            liṅgātmakaṃ hiraṇyagarbharūpaṃ, vastutastvetadamṛtādirūpaṃ nirguṇaṃ sarvādhiṣṭhānam
            /
            ataḥ kāryaṃ brahma prāpya tatsvarūpaṃ nirguṇaṃ jñātvā mucyanta ityarthaḥ /
            agnireva jyotirdevatā evamaharādyā devatā eva smṛtāvuktāḥ /
            
            <p>
               asminnupāsake mṛte sati yadi putrādayaḥ śavyaṃ śavasaṃskārādikaṃ kurvanti yadi ca
               na kurvanti ubhayathāpyupāstimahimnā arcirādidevānkrameṇa gacchanti /<br />
               ārciṣamagniṃ, tato 'haḥ, ahnaḥ śuklapakṣaṃ, tatra uttarāyaṇaṃ, tasmātsaṃvatsaraṃ,
               tato devalokaṃ, tato vāyuṃ, vāyorādityaṃ, tataścandraṃ, candrādvidyutaṃ gatvā tatra
               vidyulloke sthitānupāsakānamānavaḥ puruṣo brahmalokādāgatya kāryaṃ brahmalokaṃ prāpayati
               /<br />
               eṣo 'rcirādibhirdevairviśiṣṭo devapatho gantavyena brahmaṇā yogādbrahmapathaśca /<br />
               ta etatkāryaṃ brahma pratipadyamānā upāsakā imaṃ mānavaṃ manoḥ sargaṃ āvartaṃ janmamaraṇāvṛttiyuktaṃ
               nāvartante nāgacchantītyarthaḥ //16//
               </p>
         </p>
         
         
         <p>END BsRp_1,2.4.16</p>
         
         
         
         
         
         <p>START BsRp_1,2.4.17</p>
         
         
         <p>anavasthiter asaṃbhavāc ca netaraḥ | BBs_1,2.17 |</p>
         
         
         <p class="bold">cakṣurāsīdatīti /</p>
         
         <p>upagacchatītyarthaḥ /
            anavasthitasyopāsyatvaṃ sadā na sidyatīti bhāvaḥ /
            kiñcāvyavadhānātsvākṣistha upāsyaḥ /
            naca tasya svacakṣuṣā darśanaṃ saṃbhavatītyāha-<span class="bold">ya eṣa iti /</span>
            astu tarhi pareṇa dṛśyamānasyopāstirityata āha-<span class="bold">naceti /</span>
            kalpanāgauravādityarthaḥ /
            yuktisiddhānavasthitatve śrutimāha-<span class="bold">asyeti /</span>
            chāyākarasya bimbasya nāśamadarśanamanusṛtyaiṣa chāyātmā naśyatītyarthaḥ /
            jīvaṃ nirasyati-<span class="bold">tatheti /</span>
            jātyandhasyāpyahamityaviśeṣaṇa jīvasyābhivyakteścakṣureva sthānamityayuktamityarthaḥ
            /
            dṛṣṭa iti /
            śrutāviti śeṣaḥ /
            nanu 'cakṣoḥ sūryo ajāyata''sūryo 'stameti'iti vākyaṃ amarā devā iti prasiddhibādhitamityāśaṅkyāha-<span class="bold">amaratvamapīti /</span>
            bhīṣā bhayenāsmādīśvarādvāyuścalati /
            agniścendraśca svasvakāryaṃ kurutaḥ /
            uktāpekṣayā pañcamo mṛtyuḥ samāptāyuṣāṃ nikaṭe dhāvatītyarthaḥ /
            īśvarapakṣe dṛśyata ityuktaṃ, tatrāha-<span class="bold">asminniti /</span></p>
         
         
         <p>
            darśanamanubhavaḥ /<br />
            tasyaśāstre śrutasya śāstrameva karaṇaṃ kalpyaṃ, saṃnidhānāt /<br />
            tathāca śāstrakaraṇako vidvadanubhava upāsanāstutyartha ucyata ityarthaḥ /<br />
            tasmādupakosalavidyāvākyamupāsye brahmaṇi samanvitamiti siddham //17//
            </p>
         
         
         <p>END BsRp_1,2.4.17</p>
         
         
         
         
         
         <p>START BsRp_1,2.5.18</p>
         
         
         <p>antaryāmyadhidaivādhilokādiṣu taddharmavyapadeśāt | BBs_1,2.18 |</p>
         
         
         <p class="bold">antaryāmyadhidaivādiṣu taddharmavyapadeśāt /</p>
         
         <p>bṛhadāraṇyakavākyamudāharati-<span class="bold">ya iti /</span>
            antaryāmibrahmaṇe pratīyamānārthamāha-<span class="bold">atreti /</span>
            'yaḥ pṛthivyām'ityādinā devatāḥ pṛthivyādyā adhikṛtya yamayitā śrūyate /
            tathā 'yaḥ sarveṣu lokeṣu'ityadhilokaṃ, 'yaḥ sarveṣu vedeṣu'ityadhivedaṃ, 'yaḥ sarveṣu
            yajñeṣu'ityadhiyajñaṃ, 'yaḥ sarveṣu bhūteṣu'ityadhibhūtaṃ, 'yaḥ prāṇe tiṣṭhan'ityādi
            'ya ātmāni'ityantamadhyātmaṃ ceti vibhāgaḥ /
            aśarīrasya niyantṛtvasaṃbhavāsaṃbhavābhyāṃ saṃśayaḥ /
            pūrvatreśvarasyākṣisthānatvasiddhaye pṛthivyādisthānanirdeśo dṛṣṭānta uktaḥ, tasya
            dṛṣṭāntavākyasyeśvaraparatvamatrākṣipya samādhīyata ityākṣepasaṃgatiḥ /
            ataḥ pūrvaphalenāsya palavattvam /
            avāntaraphalaṃ tu pūrvapakṣe anīśvaropāstiḥ, sidvānte pratyagbrahmajñānamiti mantavyam
            /</p>
         
         
         <p>svayamevāruciṃ vadanpakṣāntaramāha-<span class="bold">athaveti /</span>
            aniścitārthe phalābhāvenāphalasya vedārthatvāyogāditi bhāvaḥ /
            tathāca śrūyate vede /
            pṛthivī yasya devasyāyatanaṃ śarīraṃ, lokyate 'neneti lokaścakṣuḥ, jyotiḥ sarvārthaprakāśakaṃ
            mana ityarthaḥ /
            upakramādināntaryāmyaikyaniścayādanekadevapakṣo na yukta ityarucerāha-<span class="bold">yogino veti /</span>
            āgantukasiddhasyāntaryāmitve 'prasiddhasādhanakalpanāgauravānnityasiddha evāntaryāmīti
            siddhāntayati-<span class="bold">evaṃ prāpta iti /</span>
            devatānirāse hetvantaramāha-<span class="bold">yaṃ pṛthivīti /</span>
            īśvaro na niyantā, aśarīratvāt, ghaṭavadiyuktaṃ nirasyati-<span class="bold">naiṣa doṣa iti /</span>
            niyamyātiriktaśarīraśūnyatvaṃ vā hetuḥ, śarīrāsaṃbandhitvaṃ vā /
            ādhye, svadehaniyantari jīve vyabhicāraḥ /</p>
         
         
         <p>dvitīyastvasiddhaḥ, īśvarasya svāvidyopārjitasarvasaṃbandhitvādityāha-<span class="bold">yānniyacchatīti /</span>
            saśarīro niyantetilokadṛṣṭimanusṛtyaitaduktam /
            vastutastu cetanasāṃnidhyājjaḍasya vyāpāro niyamanaṃ tacchaktimattvaṃ niyantṛtvaṃ
            /
            taccācintyamāyāśakteścidātmanaḥ śarīraṃ vinaivopapannaṃ /
            nanu dehaniyanturjīvasyānyo niyantā cettasyāpyanya ityanavasthetyata āha-<span class="bold">tasyāpīti /</span></p>
         
         
         <p>
            niraṅkuśaṃ sarvaniyantṛtvamīśvarasya śrutaṃ, tasya niyantrantarānumāne śrutibādha
            dati nānavasthetyarthaḥ /<br />
            yadvā īśvarādbhedakalpanayā jīvasya niyantṛtvokteḥ satyabhedābhāvānnānavasthetyarthaḥ
            //18//
            </p>
         
         
         <p>END BsRp_1,2.5.18</p>
         
         
         
         
         
         <p>START BsRp_1,2.5.19</p>
         
         
         <p>na ca smārtam ataddharmābhilāpāt | BBs_1,2.19 |</p>
         
         
         <p>pradhānaṃ mahadādikrameṇa kathaṃ pravartata iti tarkasyāviṣaya ityāha-<span class="bold">apratarkyamiti /</span></p>
         
         
         <p>
            rūpādihīnatvādavijñeyaṃ, sarvato dikṣu prasuptamiva tiṣṭhati jaḍatvādityarthaḥ /<br />
            atat apradhānaṃ cetanaṃ, tasya dharmāṇāmabhidhānāditi hetvarthaḥ //19//
            </p>
         
         
         <p>END BsRp_1,2.5.19</p>
         
         
         
         
         
         <p>START BsRp_1,2.5.20</p>
         
         
         <p>śarīraś cobhaye 'pi hi bhedenainam adhīyate | BBs_1,2.20 |</p>
         
         
         <p>attarasūtranirasyāśaṅkāmāha-<span class="bold">yadi pradhānamityādinā /</span></p>
         
         
         <p class="bold">amṛtaśceti /</p>
         
         <p>vināśino dehāntarabhogānupapatterityarthaḥ /
            yathā devadattakartṛkagamanakriyāyā grāmaḥ karma na devadattaḥ, tathātmakartṛkadarśanādikriyāyā
            anātmā viṣayaḥ na tvātmā, kriyāyāḥ kartṛviṣayatvāyogādityāha-<span class="bold">kartarīti /</span>
            kriyāyāṃ guṇaḥ kartā, pradhānaṃ karma, tatraikasyāṃ kriyāyāmekasya guṇatvapradhānatvayorvirodhānna
            kartuḥ karmatvamityarthaḥ /
            dṛṣṭerdraṣṭāramātmānaṃ tayā dṛśyayā dṛṣṭyā na viṣayīkuryā ityādiśruteścādṛṣṭatvādidharmāḥ
            śārīrasyetyāha-<span class="bold">neti /</span>
            apiśabdasūcitaṃ hetumuktvā kaṇṭhoktaṃ hetumāha-<span class="bold">api cobhaye 'pīti /</span>
            bhedeneti sūtrāttāttvikabhedabhrāntiṃ nirasituṃ śaṅkate-<span class="bold">kathamiti /</span>
            nanvatraiko bhoktā jīvaḥ, īśvarastvabhokteti na virodha iti śaṅkate-<span class="bold">kā punariti /</span>
            tayorbhedaḥ śrutiviruddha iti pūrvavādyāha-<span class="bold">nānya iti /</span>
            sa eva śrutyarthamāha-<span class="bold">atreti /</span>
            śruterarthāntaramāśaṅkya niṣedhati-<span class="bold">niyantrantaretyādinā /</span>
            na kevalamaprasaktapratiṣedhaḥ, kintvaviśeṣeṇa draṣṭrantaraniṣedhaśruterantaryāmyantaraniṣedhārthatve
            bādhaścetyāha-<span class="bold">aviśeṣeti /</span>
            tasmātsūtre, 'ya ātmāni tiṣṭhan'iti śrutau ca draṣṭṛbhedoktirayuktā, 'nānyaḥ'iti vākyaśeṣe
            bhedanirāsāditi prāpte, bheda upādhikalpitaḥ śrutisūtrābhyāmanūdyata iti samādhatte-<span class="bold">atrocyata iti /</span>
            bhedaḥ satyaḥ kiṃ na syādata āha-<span class="bold">eko hīti /</span>
            gauraveṇa dvayorahandhīgocaratvāsaṃbhāvadeka eva tadgocaraḥ /
            tadgocarasya ghaṭavadanātmatvānnātmabhedaḥ satya ityarthaḥ /
            <span class="bold">tataśceti /</span>
            
            <p>
               kalpitabhedāṅgīkārādbhedāpekṣaṃ sarvaṃ yujyata ityarthaḥ /<br />
               tasmādantaryāmibrāhmaṇaṃ jñeye brahmaṇi samanvitamiti siddham //20//
               </p>
         </p>
         
         
         <p>END BsRp_1,2.5.20</p>
         
         
         
         
         
         <p>START BsRp_1,2.6.21</p>
         
         
         <p>adṛśyatvādiguṇako dharmokteḥ | BBs_1,2.21 |</p>
         
         
         <p class="bold">adṛśyatvādiguṇako dharmokteḥ /</p>
         
         <p>muṇḍakavākyamudāharati-<span class="bold">atheti /</span>
            karma vidyārūpāparavidyoktyanantaraṃ yayā nirguṇaṃ jñāyate parā socyate /
            tāmaiva viṣayoktyā nirdiśati-<span class="bold">yattaditi /</span>
            adreśyaṃ adṛśyaṃ jñānendriyaiḥ, agrāhyaṃ karmendriyaiḥ, gotraṃ vaṃśaḥ, varṇo brāhmaṇatvādijātiḥ,
            cakṣuḥśrotraśūnyamacakṣuḥśrotraṃ, pāṇipādaśūnyamapāṇipādaṃ, jñānakarmendriyavikalamityarthaḥ
            /
            vibhuṃ prabhuṃ, susūkṣmaṃ durjñeyatvāt /
            nityāvyayapadābhyāṃ nāśāpakṣayayornirāsaḥ /
            bhūtānāṃ yoniṃ prakṛtiṃ yatpaśyanti dhīrāḥ paṇḍitāstadakṣaraṃ tadvidyā paretyanvayaḥ
            /
            adreśyatvādiguṇānāṃ brahmapradhānasādhāraṇatvātsaṃśayaḥ /
            pūrvavadraṣṭṛtvādīnāṃ cetanadharmāṇāmatrāśruterastu pradhānamiti pratyudāharaṇena
            pūrvapakṣayati-<span class="bold">tatreti /</span>
            pūrvapakṣe pradhānādyupāstiḥ, sidvānte nirguṇadhīriti phalam /
            ūrṇanābhirlūtākīṭaḥ tantūnsvadehātsṛjati, upasaṃharati cetyarthaḥ /
            sato jīvataḥ /
            nanu pūrvaṃ nirastaṃ pradhānaṃ kathamutthāpyate, tatrāha-<span class="bold">apiceti /</span>
            atra pradhāne virudhyamāno 'saṃbhāvito vākyaśeṣaḥ śruta iti śaṅkate-<span class="bold">nanu ya iti /</span>
            pañcamyantākṣaraśrutyā bhūtaprakṛteḥ pratyabhijñānātprathamāntaparaśabdoktasya jagannimitteśvarasya
            sarvajñatvādikamityāha-<span class="bold">atrocyata iti /</span>
            'saṃdigdhe tu vākyaśeṣāt'iti nyāyena siddhāntayati-<span class="bold">evaṃ prāpta iti /</span>
            cetanācetanatvena saṃdigdhe bhūtayonau 'yaḥ sarvajñaḥ'iti vākyaśeṣādīśvaratvanirṇaya
            ityayuktaṃ, vākyaśeṣe bhūtayoneḥ pratyabhijñāpakābhāvāditi śaṅkate-<span class="bold">nanviti /</span>
            'janikartṛḥ prakṛtiḥ'iti sūtreṇa prakṛterapādānasaṃjñāyāṃ pañcamīsmaraṇādakṣarātsaṃbhavatīti
            prakṛtitvenoktākṣarasya bhūtayonirvākyaśeṣe tasmāditi prakṛtitvaliṅgena pratyabhijñānamastīti
            samādhatte-<span class="bold">atrocyata iti /</span>
            etatkāryaṃ brahma sūkṣmātmakaṃ nāma rūpaṃ, sthūlaṃ tato 'nnaṃ vrīhyādītyarthaḥ /
            yaduktaṃ pañcamyantākṣaraśrutyā bhūtayoneḥ pratyabhijñānadacetanatvamiti, tatrāha-<span class="bold">akṣarātparata iti /</span>
            nāyamakṣaraśabdo bhūtayoniṃ parāmṛśati, paravidyādhigamyatvenoktasyākṣarasya bhūtayoneḥ
            'akṣaraṃ puruṣaṃ vedā'ityakṣaraśrutyā vedyatvaliṅgavatyā pūrvameva brahmatvena parāmarśādityāha-<span class="bold">yeneti /</span>
            yena jñānenākṣaraṃ bhūtayoniṃ sarvajñaṃ puruṣaṃ veda tāṃ brahmavidyāṃ yogyāya śiṣyāya
            prabrūyādityupakramya 'aprāṇo hyamanāḥ śubhraḥ' 'akṣarātparataḥ paraḥ'ityucyamānaḥ
            paro bhūtayoniriti gamyata ityarthaḥ /
            tarhi pañcamyantākṣaraśabdārthaḥ ka ityāśaṅkyājñānamiti vakṣyata ityāha-<span class="bold">kathamiti /</span>
            paravidyeti samākhyayāpi tadviṣayasya brahmatvamityāha-<span class="bold">apiceti /</span>
            nanu pradhānavidyāpi kāraṇaviṣayatvātparetyata āha-<span class="bold">parāparavibhāgo iti /</span>
            anityaphalatvenāparavidyāṃ ninditvā muktyarthine brahmavidyāṃ provāceti vākyaśeṣokterityarthaḥ
            /
            astu pradhānavidyāpi muktiphalatvena paretyata āha-<span class="bold">naceti /</span>
            nanu 'yaḥ sarvajñaḥ'ityagre paravidyāviṣaya ucyate, adreśyavākyena tu pradhānavidyocyata
            ityata āha-<span class="bold">tisraśceti /</span>
            itaśca bhūtayonerbrahmatvamityāha-<span class="bold">kasminniti /</span>
            acetanamātrasyaikāyatanamupādānaṃ tajjñānātkāryajñāne 'pi tadakāryāṇāmātmanāṃ jñānaṃ
            na bhavati /
            evaṃ jīve jñāte tadakāryasya bhogyasya jñānaṃ na bhavatītyarthaḥ /
            brahmavidyāśabdācca bhūtayonirbrahmetyāha-<span class="bold">apiceti /</span>
            sa brahmavidyāṃ sarvavidyānāṃ pratiṣṭhāṃ samāptibhūmiṃ brahmavidyāmuvāca /
            brahmaṇi sarvavidyānāṃ vidyāphalānāṃ cāntarbhāvādbrahmavidyā sarvavidyāpratiṣṭhā /
            nanvaparavidyā paraprakaraṇe kimarthamuktetyata āha-<span class="bold">apareti /</span>
            plavante gacchantīti plavā vināśinaḥ, adṛḍhānityaphalasaṃpādanāśaktāḥ, ṣoḍaśartvijaḥ
            patnīyajamānaścetyaṣṭādaśa /
            yajñena nāmanimittena nirūpyanta iti yajñarūpāḥ /
            tathāhi ṛtuṣu yācayanti yajñaṃ kārayantītyṛtvijaḥ, yajata iti yajamānaḥ, 'patyurno
            yajñasaṃyoge'iti sūtreṇa patiśabdasya nakāro 'ntādeśo yajñasaṃbandhe vihita iti patnī,
            evamṛtvigādināmapravṛttinimittaṃ yajña iti yajñarūpāḥ /
            yeṣvavaramanityaphalakaṃ karma śrutyuktaṃ, etadeva karma śreyo nānyadātmajñānamiti
            ye mūḍhāstuṣyanti te punaḥ punarjanmamaraṇamāpnuvantītyarthaḥ /
            tadvijñānārthaṃ brahmavijñānārthaṃ gurumabhigacchedeveti niyamaḥ /
            brahmaniṣṭhasyāpyanadhītavedasya gurutvaṃ vārayati-<span class="bold">śrotriyamiti /</span></p>
         
         
         <p>
            kāryamupādānābhinnamityaṃśe dṛṣṭāntaḥ /<br />
            sarvasāmye tathāpyaniṣṭāpatterityāha-apica sthūlā iti //21//
            </p>
         
         
         <p>END BsRp_1,2.6.21</p>
         
         
         
         
         
         <p>START BsRp_1,2.6.22</p>
         
         
         <p>viśeṣaṇabhedavyapadeśābhyāṃ ca netarau | BBs_1,2.22 |</p>
         
         
         <p>viśeṣaṇānna jīvo bhedokterna pradhānamiti hetudvayaṃ vibhajya vyācaṣṭe-<span class="bold">viśinaṣṭi hītyādinā /</span>
            divyo dyotanātmakaḥ svayañjyotiḥ, amūrtaḥ pūrṇaḥ, puruṣaḥ puriśayaḥ pratyagātmā, bāhyaṃ
            sthūlamābhyantaraṃ kāraṇaṃ sūkṣmaṃ tābhyāṃ sahādhiṣṭhānatvena tiṣṭhatīti sabāhyābhyantaraḥ,
            hi tathā śrutiṣu prasiddha ityarthaḥ /
            avidyākṛtaṃ nāmarūpātmakaṃ śarīraṃ tena paricchedo 'lpatvam /
            tasya śarīrasya dharmājjāḍyamūrtatvādīnityarthaḥ /
            nanvakṣaraśabdena pradhānoktāvaśabdatvaṃ pradhānasya pratijñātaṃ bādhyeta, tatrāha-<span class="bold">akṣaramavyākṛtamiti /</span>
            aśnoti vyāpnoti svavikārajātamityakṣaram /
            avyākṛtamavyaktam /
            anādīti yāvat /
            nāmarāpayorbījamīśvaraḥ tasya śaktirūpam /
            paratantratvādupādānamapi śaktirityuktam /
            bhūtānāṃ sūkṣmāḥ saṃskārā yatra tadbhūtasūkṣmaṃ īśvaraścinmātra āśrayo yasya tattathā
            /
            tasyaiva cinmātrasya jīveśvarabhedopādhibhūtam /
            yattu īśvara āśrayo viṣayo yasyeti nānājīvavādināṃ vyākhyānaṃ tadbāṣyabahirbhūtaṃ,
            'etasminkhalvakṣare gārgi ākāśa otaśca protaśca'ityotaprotabhāvenāvyākṛtasya cidāśrayatvaśruterāśrayapadalakṣaṇāyā
            nirmūlatvāt /
            nahi mūlaprakṛterbhede kiñcinmānamasti /
            naca 'indro māyābhiḥ'iti śrutirmānaṃ, 'ajāmekām'ityādyanekaśrutibalena lāghavatarkasahāyena
            tasyāḥ śruterbuddhibhedena māyābhedānuvāditvāt /
            taduktaṃ sureśvarācāryaiḥ-'svatastvavidyābhedo 'tra manāgapi na vidyate'iti /
            sāṃkhyayogācāryāḥ purāṇetihāsakartāraśca mūlaprakṛtyaikyaṃ vadanti /
            nanvavidyaikye bandhamuktivyavasthā katham /
            naca vyavasthā nāstīti vācyaṃ, śravaṇe pravṛttyādibādhāpatāditi cet, ucyate-ye hyavidyānānātvamicchanti
            tairapi pariṇāmitvena sāṃśatvamavidyāyā aṅgīkāryaṃ, tathā cānarthātmakasvīyasaṃghātātmanā
            pariṇatāvidyāṃśopahitajīvabhedādvyavasthā sidhyati /
            yasya jñānamantaḥkaraṇe jāyate tasyāntaḥ karaṇapariṇāmyajñānāṃśanaśo muktiriti /
            evaṃ ca śrotuḥ svarūpānandaprāptiḥ, śravaṇādo pravṛttiḥ, vidvadanubhavaḥ, jīvanmuktiśāstraṃ
            ceti sarvamabādhitaṃ bhavati /
            nacaivaṃ nānājīvapakṣādaviśeṣaḥ, mūlaprakṛtinānātvābhāvādityalam /
            paratvehetuḥ-<span class="bold">avikāra iti /</span>
            nanu sūtrakṛtā śrutau pradhānādbhedavyapadeśa uktastatra kathamajñānādbhedoktirvyākhyāyate,
            tatrāha-<span class="bold">nātreti /</span></p>
         
         
         <p>
            kāryātmanā pradhīyata iti pradhānamajñānameva /<br />
            tato 'nyasyāpramāṇikatvādityarthaḥ /<br />
            ato 'trājñānameva bhūtayoniriti pūrvapakṣaṃ kṛtvā nirasyate /<br />
            tannirāsenārthātsāṃkhyākalpitapradhānanirāsa iti mantavyam //22//
            </p>
         
         
         <p>END BsRp_1,2.6.22</p>
         
         
         
         
         
         <p>START BsRp_1,2.6.23</p>
         
         
         <p>rūpopanyāsāc ca | BBs_1,2.23 |</p>
         
         
         <p>vṛttikṛnmatenādau sūtraṃ vyācaṣṭe-<span class="bold">apicetyādinā /</span>
            'prāṇo manaḥ sarvendriyāṇi ca khaṃ vāyurjyotirāpaḥ pṛthivī'iti śrutiḥ /
            agnirdhulokaḥ, 'asau vāva loko gautamāgniḥ'iti śruteḥ /
            vivṛtā vedāḥ vāgityanvayaḥ /
            padbhyāṃ pādāvityarthaḥ /
            yasyedaṃ rūpaṃ sa eṣa sarvaprāṇināmantarātmetyartha /
            <span class="bold">tanumahimna iti /</span>
            alpaśakterityarthaḥ /
            yathā kaścibrahmavitsvasya sarvātmatvaprakaṭanārthamahamannamiti sāma gāyati na tvannatvādikamātmano
            vivakṣati, aphalatvāt, tathehāpītyāha-<span class="bold">ahamannamiti /</span>
            vṛttikṛdvyākhyāṃ dūṣayati-<span class="bold">anye punariti /</span>
            eṣa sarvabhūtāntarātmā sūtrātmā etasmādbhūtayonerjāyata iti śrutyanvayena hiraṇyagarbhasyātra
            jāyamānatvenopanyāsādityarthaḥ /
            niradikṣadavocadityarthaḥ /
            agnirdyuloko yasya, yasya samidrūpaḥ sūryaḥ so 'pidyulokāgnistasmādajāyatetyarthaḥ
            /
            'tasmāditya eva samit'iti śrutyantarāt /
            ato madhye 'pi sṛṣṭireva vācyā na rūpamiti bhāvaḥ /
            yaduktam 'agnirmūrdhā'ityatra bhūtayoneḥ sarvātmatvaṃ vivakṣitamiti, tatretyāha-<span class="bold">sarvātmatvamapīti /</span>
            nanu hiraṇyagarbhasya janmānyatrānuktaṃ kathamatra vaktavyaṃ, tatrāha-<span class="bold">śrutīti /</span>
            agre samavartata jātaḥ sanbhūtagrāmasyaikaḥ patirīśvaraprasādādabhavat /
            sa sūtrātmā dyāmimāṃ pṛthivīṃ ca sthūlaṃ sarvamadhārayat /
            kaśabdasya prajāpatisaṃjñātve sarvanāmatvābhāvena smā ityayogādekāralopenaikasmai
            devāya prāṇātmane haviṣā vidhema paricaremeti vyākhyeyaṃ, 'katama eko deva iti prāṇaḥ'iti
            śruteḥ /
            yadvā yasmādayaṃ jātastasmā ekasmai devāyetyarthaḥ, 'eko devaḥ sarvabhūteṣu gūḍhaḥ'iti
            śrutyantarāt /
            nanu tasya bhūtāntarātmatvaṃ kathaṃ, tatrāha-<span class="bold">vikāreti /</span>
            pūrvakalpe prakṛṣṭopāsanākarmasamuccayānuṣṭhānadasminkalpe sarvaprāṇivyaṣṭiliṅgānāṃ
            vyāpakaṃ sarvaprāṇyantargataṃ jñānakarmendriyaprāṇātmakaṃ samaṣṭiliṅgaśarīraṃ jāyate
            tadrūpasya sūtrātmanaḥ sarvabhūtāntarātmatvaṃ yuktamityarthaḥ /
            svapakṣe sūtrārthamāha-<span class="bold">asminpakṣa iti /</span></p>
         
         
         <p>karma saphalaṃ sarvaṃ śrautasmārtādikaṃ tapaśca puruṣa eveti sarvāntaratvarūpopanyāsācca
            bhūtayonau jñeye vākyaṃ samanvitamityarthaḥ //23//</p>
         
         
         <p>END BsRp_1,2.6.23</p>
         
         
         
         
         
         <p>START BsRp_1,2.7.24</p>
         
         
         <p>vaiśvānaraḥ sādhāraṇaśabdaviśeṣāt | BBs_1,2.24 |</p>
         
         
         <p class="bold">vaiśvānaraḥ /</p>
         
         <p>chāndogyamudāharati-<span class="bold">ko na iti /</span>
            prācīnaśālasatyayajñendradyumnajanabuḍilā militvā mīmāṃsāṃ cakruḥ-'ko na ātmā kiṃ
            brahma'iti /
            ātmaiva brahmeti jñāpanārthaṃ padadvayam /
            te pañcāpi niścayārthamuddālakamājagmuḥ /
            so 'pi samyaṅna vedeti tenoddālakena saha ṣaḍapyaśvapatiṃ kaikeyaṃ rājānamāgatyocuḥ-<span class="bold">ātmānamiti /</span>
            adhyeṣi smarasi tameva no brūhīti /
            rājā tu teṣāṃ bhrāntinirāsārthaṃ tānpratyekamapṛcchat-'kaṃ tvamātmānamupāḥse'iti /
            te ca prācīnaśālādayaḥ krameṇa pratyekamūcuḥ-divamevāhaṃ vaiśvānaraṃ vedmi /
            ādityamevāhaṃ vedmi /
            vāyumeva /
            ākāśameva /
            apa eva /
            pṛthivīmevāhaṃ vedmīti /
            tato rājā dyusūryādīnāṃ ṣaṇṇāṃ yathākrameṇa sutejastvaviśvarūpatvapṛthagvartmātmatvabahulatvarayitvapratiṣṭhātvaguṇānvidhāya
            bhavanto yadi māmapṛṣṭvā dyusūryādiṣu bhagavato vaiśvānarasyāṅgeṣveva pratyekaṃ vaiśvānaratvadṛṣṭayo
            bhaveyustadā krameṇa mūrdhapātāndhatvapramāṇotkramaṇadehaviśīrṇatvabastibhedapādaśoṣā
            bhavatāṃ syuriti pratyekopāsanaṃ ninditvā,</p>
         
         
         <p>sutejastvaguṇako dyuloko 'syātmano vaiśvānarasya mūrdhā, viśvarūpatvaguṇakaḥ sūryo
            'sya cakṣurityevaṃ dyusūryādīnāṃ mūrdhādibhāvamupadiśya samastavaiśvānaradhyānavidhirāmnāyate-<span class="bold">yastvetamiti /</span>
            ābhimukhyenāparokṣatayā viśvaṃ mimīte jānātītyabhivimānaḥ /
            taṃ sarvajñaṃ sa tadupāsakaḥ sarvatra bhogaṃ bhuṅkta ityarthaḥ /
            lokā bhūrādayaḥ, bhūtāni śarīrāṇi, ātmāno jīvā iti bhedaḥ /
            suṣṭhu tejaḥ kāntiryasya dyulokasya sa sutejāḥ /
            viśvāni rūpāṇyasya sūryasya, 'eṣa śukla eṣa nīlaḥ'iti śruteḥ /
            pṛthak nānāvidhaṃ vartma gamanaṃ ātmā svabhāvo yasya vāyoḥ sa nānāgatitvaguṇako 'sya
            prāṇaḥ /
            bahulatvaṃ vyāpitvaṃ tadguṇa ākāśo 'sya saṃdeho dehamadhyam /
            rayitvaṃ dhanatvaṃ tadguṇā āpo yasya bastirmūtrasthānam /
            pratiṣṭhātvaguṇā pṛthivī tasya pādau /
            tasya homādhāratvaṃ saṃpādayati-<span class="bold">ura evetyādinā /</span>
            pūrvamupakramasthādṛśyatvādisādhāraṇadharmasya vākyaśeṣasthasarvajñātvādiliṅgena brahmaniṣṭhatvamuktaṃ,
            tadvadatrāpyupakramasthasādhāraṇavaiśvānaraśabdasya vākyaśeṣasthahomādhāratvaliṅgena
            jāṭharaniṣṭhatvamiti dṛṣṭāntena pūrvapakṣayati-kin<span class="bold">tāvadityādinā /</span>
            pūrvottarapakṣayorjāṭharabrahmaṇordhyānaṃ phalam /
            yadadyate tadannaṃ, yena pacyate so 'yaṃ puruṣaśarīre 'ntarastītyarthaḥ /
            pakṣāntaramāha-<span class="bold">agnimātraṃ veti /</span>
            viśvasmai bhuvanāya vaiśvānaramagnimahnāṃ ketuṃ cihnaṃ sūryaṃ devā akṛṇvan kṛtavantaḥ
            /
            sūryodaye dinavyavahārādityarthaḥ /
            syādvaiśvānara ityanuṣaṅgaḥ /
            hi yasmātkaṃ sukhaprado bhuvanānāṃ rājā vaiśvānaro 'bhimukhā śrīrasyetyabhiśrīrīśvaraḥ,
            tasmāttasya vaiśvānarasya sumatau vayaṃ syāma tasyāsmadviṣayā śubhamatirbhavatvityarthaḥ
            /
            pakṣatraye 'pyaruciṃ vadankalpāntaramāha-<span class="bold">athetyādinā /</span>
            'ātmā vaiśvānaraḥ'iti śruterityarthaḥ /
            kevalatvaṃ vaiśvānaraśabdaśūnyatvam /
            atra jāṭharo vaiśvānara iti mukhyaḥ pūrvapakṣaḥ, prāṇāgnihotrahomādhāratvaliṅgat /
            tasya dehavyāpitvādātmatvaṃ śrutyā dyumūrdhatvādikalpanayā bṛhattvādbrahmatvamiti
            dhyeyam /
            sidvāntayati-<span class="bold">tata idamiti /</span>
            sādhāraṇaśrutyorūpakramasthayorviśeṣātprathamaśrutamukhyatrailokyaśarīraliṅgātsarvātmakeśvaraparatvaṃ
            yuktaṃ, na caramaśrutakalpitahomādhāratvaliṅgena jāṭharatvamityarthaḥ /
            nanu nirviśeṣasya kuto viśeṣa ityata āha-<span class="bold">atra hīti /</span>
            avasthāntaragataḥ trailokyātmanā sthita ityarthaḥ /
            jāṭharasyāpi dhyānārthaṃ viśeṣakalpaneti cet, na, asatkalpanāpatteḥ /
            īśvarasya tu upādānatvādviśeṣaḥ sanneva dhyānārthamucyatāmityāha-<span class="bold">kāraṇatvāditi /</span>
            liṅgāntarāṇyāha-<span class="bold">sa sarveṣvityādinā /</span></p>
         
         
         <p>yathāgnau nikṣiptamiṣīkātūlaṃ dahyate evaṃ hāsya viduṣa ityarthaḥ //24//</p>
         
         
         <p>END BsRp_1,2.7.24</p>
         
         
         
         
         
         <p>START BsRp_1,2.7.25</p>
         
         
         <p>smaryamāṇam anumānaṃ syād iti | BBs_1,2.25 |</p>
         
         
         <p>nanvasadāropeṇāpi stutisaṃbhavānna mūlaśrutyapekṣetyāśaṅkyāha-<span class="bold">yadyapi stutiriti /</span>
            tathāpītipadamarthataḥ paṭhati-<span class="bold">stutitvamapīti /</span></p>
         
         
         <p>
            dyumūrdhatvādirūpeṇa stutirnaramātreṇa kartumaśakyā vinā śrutimityarthaḥ /<br />
            satā rūpeṇa stuti saṃbhavānnāsadāropa iti bhāvaḥ //25//
            </p>
         
         
         <p>END BsRp_1,2.7.25</p>
         
         
         
         
         
         <p>START BsRp_1,2.7.26</p>
         
         
         <p>śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi
            cainam adhīyate | BBs_1,2.26 |</p>
         
         
         <p>śabdādīnāṃ gatiṃ vaktumuktasidvāntamākṣipya samādhatte-<span class="bold">śabdādibhya iti /</span>
            'sa eṣo 'gnirvaiśvānaraḥ'ityagnirahasye vaiśvānaravidyāyāṃ śruto 'gniśabda īśvare
            na saṃbhavatītyanvayaḥ /
            sūtrasthādiśabdārthamāha-<span class="bold">ādiśabdāditi /</span>
            bhaktamannaṃ, homīyaṃ homasādhanaṃ, tena prāṇāgnihotraṃ kāryamityarthaḥ /
            vājasaneyināmagnirahasye saprapañcāṃ vaiśvānaravidyāmuktvā 'sa yo haitamagniṃ vaiśvānaraṃ
            puruṣavidhaṃ puruṣe 'ntaḥpratiṣṭhitaṃ veda sa sarvatrānnamatti'ityuktaṃ dehāntaḥsthatvaṃ
            jāṭhare saṃbhavati, prasiddherityāha-<span class="bold">tatheti /</span>
            atra sūtre ādipadenaivāntaḥpratiṣṭhānasya grahe saṃbhavati pṛthaguktiḥ sādhāraṇaliṅgatvadyotanārthā
            /
            śabdādibalādidamapi jāṭharaṃ gamayatītyabhyuccayaḥ /
            yadyapi dyumūrdhatvādiviśeṣa īśvarapakṣapātī homādhāratvādirjāṭharapakṣapātīti pratibhānaṃ
            samaṃ tathāpi pārameśvaro viśeṣo jāṭhare na saṃbhavatīti balavānityata āha-<span class="bold">athaveti /</span>
            eṣa dyumūrdhatvādinirdeśa ityarthaḥ /
            imāṃ pṛthivīṃ dyāmapi te eva dyāvāpṛthivyau rodasī tathormadhyamantarikṣaṃ ca yo bhūtāgnirbhānurūpeṇātatāna
            vyāptavān sa dhyātavya ityarthaḥ /
            jaḍamātrasya na dhyeyatvamityata āha-<span class="bold">athaveti /</span>
            siddhāntayati-<span class="bold">na tathādṛṣṭyupadeśāditīti /</span>
            parameśvaradṛṣṭyopāsyajāṭharāgnipratīkavācakābhyāmagnivaiśvānaraśabdābhyāṃ dyumūrdhatvādimānīśvaro
            lakṣya ityuktvā kalpāntaramāha-<span class="bold">athavā jāṭhareti /</span>
            asminpakṣe prādhānyeneśvaropāsyatā pūrvatra guṇatayeti bhedaḥ /
            upādhivācibhyāṃ padābhyāmupahito lakṣya ityarthaḥ /
            lakṣaṇābījamasaṃbhavaṃ vyācaṣṭe-<span class="bold">yadi ceti /</span>
            puruṣamapītyādisūtraśeṣaṃ vyācaṣṭe-<span class="bold">yadi ca kevala iti /</span>
            īśvarapratīkatvopādhitvaśūnyaityartho vivakṣyeta tadeti śeṣaḥ /
            yat yaḥ, puruṣaḥ, sa eṣo 'gnirvaiśvānaraśabditajāṭharopādhika iti śrutyarthaḥ /
            yo veda sa sarvatra bhuṅkta ityarthaḥ /
            puruṣatvaṃ pūrṇatvamacetanasya jāṭharasya netyuktvā pāṭhāntare puruṣavidhatvaṃ dehākāratvaṃ
            tasya netyāha-<span class="bold">ye tviti /</span>
            nanu jāṭharasyāpi dehavyāpitvāttadvidhatvaṃ syādityata āha-<span class="bold">puruṣavidhatvaṃ ca prakaraṇāditi /</span></p>
         
         
         <p>na dehavyāpitvaṃ puruṣavidhatvaṃ kintu virāḍdehākāratvaṃ, adhidaivaṃ puruṣavidhatvamadhyātmaṃ
            copāsakamūrdhādicubukānteṣvaṅgeṣu saṃpannatvamīśvarasya puruṣavidhatvamityarthaḥ //26//</p>
         
         
         <p>END BsRp_1,2.7.26</p>
         
         
         
         
         
         <p>START BsRp_1,2.7.27</p>
         
         
         <p>ata eva na devatā bhūtaṃ ca | BBs_1,2.27 |</p>
         
         
         <p>īśvarasyāṅgeṣu saṃpattirvakṣyate /
            evaṃ jāṭharaṃ nirasya pakṣadvayaṃ nirasyati-<span class="bold">ata eveti /</span>
            sūtraṃ vyācaṣṭe-<span class="bold">yatpunarityādinā /</span>
            dyumūrdhatvādiḥ, sarvalokaphalabhāktvaṃ, sarvapāpmapradāhaḥ, ātmabrahmaśabdopakrama
            uktahetavaḥ /
            tāneva smārayati-<span class="bold">na hi bhūtāgnerityādinā /</span></p>
         
         
         <p>'yo bhānunā'iti mantreṇeśvaradṛṣṭyā mahimokta iti bhāvaḥ //27//</p>
         
         
         <p>END BsRp_1,2.7.27</p>
         
         
         
         
         
         <p>START BsRp_1,2.7.28</p>
         
         
         <p>sākṣād apy avirodhaṃ jaiminiḥ | BBs_1,2.28 |</p>
         
         
         <p>pūrvamagnivaiśvānaraśabdāvīśvaralakṣakāvityuktam /
            adhunā pratīkopādhiparītyāgena virāṭpuruṣākārasya bhagavato vaiśvānarasyādhyātmaṃ
            mūrdhādicubukānteṣu saṃpādyopāsyatvāṅgīkāre 'pi na śabdādivirodhaḥ śabdayorīśvare
            yogavṛttyā mukhyatvāt, antaḥsthatvādīnāṃ ca tatra saṃbhavādityāha-<span class="bold">sākṣādapīti /</span>
            sākṣātpadasyārthamāha-<span class="bold">vinaiveti /</span>
            jāṭharāgnisaṃbandhaṃ vineśvarasyopāsyatve 'pi śabdādyavirodhaṃ jaiminirmanyata ityarthaḥ
            /
            idamantasthatvamudarasthatvarūpaṃ nocyate kintu nakhādiśikhāntāvayavasamudāyātmakapuruṣaśarīre
            mūrdhādicibukāntāṅgāni vṛkṣe śākhāvatpratiṣṭhitāni, teṣu saṃpanno vaiśvānaraḥ puruṣe
            'ntaḥpratiṣṭhita ityucyate /
            ato yathā śākhāsthasya pakṣiṇo vṛkṣāntaḥsthatvaṃ tathā vaiśvānarasya puruṣāntaḥsthatvamityāha-<span class="bold">na hīha puruṣavidhamityādinā /</span></p>
         
         
         <p>agnyādiśabdasyeśvaravācitvājjāṭharāgnerasaṃśabditatvam /
            atreśvarasya puruṣāvayaveṣu saṃpādanātpuruṣavidhatvamantaḥsthatvaṃ cetyarthaḥ /
            pakṣāntaramāha-<span class="bold">athaveti /</span>
            puruṣavidhatvaṃ pūrvavat /
            antaḥ sthatvaṃ mādhyasthyaṃ sākṣitvamityarthaḥ /
            evamantaḥsthatvamīśvare vyākhyāya śabdādīni vyācaṣṭe-<span class="bold">niścite ceti /</span></p>
         
         
         <p>viśvaścāyaṃ naro jīvaśca sarvātmatvāt /
            viśveṣāṃ vikārāṇāṃ vā naraḥ kartā /
            viśve sarve narā jīvā asyātmatvena niyamyatvena vā santīti viśvānaraḥ /
            rakṣa eva rākṣasa itivatsvārthe taddhitapratyayaḥ /
            'nare saṃjñāyāṃ'iti pūrvapadasya dīrghatā /
            agidhātorgatyarthasya nipratyayāntasya rūpamagniriti /
            aṅgayati gamayatyagraṃ karmaṇaḥ phalaṃ prāpayatīti agniragraṇīruktaḥ /
            abhito 'ga iti vā agniḥ /
            vaiśvānaropāsakasyātithibhojanātpūrvaṃ prāṇāgnihotraṃ vidyāṅgatvena vihitaṃ, tadarthamagnitretādikalpanaṃ
            pradhānāvirodhena netavyamityāha-<span class="bold">gārhapatyeti</span> //28//</p>
         
         
         <p>END BsRp_1,2.7.28</p>
         
         
         
         
         
         <p>START BsRp_1,2.7.29</p>
         
         
         <p>abhivyakter ity āśmarathyaḥ | BBs_1,2.29 |</p>
         
         
         <p>
            mātrāṃ parimāṇamatikrānto 'timātraḥ tasya vibhorityarthaḥ /<br />
            upāsakānāṃ kṛte 'nugrahāya prādeśamātro 'bhivyajyate, pradeśeṣu vā mīyate 'bhivyajyata
            iti prādeśamātraḥ //29//
            </p>
         
         
         <p>END BsRp_1,2.7.29</p>
         
         
         
         
         
         <p>START BsRp_1,2.7.30</p>
         
         
         <p>anusmṛter bādariḥ | BBs_1,2.30 |</p>
         
         
         <p>matāntaramāha-<span class="bold">anusmṛteriti /</span>
            prādeśena manasā mitaḥ prādeśamātra ityarthaḥ /
            <span class="bold">yathākathañciditi /</span>
            manaḥsthaṃ prādeśamātratvaṃ smṛtidvārā smaryamāṇe kalpitaṃ śruterālambanamityarthaḥ
            /
            sūtrasyārthantaramāha-<span class="bold">prādeśeti</span> //30//</p>
         
         
         <p>END BsRp_1,2.7.30</p>
         
         
         
         
         
         <p>START BsRp_1,2.7.31</p>
         
         
         <p>saṃpatter iti jaiminis tathā hi darśayati | BBs_1,2.31 |</p>
         
         
         <p>saṃprati śrutyuktāṃ prādeśamātraśrutergatimāha-<span class="bold">saṃpatteriti /</span>
            brāhmaṇaṃ paṭhati-<span class="bold">prādeśamātramiveti /</span>
            aparicchinnamapīśvaraṃ prādeśamātratvena saṃpattyā kalpitaṃ samyagviditavanto devāstameveśvaramabhi
            pratyaktvena saṃpannāḥ prāptavantaḥ, ha vai pūrvakāle, tato vo yuṣmabhyaṃ, tathā dyuprabhṛtīnavayavānvakṣyāmi
            yathā prādeśamātraṃ prādeśaparimāṇamanatikramya mūrdhādyadhyātmāṅgeṣu vaiśvānaraṃ
            saṃpādayiṣyāmīti prācīnaśāladīnprati rājā pratijñāya svakīyamūrdhānamupadiśan kareṇa
            darśayannuvāca-eṣa vai me mūrdhā bhūrādīṃllokānatītya upari tiṣṭhatītyatiṣṭāsau dyuloko
            vaiśvānaraḥ /
            tasya mūrdheti yāvat /
            adhyātmamūrdhābhedenādhidaivamūrdhā saṃpādya dhyeya ityarthaḥ /
            evaṃ cakṣurādiṣūhanīyam /
            svakīyacakṣuṣī darśayan 'eṣa vai sutejāḥ sūryo vaiśvānarasya cakṣurityuvāca' /
            nāsikāpadena tanniṣṭhaḥ prāṇe lakṣyate tasminnādhyātmikaprāṇe 'dhidaivaprāṇasya vāyordṛṣṭimāha-<span class="bold">nāsika iti /</span>
            atra sarvatra vaiśvānaraśabdastadaṅgaparaḥ /
            mukhasthaṃ mukhyaṃ tasminnadhidaivaṃ bahulākaśadṛṣṭiḥ mukhasthalālārūpāsvapsu raiśabditatadīyabastisthodakadṛṣṭiḥ
            cibuke pratiṣṭhā pādarūpā pṛthivī draṣṭavyā /
            nanu guṇāvaiṣamyeṇa vidyayorbhedādagnirahasye śrutyanusāreṇa chāndogyasthaprādeśamātrakṣutiḥ
            kathaṃ vyākhyeyetyāśaṅkyāha-<span class="bold">yadyapītyādinā /</span>
            etāvatālpavaiṣamyeṇa bahutarapratyabhijñāsiddhaṃ vidyaikyaṃ na hīyate /
            śākhābhede 'pi sarvaśākhāsu pratīyamānaṃ vaiśvānarādyupāsanamekamiti nyāyasya vakṣyamāṇatvācca
            /
            
            <p>
               atiṣṭhātvaguṇaśchāndogya upasaṃhartavyaḥ /<br />
               viśvarūpatvaguṇaśca vājibhirgrāhyaḥ /<br />
               tathāca dyusūryayoḥ sutejastvaṃ samamatiṣṭhātvaviśvarūpatvayorvyavasthā /<br />
               yadvā śākhābhedena guṇavyavasthāstu na vidyābheda iti bhāvaḥ //31//
               </p>
         </p>
         
         
         <p>END BsRp_1,2.7.31</p>
         
         
         
         
         
         <p>START BsRp_1,2.7.32</p>
         
         
         <p>āmananti cainam asmin | BBs_1,2.32 |</p>
         
         
         <p>prādeśatvasya saṃpattiprayuktatve śrutyantaraṃ saṃvādayati-<span class="bold">āmantīti /</span>
            ya eṣo 'nanto 'paricchinnaḥ ato 'vyakto durvijñeyastaṃ kathaṃ jānīyāmityatreḥ praśne
            yājñavalkyasyottaraṃ, sa īśvaro 'vimukte kāmādibhirbaddhe jīve bhedakalpanayā pratiṣṭhita
            upāsyaḥ /
            punaratripraśnaḥ sa iti, uttaraṃ varaṇāyāmiti /
            evaṃ praśnottare agre 'pi jñeye /
            tatra ca śrutau imāmeva bhrūsahitāṃ nāsikāṃ nirucyeti bhāṣyayojanā /
            sarvānindrayakṛtāndoṣānvārayatīti varaṇā bhrūḥ, sarvāndoṣānnāśayatīti nāsī nāsiketi
            nirvacanaṃ śrutam /
            nāsābhruvorjīvadvāreśvarasthānatvadhyānātpāpavārakatvamiti mantavyam /
            tayormadhye 'pi viśiṣya jīvasya sthānaṃ pṛcchati katamaditi, bhruvorityuttaram /
            prāṇasyeti pāṭhe 'pi ghrāṇasyetyarthaḥ /
            sa eṣa saṃdhirdyulokasya svargasya parasya ca brahmalokasya saṃdhitvena dhyeya ityāha-<span class="bold">sa eṣa iti /</span>
            ābhimukhyenāhaṃ brahmeti vimīyate jñāyate ityabhivimānaḥ pratyagātmā /
            
            <p>
               abhigataścāsau vimānaśca, sarvasvarūpatve satyānantyāt /<br />
               mānamatra parimāṇam /<br />
               abhivimimīte nirmimīte /<br />
               tasmādvaiśvānaravākyamupāsye brahmaṇi samanvitamiti siddham //32//
               </p>
         </p>
         
         
         <p>END BsRp_1,2.7.32</p>
         
         
         <p class="bold">iti śrīmatparamahaṃsaparivrājakācāryaśrīgovindānandabhagavatpādakṛtau śrīmacchārīrakamīmāṃsāvyākhyāyāṃ
            bhāṣyaratnaprabhāyāṃ prathamādhyāyasya dvitīyaḥ pādaḥ //2//</p>
         
         
         <p><span class="bold">iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ </span>//</p>
         
         
         
         
         
         
         
         <p class="bold">prathamādhyāye tṛtīyaḥ pādaḥ /</p>
         
         <p class="bold">dyubhvādyāyatanaṃ svaśabdāt //1//</p>
         
         
         <p>dyubhvotabhūmapadamakṣaramīkṣaṇīyaṃ śrīrāmamalpahradi bhāntamadhīśitāram /</p>
         
         
         <p>indrādivedyamakhilasya ca śāsitāraṃ jyotirnabhaḥ padamanidramajaṃ bhaje 'ham //1//</p>
         
         
         
         
         
         <p>START BsRp_1,3.1.1</p>
         
         
         <p>dyubhvādyāyatanaṃ svaśabdāt | BBs_1,3.1 |</p>
         
         
         <p>evaṃ rūḍhipadabahulānāṃ prāyeṇa saviśeṣavākyānāṃ samanvayo dvitīyapāde darśitaḥ /
            adhunā yaugikapadabahulānāṃ nirviśeṣapradhānānāṃ vākyānāṃ samanvayaṃ vaktuṃ tṛtīyaḥ
            pāda ārabhyate /
            ato 'trādhikaraṇānāṃ śrutyadhyāyapādasaṃgatayaḥ /
            tatra pūrvamupakramasthasādhāraṇaśabdasya vākyaśeṣasthadyumūrdhatvādinā brahmaparatvamuktaṃ,
            tadvadatrāpyupakramasthasādhāraṇāyatanatvasya vākyaśeṣasthasetuśrutyā vastutaḥ paricchinne
            pradhānādau vyavastheti dṛṣṭāntalakṣaṇādhikaraṇasaṃgatiḥ /
            pūrvapakṣe pradhānādyupāstiḥ, sidvānte nirviśeṣabrahmadhīriti phalam /
            muṇḍakavākyamudāharati-<span class="bold">idamiti /</span>
            yasmin lokatrayātmā virāṭ, prāṇaiḥ sarvaiḥ saha manaḥ sūtrātmakaṃ, cakārādavyākṛtaṃ
            kāraṇamotaṃ kalpitaṃ tadapavādena tamevādhiṣṭhānātmānaṃ pratyagabhinnaṃ jānatha śravaṇādinā
            /
            anyā anātmavāco vimuñcatha viśeṣeṇa niḥśeṣaṃ tyajatha /
            eṣa vāgvimokapūrvakātmasākṣātkāro 'mṛtasya mokṣasyāsārāpāradurvārasaṃsāravāridheḥ
            parapārasya seturiva setuḥ prāpaka iti mātṛvacchrutirmumukṣūnupadiśati /
            tatrāyatanatvasya sādhāraṇadharmasya darśanātsaṃśayamāha-<span class="bold">tatkimiti /</span></p>
         
         
         <p>amṛtasya brahmaṇaḥ seturiti ṣaṣṭhyā brahmaṇo bhinnatvena setoḥ śrutatvādeṣaśabdaparāmṛṣṭaṃ
            dyubhvādyāyatanamabrahmaiva seturiva seturityāha-<span class="bold">amṛtasyeti /</span>
            bhedaśravaṇāt seturiti śravaṇaccetyarthaḥ /
            tatra bhedaśravaṇaṃ vyākhyātam /
            setuśravaṇaṃ svayaṃ vivṛṇoti-<span class="bold">pāravāniti /</span>
            anantaṃ kālataḥ /
            apāraṃ deśataḥ /
            jalavidhārakamukhyasetorgrahaṇāsaṃbhavādgauṇasetugrahe kartavye mukhyasetvavinābhūtapāravattvaguṇavāneva
            kaścidgrāhyaḥ /
            natu mukhyasyāniyatavidhāraṇaguṇavānīśvara iti bhāvaḥ /
            yathā loke maṇayaḥ sūtreṇa grathitā evaṃ he gautama, samaṣṭiliṅgātmakavāyunā sthūlāni
            sarvāṇi saṃdṛbdhāni grathitāni bhavantīti śrutyarthaḥ /
            ātmaśabdātpakṣadvayamayapyuktamityata āha-<span class="bold">śārīro veti /</span>
            sadvitīyatvena setuśabdopapatteścetyarthaḥ /
            nanvātmaśabdo jīve saṃbhavatītyata āha-<span class="bold">ātmaśabdaśceti /</span>
            upādhiparicchinnasya jīvasya sarvavastu pratyekaṃ mukhyaṃ nāstītyarthaḥ /
            upakramasthasādhāraṇāyatanasya gauṇasetutvaliṅgātprathamaśrutātmaśrutyā brahmaniścaya
            iti bhāvaḥ /
            svaśabdādityasyārthāntaramāha-<span class="bold">kvacicceti /</span>
            prajānāmūtpattau sadeva mūlaṃ, sthitāvāyatanaṃ, laye pratiṣṭheti brahmavācisatpadena
            chāndogye brahmaṇa āyatanatvaśruteratrāpi tathetyarthaḥ /
            arthāntaramāha-<span class="bold">svaśabdenaiveti /</span>
            'yasmin dyauḥ'iti vākyātpūrvottaravākyayoḥ puruṣabrahmādiśabdena brahmasaṃkīrtanānmadhye
            'pi brahma grāhyamityarthaḥ /
            puruṣa iti pūrvavākyaṃ, brahmaivetyuttaravākyaṃ, sarvāsu dikṣu sthitaṃ sarvaṃ brahmaivetyarthaḥ
            /
            uttareṇottarasyāṃ diśi /
            udāhṛtavākyasya saviśeṣabrahmaparatvamāśaṅkya vākyaṃ vyācaṣṭe-<span class="bold">tatretyādinā /</span>
            sāmānādhikaraṇyādvicitra ātmeti saṃbandhaḥ /
            yasmin sarvamotaṃ tamevaikamityevakāraikaśabdābhyāṃ nirviśeṣaṃ jñeyamityuktvā hetvantaramāha-<span class="bold">vikārānṛteti /</span>
            vikāre 'nṛte kalpite abhisaṃdho 'bhimāno yasya tasyānarthabhāktvena nindāśruteśca
            kūṭasthasatyaṃ jñeyamityarthaḥ /
            kathaṃ tarhi sāmānādhikaraṇyaṃ, tatrāha-<span class="bold">sarvaṃ brahmeti /</span>
            yaścoraḥ sa sthāṇuritivat yatsarvaṃ tadbrahmeti sarvoddeśena brahmatvavidhānādbādhanārthaṃ,
            na tu yadbrahma tatsarvamiti nānārasatvārthamityarthaḥ /
            tatra niyāmakamāha-<span class="bold">sa yatheti /</span>
            lavaṇapiṇḍo 'ntarbahiśca rasāntaraśūnyaḥ sarvo lavaṇaikaraso yathā, evamare maitreyi,
            cidekarasa ātmetyarthaḥ /
            yadyapi pāravattvasāvayavatvādikaṃ mukhyasetvavyabhicāri tathāpi setorjalādibandhanarūpaṃ
            yadvidhāraṇaṃ tadeva vyabhicāritve 'pi setupadārthaikadeśatvāduṇatvena grāhyaṃ natu
            padārthabahirbhūtaṃ pāravattvādikamityāha-<span class="bold">atrocyata iti /</span>
            dṛṣṭatvāttadgrahe 'tiprasaṅgamāha-<span class="bold">nahīti /</span>
            atra śrutau pareṇeti śeṣaḥ vidhāraṇasya śabdārthatvaṃ sphuṭayati-<span class="bold">ṣiñ iti /</span>
            sinoti badhnātīti setupadārthaikadeśo vidhāraṇamityarthaḥ /
            tathā cāmṛtapadasya bhāvapradhānatvādamṛtatvasya seturvidhārakaṃ brahma /
            asyaivāmṛtatvaṃ nānyasyetyarthaḥ /
            yadvā dyubhvādyādhāro brahma na setuśabdārthaḥ kintvavyavahitaṃ jñānamityāha-<span class="bold">apara iti /</span>
            phalitamāha-<span class="bold">tatra yaduktamiti /</span></p>
         
         
         <p>jñāne setau gṛhīte satītyarthaḥ //1//</p>
         
         
         <p>END BsRp_1,3.1.1</p>
         
         
         
         
         
         <p>START BsRp_1,3.1.2</p>
         
         
         <p>muktopasṛpyavyapadeśāc ca | BBs_1,3.2 |</p>
         
         
         <p>muktairūpasṛpyaṃ pratyaktvena prāpyaṃ yadbrahma tasyātrokteriti sūtrārthaḥ /
            muktipratiyoginaṃ bandhaṃ darśayati-<span class="bold">dehādiṣviti /</span></p>
         
         
         <p class="bold">tadviparyayeṇeti /</p>
         
         <p>uktapañcakleśātmakabandhanivṛttyātmanā sthitamityarthaḥ /
            yathā nadyo gaṅgādyā nāmarūpe vihāya samudrātmanā tiṣṭhanti tathā brahmātmavidapi
            saṃsāraṃ vihāya parātkāraṇādavyaktātparaṃ pūrṇaṃ svayañjyotirānandaṃ pratyaktvena
            prāpya tiṣṭhatītyāha-<span class="bold">tathā vidvāniti /</span>
            idaṃ pradhānādeḥ kiṃ na syādata āha-<span class="bold">brahmaṇaśceti /</span>
            asya mumukṣoḥ, hṛdīti padenātmadharmatvaṃ kāmānāṃ nirastam /
            yadā kāmanivṛttiratha tadāmṛto bhavati;maraṇahetvabhāvāt /
            na kevalamanarthanivṛttiḥ kintvatra dehe tiṣṭhanneva brahmānandamaśnuta ityarthaḥ
            /
            liṅgāntaramāha-<span class="bold">apiceti /</span>
            dhīro vivekī tamevātmānaṃ vijñāya viśuddaṃ lakṣyapadārthaṃ jñātvā vākyārthajñānaṃ
            kuryāt /
            jñānārthino jñānapratibandhakakarmakāṇḍādervaimukhyamāha-<span class="bold">neti /</span></p>
         
         
         <p>
            bahūnityuktyā alpānvedāntaśabdānaṅgīkaroti /<br />
            'aṣṭau sthānāni varṇānāmuraḥ kaṇṭhaḥ śirasthatā /<br />
            jihvāmūlaṃ ca dantāśca nāsikoṣṭhau ca tālu ca //
            </p>
         
         
         <p>
            'ityetāni vāgindriyasthānatvādvākśabdenocyante /<br />
            teṣāṃ śoṣaṇamātramanātmaśabdoccāraṇaphalaṃ tadvayānānmanaso glānimātramityarthaḥ //2//
            </p>
         
         
         <p>END BsRp_1,3.1.2</p>
         
         
         
         
         
         <p>START BsRp_1,3.1.3</p>
         
         
         <p>nānumānam atacchabdāt | BBs_1,3.3 |</p>
         
         
         <p class="bold">vaiśeṣika iti /</p>
         
         <p>asādhāraṇa ātmaśabdādirityarthaḥ /
            atacchabdādityasyārthāntaramāha-<span class="bold">tadviparītasyeti /</span></p>
         
         
         <p>ata evātacchabdādeva //3//</p>
         
         
         <p>END BsRp_1,3.1.3</p>
         
         
         
         
         
         <p>START BsRp_1,3.1.4</p>
         
         
         <p>prāṇabhṛc ca | BBs_1,3.4 |</p>
         
         
         <p>prāṇābhṛcceti /
            sūtre cakāraḥ pūrvasūtrasthanaño 'nuṣaṅgārthaḥ /
            sarvajñapadasamānādhikaraṇaṃ ātmaśabdo na jīvavācītyatacchabdastasmādityarthaḥ /
            nanu 'nānumānaprāṇabhṛtāvatacchabdāt'ityekameva sūtraṃ kimarthaṃ na kṛtaṃ ubhayanirāsahetorekatvādityata
            āha-<span class="bold">pṛthagiti /</span></p>
         
         
         <p>
            yogaḥ sūtram /<br />
            uttarasūtrasthahetūnāṃ jīvamātranirāsenānvaye 'pi subodhārthaṃ prāṇabhṛcceti pṛthaksūtrakaraṇamityarthaḥ
            //4//
            </p>
         
         
         <p>END BsRp_1,3.1.4</p>
         
         
         
         
         
         <p>START BsRp_1,3.1.5-6</p>
         
         
         <p>bhedavyapadeśāt | BBs_1,3.5 |</p>
         
         
         <p>prakaraṇāt | BBs_1,3.6 |</p>
         
         
         <p>tāneva hetūnākāṅkṣādvārā vyācaṣṭe--<span class="bold">kutaścetyādinā /</span>
            yadyapi viśuddhaḥ pratyagātmaivātra jñeyaḥ tathāpi jīvatvākāreṇa jñāturjñeyādbhedānna
            jñeyarūpatvamityarthaḥ /
            evaṃ ca jīvatvaliṅgaviśiṣṭatvena jīvasya dyubhvādivākyarthatvaṃ nirasyate na śuddharūpeṇeti
            mantavyam //5 // //6//</p>
         
         
         <p>END BsRp_1,3.1.5-6</p>
         
         
         
         
         
         <p>START BsRp_1,3.1.7</p>
         
         
         <p>sthityadanābhyāṃ ca | BBs_1,3.7 |</p>
         
         
         <p>nanu sthityeśvarasyādanājīvasya 'dvā suparṇā'ityatroktāvapi īśvara āyatanavākyena
            kimarthaṃ grāhya ityata āha-<span class="bold">yadi ceśvara iti /</span>
            atra ceśvaraḥ śuddhacinmātro grāhyaḥ, na sarvajñatvādiviśiṣṭaḥ, tasyātrāpratipādyatvāt
            /
            tathā cāpratipādyārthasyākasmānmadhye vacanāsaṃbhavādādyavākyena grahaṇaṃ kāryamityabhisaṃdhiḥ
            /
            tamajñātvā śaṅkate-<span class="bold">nanu tavāpīti /</span>
            brahmasvarūpapratipādanārthamakasmādaprakṛtasyāpi lokaprasiddhasya jīvasyānuvādasaṃbhava
            iti pariharati-<span class="bold">neti /</span>
            nanu 'dvā suparṇā'ityatra buddhijīvayorukteḥ kathamidaṃ sūtramityata iti-<span class="bold">guhāmiti /</span>
            sthityadanābhyāmīśvarakṣetrajñayoranuvādenaikyaṃ darśitamityarthaḥ /
            nanvatra jīveśau nānuvādyau, paiṅgivyākhyāvirodhādataḥ sūtrāsaṃgatirityata āha-<span class="bold">yadāpīti /</span>
            tadāpi sūtrasyāsaṃgatirnāstītyarthaḥ /
            adanavākyena buddhimanūdya sthitivākyena buddhyādivilakṣaṇaśuddhapratyagbrahmaṇo jñeyasyokterdyubhvādivākye
            tadeva grāhyaṃ, na buddhyupahito jīva iti sūtrasaṃgatimāha-<span class="bold">kathamityādinā /</span>
            nanvatrānupahito jīva ukto na paraṃ brahmetyata āha-<span class="bold">yastviti /</span></p>
         
         
         <p>paunaruktyaṃ śaṅkate-<span class="bold">tadetaditi /</span>
            dyubhvādivākyasya brahmaparatvamityarthaḥ /
            samādhatte-<span class="bold">prapañcārthamiti /</span></p>
         
         
         <p>
            setuśabdavyākhyānena bhūtayoneḥ pratyagātmatvasphuṭīkaraṇārthamityarthaḥ /<br />
            tasmānmuṇḍakopaniṣad brahmaṇi samanviteti siddham //7//
            </p>
         
         
         <p>END BsRp_1,3.1.7</p>
         
         
         
         
         
         <p>START BsRp_1,3.2.8</p>
         
         
         <p>bhūmā saṃprasādād adhyupadeśāt | BBs_1,3.8 |</p>
         
         
         <p class="bold">bhūmā /</p>
         
         <p>chāndogyamudāharati<span class="bold">-idamiti /</span>
            nālpe sukhamasti bhūmaiva sukham, tasmānniratiśayasukhārthinā bhūmaiva vicārya iti
            nāradaṃ prati sanatkumāreṇokte sati nārado brūte-<span class="bold">bhūmānamiti /</span>
            bhūmno lakṣaṇamadvitīyatvamāha-<span class="bold">yatreti /</span>
            bhūmalakṣaṇaṃ paricchinnalakṣaṇoktyā sphuṭayati-<span class="bold">atheti /</span>
            atra saṃśayabījaṃ praśnapūrvakamāha-<span class="bold">kuta ityādinā /</span>
            bahorbhāva iti vigrahe 'pṛthvādibhyā imanic'itīmanpratyaye kṛte 'bahorlopo bhū ca
            bahoḥ'iti sūtreṇa bahoḥ parasyemanicpratyayasyāderikārasya lepaḥ syāt, bahoḥ sthāne
            bhūrityādeśaśca syādityukterbhūmanniti śabdo niṣpannaḥ /
            tasya bhāvārthakemanpratyayāntatvādbahutvaṃ vācyam /
            tatkindharmikamityākāṅkṣāyāṃ saṃnihitaprakaraṇasthaḥ prāṇo dharmo bhāti /
            vākyopakramastha ātmāpi svapratipādanāpekṣo dharmitvena bhātīti saṃnihitavyavahitaprakaraṇābhyāṃ
            saṃśaya ityarthaḥ /
            pūrvamātmaśabdāt dyubhvādyāyatanaṃ brahmetyuktaṃ, tadayuktaṃ, 'tarati śokamātmavit'ityabrahmaṇyapyātmaśabdaprayogādityākṣepasaṃgatyā
            pūrvapakṣyati-<span class="bold">prāṇo bhūmeti /</span>
            dharmadharmiṇorabhedātsāmānādhikaraṇyaṃ dṛṣṭavyam /
            pūrvottarapakṣayoḥ prāṇopāstiḥ brahmajñānaṃ ca phalaṃ krameṇa mantavyam /
            atrādhyāye bhūyaḥ praśnottarabhedādarthabhedo dṛśyate /
            bhūmā tu prāṇātparaṃ bhūyaḥprakṣaṃ vinaivoktaliṅgena prāṇādabhinna ityāha-<span class="bold">kasmādityādinā /</span>
            prāṇādbhūya iti na dṛśyata iti pūrveṇa saṃbandhaḥ /
            nanu 'eṣa tu vā ativadati'iti tuśabdena prāṇaprakaraṇavicchedānna prāṇo bhūmetyata
            āha-<span class="bold">prāṇameveti /</span>
            nāmādyaśāntānupāsyānatītya prāṇaṃ śreṣṭhaṃ vadatītyativādi prāṇavid taṃ prati ativādyasīti
            kenacitpraśne kṛte asmīti brūyāt, nāhamativādītyapahnavaṃ na kuryādityuktam /
            prāṇavidameṣa iti parāmṛśya satyavacanadhyānamananaśraddhādidharmaparamparāṃ vidhāya
            bhūmopadeśānna prakaraṇavicchedaḥ /
            tuśabdo nāmādyupāsakasyātivāditvanirāsārtha ityarthaḥ /
            bhūmno lakṣaṇavacanaṃ sukhatvamamṛtatvaṃ ca prāṇe praśnapūrvakaṃ yojayati<span class="bold">kathaṃ punarityādinā /</span>
            prāṇagrasteṣu prāṇe līneṣu na śṛṇoti suṣuptapuruṣa iti śeṣaḥ /
            'gārhapatyo ha vā eṣo 'pāno vyāno 'nvāhāryapacana āhavanīyaḥ prāṇaḥ'iti śruteḥ prāṇā
            agnaya iha pure śarīre jāgrati savyāpārā eva tiṣṭhantītyarthaḥ /
            devo jīvaḥ /
            atha tadā svapnādarśanakāle sukhaśravaṇātprāṇasya sukhatvamaviruddhamityanvayaḥ /
            ātmapadenopakramavirodhaṃ pariharati-<span class="bold">prāṇa eveti /</span>
            prāṇasyātmatvaṃ kathamityāśaṅkya śrutatvādityāha-<span class="bold">tathā hīti /</span>
            sarvaṃ samarpitamiti ca sarvādhiṣṭhānaṃ prāṇaṃ svīkaroti śrutirityanvayaḥ ata ātmatvaṃ
            mukhyārthaṃ darśayati-<span class="bold">saṃprasāda iti /</span>
            sa vā eṣa etasminsaṃprasāde sthitvā punarādravatīti prayogācca /
            tatpadaṃ suṣuptivācakamityāha-<span class="bold">bṛhaditi /</span>
            vācyārthasaṃbandhātprāṇo lakṣya ityāha-<span class="bold">tasyāṃ ceti /</span>
            atra sūtra ityarthaḥ /
            bhūmā prāṇādbhinno 'trādhyāye, tasmādūrdhvamupadiṣṭatvāt, nāmāderūrdhvamupadiṣṭavāgādivadityarthaḥ
            /
            vipakṣahetūcchedaṃ bādhakamāha-<span class="bold">prāṇa eva cediti /</span>
            svasyaiva svasmādūrdhvamupadiṣṭatvamayuktaṃ, nāmādiṣvadṛṣṭaṃ cetyarthaḥ /
            hetvasiddhiṃ śaṅkate-<span class="bold">nanviheti /</span>
            prakṛtaprāṇavitparāmarśaka eṣaśabdo na bhavati, tasya yacchabdaparatantratvena satyavādajivācitvāt
            /
            ataḥ prāṇaprakaraṇaṃ vicchinnamiti hetusidvirityāha-<span class="bold">atrocyata iti /</span>
            satyenātivāditvaṃ viśeṣaḥ, tadvato ya eṣa ityukterna pūrvānukarṣa ityarthaḥ /
            ya eṣa prāṇavidativadatītyanūdya sa satyaṃ vadediti vidhānānna prāṇaprakaraṇaviccheda
            iti dṛṣṭāntena śaṅkate-<span class="bold">nanviti /</span>
            satyaśabdo hyabādhite rūḍho brahmavācakaḥ, tadanyasya mithyātvāt /
            satyavacane tvabādhitārthasaṃbandhāllākṣaṇika iti nātra lakṣyavacanavidhirityāha-<span class="bold">neti brūma iti /</span>
            kiñca satyena brahmaṇātivadatīti tṛtīyāśrutyā brahmakaraṇakamativāditvaṃ śrutaṃ, tasya
            prakaraṇādbādho na yukta ityāha-<span class="bold">śrutyā hītyādinā /
               atreti /</span>
            satyavākya ityarthaḥ /
            evaṃ satyeneti śrutyā prakaraṇaṃ bādhyamityuktvā tuśabdenāpi bādhyamāha-<span class="bold">prakṛteti /</span>
            vijijñāsyatvaliṅgācca pūrvoktādbhinnamityāha-<span class="bold">satyaṃ tveveti /</span>
            prakaraṇavicchede dṛṣṭāntamāha-<span class="bold">tasmāditi /</span>
            śrutiliṅgabalādetatsatyaṃ prakṛtātprāṇātprādhānyena bhinnaṃ dṛṣṭavyamityarthaḥ /
            evamativāditvasya brahmasaṃbandhoktyā prāṇaliṅgatvaṃ nirastam /
            yattu praśnaṃ vinoktatvaliṅgādbhūmā prāṇa iti, tanna, tasyāprayojakatvādityāha-<span class="bold">na ceti /</span>
            praśnabhedādarthabheda iti na niyamaḥ, ekasyātmano maitreyyā bahuśaḥ pṛṣṭatvāt /
            praśnaṃ vinoktacāturvedasya prakṛtaikavedādbhinnatvadarśanāccetyarthaḥ /
            tatra yathā caturvedatvasya prakṛtāsaṃbandhādarthabhedaḥ, evamihāpīti sphuṭayati-<span class="bold">tatretyadinā /</span>
            satyapadena prāṇoktirityata āha-<span class="bold">tatra satyamiti /</span>
            vijñānaṃ nididhyāsanam /
            ādipadānmananaśraddhāśravaṇamanaḥśuddhiniṣṭātaddhetukarmāṇi gṛhyante /
            imānyati śravaṇādīni jñeyasya satyasya brahmatve liṅgāni /
            evaṃ śrutiliṅgaiḥ prāṇasyāvāntaraprakaraṇaṃ bādhitvā prastutaṃ satyaṃ brahma bhūmapadoktabahutvadharmītyāha-<span class="bold">tatra yaditi /</span>
            kiñca 'saṃnihitādapi vyavahitaṃ sākāṅkṣaṃ balīyaḥ'iti nyāyena saṃnihitaṃ nirākāṅkṣaṃ
            prāṇaṃ dṛṣṭvā vākyopakramastha ātmā svapratipādanāya bhūmavākyāpekṣa iha bhūmā grāhya
            ityāha-<span class="bold">evaṃ ceti /</span>
            kiñca śokasya pāramityupakramya tamasaḥ pāramityupasaṃhārāt, śokasya mūlocchedaṃ vinā
            taraṇāyogācca, śokapadena mūlatamo gṛhyate /
            tannivartakajñānagamyatvaliṅgādātmā brahmetyāha-<span class="bold">na cānyatreti /</span>
            brāhmaṇamātmāyattatvaṃ prāṇasya vadatīti saṃbandhaḥ /
            nanvidaṃ caramaṃ brāhmaṇaṃ brahmaparamastu, tataḥ prāgukto bhūmā prāṇa iti śaṅkate-<span class="bold">prakaraṇānta iti /</span>
            tacchabdena bhūmānukarṣānmaivamityāha-<span class="bold">neti</span> //8//</p>
         
         
         <p>END BsRp_1,3.2.8</p>
         
         
         
         
         
         <p>START BsRp_1,3.2.9</p>
         
         
         <p>dharmopapatteś ca | BBs_1,3.9 |</p>
         
         
         <p>bhūmno brahmatve liṅgāntaramāha-<span class="bold">dharmeti /</span>
            sūtram /
            yaduktaṃ bhūmno lakṣaṇaṃ sukhatvamamṛtatvaṃ ca prāṇeṣu yojyamiti tadanūdya vighaṭayati-<span class="bold">yo 'pyasāvityādinā /</span>
            sati buddhyādyupādhāvātmano draṣṭṛtvādiḥ, tadabhāve suṣuptau tadabhāva ityasaṅgatvajñānārthaṃ
            praśnopaniṣadi 'na śṛṇoti na paśyati'iti paramātmānaṃ prakṛtyoktam /
            tathā tatraivātmanaḥ sukhatvamuktaṃ na prāṇasya /
            
            <p>
               yataḥ śrutyantaramātmana eva sukhatvamāha tasmādityarthaḥ /<br />
               āmayo nāśādidoṣaḥ tatsahitaṃ sāmayam /<br />
               ārtaṃ naśvaram /<br />
               'sa evādhastāt sa upariṣṭāt'iti sarvagatatvaṃ, 'sa evedaṃ sarvam'iti sarvātmatvaṃ
               ca śrutaṃ, tasmādbhūmādhyāyo nirguṇe samanvita iti siddham //9//
               </p>
         </p>
         
         
         <p>END BsRp_1,3.2.9</p>
         
         
         
         
         
         <p>START BsRp_1,3.3.10</p>
         
         
         <p>akṣaram ambarāntadhṛteḥ | BBs_1,3.10 |</p>
         
         
         <p class="bold">akṣaramambarāntadhṛteḥ /</p>
         
         <p>bṛhadāraṇyakaṃ paṭhati-<span class="bold">kasminnviti /</span>
            yadbhūtaṃ bhavacca bhaviṣyacca tatsarvaṃ kasminnotamiti gārgyā pṛṣṭhena muninā yājñavalkyenāvyākṛtākāśaḥ
            kāryamātrāśraya uktaḥ /
            ākāśaḥ kasminnota iti dvitīyapraśne sa muniruvāca, tadavyākṛtasyādhikaraṇametadakṣaramasthūlādirūpamityarthaḥ
            /
            ubhayatrākṣaraśabdaprayogātsaṃśayaḥ /
            yathā satyaśabdo brahmaṇi rūḍha iti brahma bhūmetyuktaṃ tathākṣaraśabdo varṇe rūḍha
            iti dṛṣṭāntena pūrvapakṣaḥ /
            tatra oṅkāropāstiḥ phalaṃ, siddhānte nirguṇabrahmadhīriti vivekaḥ /
            nanu na kṣaratītyacalatvānāśitvayogādbrahmaṇyapyakṣaraśabdo mukhya ityata āha-<span class="bold">prasiddhyatikramasyeti /</span>
            'rūḍharyogamapaharati'iti nyāyādityarthaḥ /
            varṇasya oṅkārasya sarvāśrayatvaṃ kathamityāśaṅkya dhyānārthamidaṃ yathā śrutyantare
            sarvātmatvamityāha-<span class="bold">oṅkāra iti /</span>
            praśnaprativacanābhyāmākāśāntajagadādhāratve tātparyaniścayānna dhyānārthatā, atastalliṅgabalādrūḍhiṃ
            bādhitvā yogavṛttirgrāhyeti sidvāntayati-<span class="bold">evamityādinā</span> //10//</p>
         
         
         <p>END BsRp_1,3.3.10</p>
         
         
         
         
         
         <p>START BsRp_1,3.3.11</p>
         
         
         <p>sā ca praśāsanāt | BBs_1,3.11 |</p>
         
         
         <p>ākāśaṃ bhūtaṃ kṛtvā śaṅkate <span class="bold">-syādetaditi /</span>
            cetanakartṛkaśikṣāyā atra śrutermaivamityāha-<span class="bold">sā ceti /</span>
            sūtraṃ vyācaṣṭe-<span class="bold">sā ceti /</span></p>
         
         
         <p>
            cakāra ākāśasya bhūtatvanirāsārthaḥ /<br />
            bhūtākāśasya kāryantaḥpātinaḥ śrutasarvakāryāśrayatvāyogādavyākṛtamajñānamevākāśaḥ
            pradhānaśabdita iti tadāśrayatvāccākṣaraṃ na pradhānamityarthaḥ /<br />
            vidhṛtau viṣayatvena dhṛtau //11//
            </p>
         
         
         <p>END BsRp_1,3.3.11</p>
         
         
         
         
         
         <p>START BsRp_1,3.3.12</p>
         
         
         <p>anyabhāvavyāvṛtteśca | BBs_1,3.12 |</p>
         
         
         <p>praśnapūrvakaṃ sūtraṃ vyākaroti-<span class="bold">kimidamiti /</span>
            ghaṭatvādvayāvṛttiriti bhrāntiṃ nirasyati-<span class="bold">etaditi /</span>
            ambarāntasyādhāramakṣaraṃ śrutiracetanatvādvyāvartayatītyartaḥ /
            jīvanirāsaparatvenāpi sūtraṃ yojayati-<span class="bold">tatheti /</span>
            anyabhāvo bhedastanniṣedhāditi sūtrārthaḥ /
            tarhi śodhito jīva evākṣaraṃ na para ityata āha-<span class="bold">nahīti /</span></p>
         
         
         <p>
            śodhite jīvatvaṃ nāstītyarthaḥ /<br />
            tasmādgārgibrāhmaṇaṃ nirguṇākṣare samanvitamiti siddham //12//
            </p>
         
         
         <p>END BsRp_1,3.3.12</p>
         
         
         
         
         
         <p>START BsRp_1,3.4.13</p>
         
         
         <p>īkṣatikarmavyapadeśāt saḥ | BBs_1,3.13 |</p>
         
         
         <p class="bold">īkṣatikarmavyapadeśātsaḥ /</p>
         
         <p>praśnopaniṣadamūdāharati-<span class="bold">etaditi /</span>
            pippalādo guruḥ satyakāmena pṛṣṭo brūte, he satyakāma, paraṃ nirguṇamaparaṃ saguṇaṃ
            brahmaitadeva yo 'yaṃ oṅkāraḥ /
            sa hi pratimeva viṣṇostasya pratīkaḥ /
            tasmātpraṇavaṃ brahmātmanā vidvānetenaiva oṅkāradhyānenāyatanena prāptisādhanena yathādhyānaṃ
            paramaparaṃ vānveti prāpnotīti prakṛtya madhye ekamātradvimātroṅkārayordhyānamuktvā
            bravīti-<span class="bold">yaḥ punariti /</span>
            itthaṃbhāve tṛtīyā, brahmoṅkārayorabhedopakramāt /
            yo hyakārādimātrātraye ekasyā mātrāyā akārasya ṛṣyādikaṃ jāgradādivibhūtiṃ ca jānāti
            tena samyagjñātā ekā mātrā yasyoṅkārasya sa ekamātraḥ /
            evaṃ mātrādvayasya samyagvibhūtijñāne dvimātrastathā trimātraḥ /
            tamoṅkāraṃ puruṣaṃ yo 'bhidhyāyīta sa oṅkāravibhūtitvena dhyātaiḥ sāmabhiḥ sūryadvārā
            brahmalokaṃ gatvā paramātmānaṃ puruṣamīkṣata ityarthaḥ /
            saṃśayaṃ tadbījaṃ cāha-<span class="bold">kimityādinā /</span>
            asmin trimātravākya ityarthaḥ /
            pūrvatra pūrvapakṣatvenokte oṅkāre buddhisthaṃ dhyātavyaṃ niścīyata iti prasaṅgasaṃgatiḥ
            /
            yadvā pūrvatra varṇe rūḍhasyākṣaraśabdasya liṅgādbrahmaṇi vṛttiruktā, tadvadatrāpi
            brahmalokaprāptiliṅgatparaśabdasya hiraṇyagarbhe vṛttiriti dṛṣṭāntena pūrvapakṣayati-<span class="bold">tatrāparamiti /</span>
            kāryaparabrahmaṇorūpāstirūbhayatra phalam /
            sa upāsakaḥ /
            sūrye saṃpannaḥ praviṣṭaḥ nanu vasudāna īśvara iti dhyānādvindate vasvityalpamapi
            phalaṃ brahmopāsakasya śrutamityata āha-<span class="bold">nahīti /</span>
            anyatra tathātve 'pi atra paravitparamaparavidaparamanvetītyupakramātparavido 'paraprāptirayuktā,
            upakramavirodhāt /
            na cātra paraprāptirevokteti vācyaṃ, parasya sarvagatatvādatraiva prāptisaṃbhavena
            sūryadvārā gativaiyarthyāt /
            tasmādupakramānugṛhītādaparaprāptirūpālliṅgātparaṃ puruṣamiti paraśrutirbādhyetyarthaḥ
            /
            paraśrutergatiṃ pṛcchati-<span class="bold">nanviti /</span>
            piṇḍaḥ sthūlo virāṭ tadapekṣayā sūtrasya paratvamiti samādhyarthaḥ /
            sūtre saśabda īśvarapara iti pratijñatatvena taṃ vyācaṣṭe-<span class="bold">parameveti /</span>
            sa upāsaka etasmādviraṇyagarbhātparaṃ puruṣaṃ brahmāhamitīkṣata ityarthaḥ /
            nanvīkṣaṇaviṣayo 'pyaparostu, tatrāha-<span class="bold">tatrābhidhyāyateriti /</span>
            nanvīkṣaṇaṃ pramātvādviṣayasatyatāmapekṣata iti bhavatu satyaḥ para īkṣaṇīyaḥ /
            dhyātavyastvasatyo 'paraḥ kiṃ na syādityata āha-<span class="bold">sa eveti /</span>
            śrutibhyāṃ pratyabhijñānātsa evāyamiti sautraḥ saśabdo vyākhyātaḥ atraivaṃ sūtrayojanā-oṅkāre
            yo dhyeyaḥ sa para evātmā, vākyaśeṣe īkṣaṇīyatvokteḥ /
            atra ca śrutipratyabhijñānātsa evāyamiti /
            nanu śabdabhedānna pratyabhijñeti śaṅkate-<span class="bold">nanviti /</span>
            parātpara iti śabdabhedamaṅgīkṛtya śrutibhyāmuktapratyabhijñāyā avirodhamāha-<span class="bold">atreti /</span>
            nanu 'etasmājjīvadhanātparāt'ityetatpadenopakrāntadhyātavyaparāmarśādīkṣaṇīyaḥ /
            parātmā dhyeyādanya ityata āha-<span class="bold">na cātreti /</span>
            dhyānasya tatphalekṣaṇasya ca loke samānaviṣayatvāddhyeya evekṣaṇīyaḥ /
            evaṃ copakramopasaṃhārayorekavākyatā bhavatīti bhāvaḥ /
            'sa sāmabhirūnnīyate brahmalokam''sa etasmājjīvaghanāt'ityetatpadena saṃnihitataro
            brahmalokasvāmī parāmṛśyata iti praśnapūrvakaṃ vyācaṣṭe-<span class="bold">kastarhītyādinā /</span>
            'mūrtau ghanaḥ'iti sūtrāditi bhāvaḥ /
            saindhavakhilyo lavaṇapiṇḍaḥ /</p>
         
         
         <p>khilyavadalpo bhāvaḥ paricchedo yasya sa khilyabhāvaḥ /
            etatpadena brahmaloko vā parāmṛśyata ityāha-<span class="bold">apara iti /</span>
            jīvaghanaśabdasya brahmaloke lakṣaṇāṃ darśayati-<span class="bold">jīvānāṃ hīti /</span>
            vyaṣṭikaraṇābhimānināṃ jīvānāṃ ghanaḥ saṃghāto yasminsarvakaraṇābhimānini sa jīvaghanaḥ
            tatsvāmikatvātparaṃparāsaṃbandhena loko lakṣya ityarthaḥ /
            tasmātparaḥ sarvalokātītaḥ śuddha ityarthaḥ /
            parapuruṣaśabdasya paramātmani mukhyatvācca sa eva dhyeya ityāha-<span class="bold">paramiti /</span>
            yasmātparaṃ nāparamasti kiñcit sa evaṃ mukhyaḥ paraḥ na tu piṇḍātparaḥ sūtrātmetyarthaḥ
            /
            kiñca paraśabdenopakrame niścitaṃ paraṃ brahmaivātra vākyaśeṣe dhyātavyamityāha-<span class="bold">paraṃ cāparaṃ ceti /</span>
            pāpanivṛttiliṅgācetyāha-<span class="bold">yatheti /</span>
            pādodaraḥ sarpaḥ /
            oṅkāre parabrahmopāsanayā sūryadvārā brahmalokaṃ gatvā parabrahmekṣitvā tadeva śāntamabhayaṃ
            paraṃ prāpnotītyavirodhamāha-<span class="bold">atrocyata iti /</span></p>
         
         
         <p>evamekavākyatāsamarthanaprakaraṇānugṛhītaparapuruṣaśrutibhyāṃ parabrahmapratyabhijñayā
            brahmalokaprāptiliṅgaṃ bādhitvā vākyaṃ praṇavadhyeye brahmaṇi samanvitamiti siddham
            //13//</p>
         
         
         <p>END BsRp_1,3.4.13</p>
         
         
         
         
         
         <p>START BsRp_1,3.5.14</p>
         
         
         <p>dahara uttarebhyaḥ | BBs_1,3.14 |</p>
         
         
         <p class="bold">dahara uttarebhyaḥ /</p>
         
         <p>chandogyamudāharati-<span class="bold">atheti /</span>
            bhūmavidyānantaraṃ daharavidyāprārambhārtho 'thaśabdaḥ /
            brahmaṇo 'bhivyaktisthānatvādbrahmapuraṃ śarīram /
            asmin yatprasiddhaṃ daharamalpaṃ hṛtpadmaṃ tasminhṛdaye yadantarākāśaśabditaṃ brahma
            tadanveṣṭavyaṃ vicārya jñeyamityarthaḥ /
            atrākāśo jijñāsyaḥ, tadantaḥsthaṃ veti prathamaṃ saṃśayaḥ kalpyaḥ /
            tatra yadyākāśastadā saṃśayadvayam /
            tatrākāśaśabdādekaṃ saṃśayamuktvā brahmapuraśabdātsaṃśayāntaramāha-<span class="bold">tathā brahmapuramitīti /</span>
            atra śabde /
            jīvasya brahmaṇo vā puramiti saṃśayaḥ /
            tatra tasminsaṃśaye satīti yojanā /
            parapuruṣaśabdasya brahmaṇi mukhyatvādbrahma dhyeyamityuktam /
            tathehāpyākāśapadasya bhūtākāśe rūḍhatvādbhūtākāśo dhyeya iti dṛṣṭāntena pūrvapakṣayati-<span class="bold">tatrākāśetyādinā /</span>
            daharavākyasyānantaraprajāpativākyasya ca saguṇe nirguṇe ca samanvayokteḥ śrutyādisaṃgatayaḥ
            /
            pūrvapakṣe bhūtākāśādyupāstiḥ, siddhānte saguṇabrahmopāstyā nirguṇadhīriti phalabhedaḥ
            /
            naca 'ākāśastalliṅgāt'ityanenāsya punaruktatā śaṅkanīyā /
            atra tasmin 'yadantastadanveṣṭavyam'ityākāśāntaḥ sthasyānveṣṭavyatvādiliṅganvayena
            daharākāśasya brahmatve spaṣṭaliṅgābhāvāt /
            nanu bhūtākāśasyālpatvaṃ kathaṃ, ekasyopamānatvamupameyatvaṃ ca kathaṃ, 'ubhe asmin
            dyāvāpṛthivī antareva samāhite /
            ubhāvagniśca vāyuśca'ityādinā śrutasarvāśrayatvaṃ ca kathamityāśaṅkya krameṇa pariharati-<span class="bold">tasyetyādinā /</span>
            hṛdayāpekṣayā alpatvaṃ, dhyānārthaṃ kalpitabhedātsādṛśyaṃ, svata ekatvātsarvāśrayatvamityarthaḥ
            /
            nanu 'eṣa ātmā'ityātmaśabdo bhūte na yukta ityarūcerāha-<span class="bold">athaveti /
               bhaktyeti /</span>
            caitanyaguṇayogenetyarthaḥ /
            mukhyaṃ brahma gṛhyatāmityata āha-<span class="bold">na hīti /</span>
            astu purasvāmījīvaḥ, hṛdayasthākāśastu brahmetyata āha-<span class="bold">tatreti /</span>
            purasvāmina eva tadantaḥsthatvasaṃbhavānnānyāpekṣetyarthaḥ /
            vyāpino 'ntaḥsthatvaṃ kathamityata āha-<span class="bold">mana iti /</span>
            ākāśapadena daharamanukṛṣyoktopamādikaṃ brahmābhedavivakṣayā bhaviṣyatītyāha-<span class="bold">ākāśeti /</span>
            nanu jīvasyākāśapadārthatvamayuktamityāśaṅkya tarhi bhūtākāśa eva daharo 'stu tasminnantaḥsthaṃ
            kiñciddhyeyamiti pakṣāntaramāha-<span class="bold">na cātreti /</span>
            paramāntaḥsthaṃ vastu, tadviśeṣaṇatvenādhāratvena daharākāśasya tacchabdenopādānādityarthaḥ
            /</p>
         
         
         <p>yadvā anveṣyatvādiliṅgāddaharasya brahmatvaniścayāt 'ākāśastalliṅgāt'ityanena gatārthatvamiti
            śaṅkātra nirasanīyā /
            anveṣyatvādeḥ paraviśeṇatvena grahaṇāddarahasya brahmatve liṅgaṃ nāstītyarthaḥ /
            apahatapāpmatvādiliṅgopetātmakaśrutyā kevalākāśaśrutirbādhyeti siddhāntayati-<span class="bold">parameśvara ityādinā /</span>
            ākāśasyākṣepapūrvakamiti saṃbandhaḥ /
            tamācāryaṃ prati yadi brūyuḥ, hṛdayameva tāvadalpaṃ tatratyākāśo 'lpataraḥ kiṃ tadatrālpe
            vidyate yadvicāryā jñeyamiti, tadā sa ācāryo brūyādākāśasyālpatānivṛttimityarthaḥ
            /
            vākyasya tātparyamāha-<span class="bold">tatreti /</span>
            nivartayati /
            ācārya iti śeṣaḥ /
            nanvākāśaśabdena rūḍhyā bhūtākāśasya bhānātkathaṃ tannivṛttirityāśaṅkyāha-<span class="bold">yadyapīti /</span>
            nanu 'rāmarāvaṇayoryuddhaṃ rāmarāvaṇayoriva'ityabhede 'pyupamā dṛṣṭeticet, na abhede
            sādṛśyasyānanvayena yuddhasya nirūpamatve tātparyādayamananvayālaṅkāra iti kāvyavidaḥ
            /
            pūrvoktamanūdya nirasyati-<span class="bold">nanvityādinā /</span>
            'sītāśliṣṭa ivābhāti kodaṇḍaprabhayā yutaḥ'ityādau prabhāyogasītāśleṣarūpaviśeṣaṇabhedādbhedāśrayaṇamekasyaiva
            śrīrāmasyopamānopameyabhāvasiddhyarthamagatya kṛtamityanudāharaṇaṃ draṣṭavyam /
            naivamatrāśrayaṇaṃ yuktam /
            vākyasyālpatvanivṛttiparatvena gatisadbhāvāt /
            kiñca hārdākāśasyāntaratvātyāge alpatvena vyāpakabāhyākāśasādṛśyaṃ na yuktamityāha-<span class="bold">apiceti /</span>
            āntaratvatyāge tu atyantābhedānna sādṛśyamiti bhāvaḥ /
            nanu hārdākāśasyālpatvanivṛttau tāvattve ca tātparyaṃ kiṃ na syādityata āha-<span class="bold">ubhayeti /</span>
            ato 'lpāvanivṛttāveva tātparyamiti bhāvaḥ /
            evamākāśopamitatvāddaharākāśo na bhūtamityuktam /
            sarvāśrayatvādiliṅgebhyaśca tathetyāha-<span class="bold">nacetyādinā /</span>
            vigatā jighatsā jagdhumicchā yasya so 'yaṃ vijighatsaḥ /
            bubhukṣāśūnya ityarthaḥ /</p>
         
         
         <p>prathamaśrutabrahmaśabdena tatsāpekṣacaramaśrutaṣaṣṭhīvibhaktyarthaḥ saṃbandho neyaḥ,
            na tu brahmaṇaḥ puramiti ṣaṣṭhyarthaḥ svasvāmibhāvo grāhyaḥ 'nirapekṣeṇa tatsāpekṣaṃ
            bādhyam'iti nyāyādityāha-<span class="bold">atra brūma iti /</span>
            śarīrasya brahmaṇa tadupalabdhisthānatvarūpe saṃbandhe mānamāha-<span class="bold">sa iti /</span>
            pūrṣu śarīreṣu, puri hṛdaye śaya iti puruṣa ityanvayaḥ /
            nanu brahmaśabdasya jīve 'pyannādinā śarīravṛddhihetau mukhyatvānna ṣaṣṭhyarthaḥ kathañcinneya
            ityata āha-<span class="bold">athaveti /</span>
            bṛṃhayati dehamiti brahma jīvaḥ tatsvāmike pure hṛdayaṃ brahmaveśma bhavatu, rājapure
            maitrasadbhavadityarthaḥ /
            anantaphalaliṅgādapi daharaḥ paramātmetyāha-<span class="bold">tadyatheti /</span>
            atha karmaphalādvaurāgyānantaramiha jīvadaśāyāmātmānaṃ daharaṃ tadāśritāṃśca satyakāmādiguṇān
            ācāryopadeśamanuvidya dhyānenānubhūya ye paralokaṃ gacchanti teṣāṃ sarvalokeṣvanantamaiśvaryaṃ
            svecchayā saṃcalanādikaṃ bhavatītyarthaḥ /
            dahare uktaliṅgānyanyathāsiddhāni teṣāṃ tadantaḥsthaguṇatvādiyuktaṃ smārayitvā dūṣayati-<span class="bold">yadapītyādinā /</span>
            uttaratrākāśasvarūpapratipādanānyathānupapattyā pūrvaṃ tasyānveṣyatvādikamityatrānyathopapattiṃ
            śaṅkate <span class="bold">nanviti /</span>
            etat ākāśasvarūpam /
            ākṣepabījamākāśasyālpatvamupamayā nirasyāntaḥsthavastūktestadantaḥsthameva dhyeyamityarthaḥ
            /
            tarhi jagadeva dhyeyaṃ syādityāha-<span class="bold">naitadevamiti /</span>
            astu ko doṣaḥ, tatrāha-<span class="bold">tatreti /</span>
            sarvanāmabhyāṃ daharākāśamākṛṣyātmatvādiguṇānuktvā guṇaiḥ saha tasyaiva dhyeyatvaṃ
            vākyaśeṣo brūte tadvirodha ityarthaḥ /
            'tasmin yadantaḥ'iti tatpadena vyavahitamapi hṛdayaṃ yogyatayā grāhyamityāha-<span class="bold">tasmāditi /</span>
            yadvā ākāśastasmin yadantastadubhayamanveṣṭavyamiti yojanāṃ sūcayati-<span class="bold">sahāntaḥsthairiti</span> //14//</p>
         
         
         <p>END BsRp_1,3.5.14</p>
         
         
         
         
         
         <p>START BsRp_1,3.5.15</p>
         
         
         <p>gatiśabdābhyāṃ tathā hi dṛṣṭaṃ liṅgaṃ ca | BBs_1,3.15 |</p>
         
         
         <p>daharākāśasya brahmatve hetvāntaramāha-<span class="bold">gatīti /</span>
            prajā jīvā etaṃ hṛdayasthaṃ daharaṃ brahmasvarūpaṃ lokamaharahaḥ pratyahaṃ svāpe gacchantyastadātmanā
            sthitā apyanṛtājñānenāvṛtāstaṃ na jānanti ataḥ punaruttiṣṭhantītyarthaḥ /
            nanvetatpadaparāmṛṣṭadaharasya svāpe jīvagamyatve 'pi brahmatve kimāyātamityaśaṅkya
            'tathā hi dṛṣṭam'iti vyācaṣṭe-<span class="bold">tathā hīti /</span>
            loke 'pi dṛṣṭamityarthāntaramāha-<span class="bold">loke 'pīti /</span>
            gatiliṅgaṃ vyākhyāya śabdaṃ vyācaṣṭe-<span class="bold">tatheti /</span>
            jīvabhūtākāśayorbrahmalokaśabdasyāprasiddheriti bhāvaḥ /
            brahmaṇyapi tasyāprasiddhiṃ śaṅkate-<span class="bold">nanviti /</span>
            niṣādasthapatinyāyena samādhatte-<span class="bold">gamayediti /</span>
            ṣaṣṭhe cintitam-svapatirniṣādaḥ, śabdasāmarthyāt /
            raudrīmiṣṭiṃ vidhāya 'etayā niṣādasthapatiṃ yājayet'ityāmnāyate /
            tatra niṣādānāṃ sthapatiḥ svāmīti ṣaṣṭhīsamāsena traivarṇiko grāhyaḥ, agnividyādisāmarthyāt
            /
            na tu niṣādaścāsau sthapatiriti karmadhārayeṇa niṣādo grāhyaḥ, asāmarthyāditi prāpte
            siddhāntaḥ /
            niṣāda eva sthapatiḥ syāt, niṣādaśabdasya niṣāde śaktatvāt,</p>
         
         
         <p>tasyāśrutaṣaṣṭhyarthasaṃbandhalakṣakatvalpanāyogāt śrutadvitīyāvibhakteḥ pūrvapadasaṃbandhakalpanāyāṃ
            lāghavāt, ato niṣādasyeṣṭisāmarthyamātraṃ kalpyamiti /
            tadbrahmalokaśabde karmadhāraya ityarthaḥ /
            karmadhāraye liṅgaṃ cāstīti vyācaṣṭe-<span class="bold">etadeveti /</span></p>
         
         
         <p>sūtre cakāra uktanyāyasamuccayārthaḥ //15//</p>
         
         
         <p>END BsRp_1,3.5.15</p>
         
         
         
         
         
         <p>START BsRp_1,3.5.16</p>
         
         
         <p>dhṛteś ca mahimno 'syāsminn upalabdheḥ | BBs_1,3.16 |</p>
         
         
         <p>sarvajagaddhāraṇaliṅgācca daharaḥ para ityāha-<span class="bold">dhṛteriti /</span>
            nanvathaśabdāddaharaprakaraṇaṃ vicchidya śrutā dhṛtirna daharaliṅgamiti śaṅkate-<span class="bold">kathamiti /</span>
            'ya ātmā'iti prakṛtākarṣādathaśabdo daharasya dhṛtiguṇavidhiprārambhārtha ityāha-<span class="bold">daharo 'sminnityādinā /</span>
            śrutau vidhṛtiśabdaḥ kartṛvācitvāt ktijantaḥ /
            sūtre tu mahimaśabdasāmānādhikaraṇyāddhṛtiśabdaḥ ktinnanto vidhāraṇaṃ brūte, 'striyāṃ
            ktin'iti bhāve ktino vidhānāditi vibhāgaḥ /
            seturasaṃkarahetuḥ, vidhṛtistu sthitiheturityapaunaruktyamāha-<span class="bold">yathodaketi /</span>
            sūtraṃ yojayati-<span class="bold">evamiheti /</span>
            dhṛteśca daharaḥ paraḥ asya dhṛtirūpasya niyamanasya ca mahimno 'sminparamātmanyeva
            śrutyantara upalabdheriti sūtrārthaḥ /
            dhṛteśceti cakārātsetupadoktaniyāmakatvaliṅgaṃ grāhyam /
            tatra niyamane śrutyantaropalabdhimāha-<span class="bold">etasyeti /</span>
            dhṛtau tamāha-<span class="bold">tatheti</span> //16//</p>
         
         
         <p>END BsRp_1,3.5.16</p>
         
         
         
         
         
         <p>START BsRp_1,3.5.17</p>
         
         
         <p>prasiddheś ca | BBs_1,3.17 |</p>
         
         
         <p>ā samantātkāśate dīpyata iti svayañjyotiṣi brahmaṇyākāśaśabdasya vibhutvaguṇato vā
            prasiddhiḥ prayogaprācuryam //17//</p>
         
         
         <p>END BsRp_1,3.5.17</p>
         
         
         
         
         
         <p>START BsRp_1,3.5.18</p>
         
         
         <p>itaraparāmarśāt sa iti cen nāsaṃbhavāt | BBs_1,3.18 |</p>
         
         
         <p>yadi 'eṣa ātmāpahatapāpmā'ityādivākyaśeṣabalena daharaḥ parastarhi jīvo 'pītyāśaṅkya
            niṣedhati-<span class="bold">itareti /</span>
            jīvasyāpi vākyaśeṣamāha-<span class="bold">atheti /</span>
            daharoktyanantaraṃ muktopasṛpyaṃ śuddhaṃ brahmocyate /
            ya eṣa saṃprasādo jīvo 'smātkāryakaraṇasaṃghātātsamyagutthāya ātmānaṃ tasmādvivicya
            viviktamātmānaṃ svena brahmarūpeṇābhiniṣpadya sākṣātkṛtya tadeva pratyakparaṃ jyotirūpasaṃpadyate
            prāpnotīti vyākhyeyam /</p>
         
         
         <p>yathā mukhaṃ vyādāya svapitīti vākyaṃ suptvā mukhaṃ vyādatte iti vyākhyāyate tadvat
            /
            jyotiṣo 'nātmatvaṃ nirasyati-<span class="bold">eṣa iti /</span>
            'saṃprasāde ratvācaritvā'iti śrutyantaram /
            avasthāvadutthānamapi jīvasya liṅgamityāha-<span class="bold">tatheti /</span>
            tadāśritasya tasmātsamutthāne dṛṣṭāntaḥ-<span class="bold">yatheti /</span>
            nanu kvāpyākāśaśabdo jīve na dṛṣṭa ityāśaṅkyoktāvasthotthānaliṅgabalātkalpya ityāha-<span class="bold">yathā ceti /</span>
            niyāmakābhāvājjīvo daharaḥ kiṃ na syāditi prāpte niyāmakamāha-<span class="bold">naitadityādinā /</span>
            dahare śrutadharmāṇāmasaṃbhavānna jīvo dahara ityarthaḥ /
            tarhi punaruktiḥ, tatrāha-<span class="bold">atireketi /</span>
            uttarāccetyādhikāśaṅkānirāsārthamityarthaḥ /
            kā tarhi jīvaparāmarśasya gatiḥ, tatrāha-<span class="bold">paṭhiṣyatīti /</span></p>
         
         
         <p>jīvasya svāpasthānabhūtabrahmajñānārtho 'yaṃ parāmarśa iti vakṣyate //18//</p>
         
         
         <p>END BsRp_1,3.5.18</p>
         
         
         
         
         
         <p>START BsRp_1,3.5.19</p>
         
         
         <p>uttarāc ced āvirbhūtasvarūpas tu | BBs_1,3.19 |</p>
         
         
         <p>asaṃbhāvāditi hetorasiddhimāśaṅkya pariharati-<span class="bold">uttarāccediti /</span>
            sūtranirākṛtāyā jīvāśaṅkāyāḥ prajāpativākyabalātpunaḥ samutthānaṃ kriyate /
            tatra jīvasyaivāpahatapāpmatvādigrahaṇenāsaṃbhavāsiddherityarthaḥ /
            kathaṃ tatra jīvoktiḥ, tatrāha-<span class="bold">tatretyādinā /</span>
            yadyapyupakrame jīvaśabdo nāsti tathāpyapahatapāpmatvādiguṇakamātmānamupakramya tasya
            jāgradādyavasthātrayopanyāsādavasthāliṅgena jīvaniścayāttasyaiva te guṇāḥ saṃbhavantīti
            samudāyārthaḥ /
            indraṃ prajāpatirbūte-<span class="bold">ya eṣa iti /</span>
            prādhānyādakṣigrahaṇaṃ sarvairindriyairviṣayadarśanarūpajāgradavasthāpannamityāha-<span class="bold">draṣṭārami ti /</span>
            mahīyamānaḥ vāsanāmayairviṣayaiḥ pūjyamāna iti svapnaparyāye, yadyatreti suṣuptiparyāye
            ca jīvameva prajāpatirvyācaṣṭa ityanvayaḥ /
            tatra kāle tadetatsvapanaṃ yathā syāttathā suptaḥ, samyak asto nirastaḥ karaṇagrāmo
            yasya sa samastaḥ, ata evopahṛtakaraṇatvāttatkṛtakāluṣyahīnaḥ saṃprasannaḥ, svapnaṃ
            prapañcamajñānamātratvena vilāpayati ato 'jñānasattvāt muktādvilakṣaṇaḥ prājña eṣa
            svacaitanyena kāraṇaśarīrasākṣī tasya sākṣyasya sattāsphūrtipradatvādātmetyarthaḥ
            /
            caturthaparyāye brahmoktestasyaivāpahatapāpmatvādiguṇā ityāśaṅkya tasyāpi paryāyasya
            jīvatvamāha-<span class="bold">nāheti /</span>
            aheti nipātaḥ khedārthe /
            khidyamāno hīndra uvāca, na khalu suptaḥ pumānayaṃ saṃprati suṣuptyavasthāyāmayaṃ
            devadatto 'hamityevamātmānaṃ jānāti /
            no eva naivemāni bhūtāni jānāti kintu vināśameva prāpto bhavati, nāhamatra bhogyaṃ
            paśyāmīti doṣamupalabhya punaḥ prajāpatimupasasāra /
            taṃ doṣaṃ śrutvā prajāpatirāha-<span class="bold">etamiti /</span>
            etasmātprakṛtādātmano 'nyatrānyaṃ na vyākhyāsyāmītyupakramya 'maghavanmartyaṃ vā idaṃ
            śarīram'iti nindāpūrvakaṃ jīvameva darśayatītyarthaḥ /
            tasmāt prajāpativākyāt /
            ataḥ saṃbhavāsiddheḥ /
            siddhāntayati-<span class="bold">taṃ pratīti /</span>
            avasthātrayaśodhanenāvirbhūtatvaṃ śodhitatvamarthasya vākyotthavṛttyābhivyaktatvamityarthaḥ
            /
            tarhi sūtre puṃliṅgena jīvoktiḥ kathaṃ, jñānena jīvatvasya nivṛttatvādityata āha-<span class="bold">bhūtapūrveti /</span>
            jñānātpūrvamavidyātatkāryapratibimbitatvarūpaṃ jīvatvamabhūditi kṛtvā jñānānantaraṃ
            brahmarūpo 'pi jīvanāmnocyata ityarthaḥ /
            viśvataijasaprājñaturīyaparyāyacatuṣṭayātmakaprajāpativākyasya tātparyamāha-<span class="bold">etaditi /</span>
            janmānāśavattvāt /
            pratibimbavadbimbadeho nātmeti jñāpanārthaṃ prajāpatirinindravirocanau pratyuvāca,
            udaśarāva ātmānamavekṣya yadātmano rūpaṃ na vijānīthastanme brūtamityādi brāhmaṇenetyāha-<span class="bold">udaśarāveti /</span></p>
         
         
         <p>udakapūrṇe śarāve pratibimbātmānaṃ dehaṃ dṛṣṭvā svasyājñātaṃ yattanmahyaṃ vācyamityuktaśrutyarthaḥ
            /
            vyutthāpya vicārya /
            abhiniṣpadyata ityatraitaduktaṃ bhavatīti saṃbandhaḥ /
            kimuktamityata āha-<span class="bold">yadasyeti /</span>
            jīvatvarūpeṇa jīvaṃ na vyācaṣṭe lokasiddhatvāt kintu tamanūdya parasparavyabhicāriṇībhyo
            'vasthābhyo vivicya brahmasvarūpaṃ bodhayati, ato yadbrahma tadevāpahatapāpmatvādidharmakaṃ
            na jīva ityuktaṃ bhavati, śodhitasya brahmabhedena taddharmokterityarthaḥ /
            evamavasthopanyāsasya vivekārthatvānna jīvaliṅgatvaṃ, 'etadamṛtamabhayametabrahma'iti
            liṅgopetaśrutivirodhāditi<span class="bold">mantavyam /</span>
            nanu jīvatvabrahmatvaviruddhadharmavatoḥ kathamabhedaḥ, tatrāha-<span class="bold">tadeveti /</span>
            anvayavyatirekābhyāṃ jīvatvasyāvidyākalpitatvādavirodha iti matvā dṛṣṭāntenānvayamāha-<span class="bold">yāvaditi /</span>
            vyatirekamāha-<span class="bold">yadeti /</span>
            avidyāyāṃ satyāṃ jīvatvaṃ, vākyotthaprabhodhāttannivṛttau tannivṛttirityāvidyakaṃ
            tadityarthaḥ /
            saṃsāritvasya kalpitatve siddhaṃ nigamayati-<span class="bold">tadeva cāsyeti /</span>
            'samutthāya svena rūpeṇābhiniṣpadyate'iti śrutiṃ vyākhyātumākṣipati-<span class="bold">kathaṃ punarityādinā /</span>
            kūṭasthanityasya svarūpamityanvayaḥ /
            manaḥsaṅgino hi kriyayā malanāśādabhivyaktirna tu kūṭasthasyāsaṅgina ityāha-<span class="bold">suvarṇeti /</span>
            dravyāntaraṃ pārthivo malaḥ /
            abhibhūtetyasya vyākhyānamanabhivyakteti /
            asādhāraṇo bhāsvaratvādiḥ /
            abhibhāvakaḥ saurālokaḥ /
            jīvasvarūpasyābhibhave bādhakamāha-<span class="bold">dṛṣṭeti /</span>
            'vijñānaghana eva'iti śrutyā cinmātrastāvadātmā /
            taccaitanyaṃ cakṣurādijanyavṛttivyaktaṃ dṛṣṭyādipadavācyaṃ sat vyavahārāṅgaṃ jīvasya
            svarūpaṃ bhavatīti tasyābhibhūtatve dṛṣṭo vyavahāro virudhyeta /
            hetvabhāvādvyavahāro na syādityartha /
            ajñasyāpi svarūpaṃ vṛttiṣu vyaktamityaṅgīkāryaṃ, vyavahāradarśanādityāha-<span class="bold">tacceti /</span>
            anyathetyuktaṃ sphuṭayati-<span class="bold">taccediti /</span></p>
         
         
         <p>svarūpaṃ cejjñānina eva vyañjyeta jñānātpūrvaṃ vyavahārocchittirityarthaḥ /
            ataḥ sadaiva vyaktasvarūpatvādityarthaḥ /
            sadā vṛttiṣu vyaktasya vastuto 'saṅgasyātmana āvidyakadehādyavivekarūpasya malasaṅgasya
            sattvāttadvivekāpekṣayā samutthānādiśrutirityuttaramāha-<span class="bold">atreti /</span>
            vedanā harṣaśokādiḥ /
            aviviktamiveti tādātmyasya saṅgasya kalpitatvamuktam /
            tatra kalpitasaṅge dṛṣṭāntaḥ-<span class="bold">yatheti /</span></p>
         
         
         <p class="bold">śrutikṛtamiti /</p>
         
         <p>tvaṃpadārthaśrutyā 'yo 'yaṃ vijñānamayaḥ prāṇeṣu'ityādyayā siddhamityarthaḥ /
            prāṇādibhinnaśuddhatvaṃpadārthajñānasya vākyārthasākṣātkāraḥ phalamityāha-<span class="bold">kevaleti /</span>
            saśarīratvasya satyatvātsamutthānamutkrāntiriti vyākhyeyaṃ na viveka ityāśaṅkyāha-<span class="bold">tathā viveketi /</span>
            uktaśrutyanusāreṇetyarthaḥ /
            śarīreṣvaśarīramavasthitamiti śruteravivekamātrakalpitaṃ saśarīratvam /
            ato viveka eva samutthānamityarthaḥ /
            nanu svakarmārjite śarīre bhogasyāparihāryatvātkathaṃ jīvata eva svarūpāvirbhāva ityata
            āha-<span class="bold">śarīrastho 'pīti /</span>
            aśarīratvavaccharīrasthasyāpi bandhābhāvasmṛterjīvato muktiryuktetyarthaḥ /
            aviruddhe śrutyarthe sūtraśeṣo yukta ityāha-<span class="bold">tasmāditi /</span>
            anyādṛśau satyāvityarthaḥ /
            jñānājñānakṛtāvāvirbhāvatirobhāvāviti sthite bhedo 'pyaṃśāṃśitvakṛto nirasta ityāha-<span class="bold">evamiti /</span>
            aṃśādiśūnyatvamasaṅgatvam /
            ātmā dravyatvavyāpyajātiśūnyaḥ vibhutvāt, vyomavadityātmaikyasiddherbhedo mithyetyarthaḥ
            /
            prajāpativākyācca bhedo mithyetyākāṅkṣāpūrvakamāha--<span class="bold">kutaścetyādinā /</span>
            etadbhedasya satyatvameva nāstīti kuta ityanvayaḥ chāyāyāṃ brahmadṛṣṭiparamidaṃ vākyaṃ
            nābhedaparamityata āha-<span class="bold">nāpīti /</span>
            yasya jñānātkṛtakṛtyatā sarvakāmaprāptistamātmānamanvicchāva iti pravṛttayorindravirocanayoryadyanātmacchāyāṃ
            prajāpatirbrūyāttadā mṛṣāvādi syādityarthaḥ /
            prathamavat dvitīyādiparyāye vyāvṛttāsvavasthāsu unusyūtātmā brahmatvenokta ityāha-<span class="bold">tatheti /</span>
            avasthābhede 'payanusyūtau yuktimāha-<span class="bold">kiñceti /</span>
            suṣuptau jñāturvyāvṛttimāśaṅkyāha-<span class="bold">tathā tṛtīya iti /</span>
            saṣuptau nirvikalpajñānarūpa ātmāstīyatra bṛhadāraṇyakaśrutimāha-<span class="bold">nahīti /</span>
            buddheḥ sākṣiṇo nāśo nāsti, nāśakābhāvādityarthaḥ /
            etamavasthābhirasaṅgatvenokta ātmaiva turīye 'pi brahmatvenokta ityāha-<span class="bold">tatheti /</span>
            śruterekadeśivyākhyāṃ dūṣayati-<span class="bold">kecittviti /</span>
            jīvaparayorbhadāditi bhāvaḥ /
            śrutibādhānmaivamityāha-<span class="bold">teṣāmiti /</span>
            saṃnihito jīva eva sarvanāmārtha ityarthaḥ /
            uktasya punaruktau bhūya iti yujyate /
            tava tu upakrāntaparamātmanaścaturtha evoktestadbāda ityāha-<span class="bold">bhūya iti /</span>
            lokasiddhajīvānuvādena brahmatvaṃ bodhyata iti svamatamupasaṃharati-<span class="bold">tasmāditi /</span>
            vyākhyānāntarasaṃbhavādityarthaḥ /
            vilayanaṃ śodhanam /
            vidyayā mahāvākyeneti yāvat /
            ye tu saṃsāraṃ satyamicchanti teṣāmidaṃ śārīrakamevottaramityāha-<span class="bold">apare tvityādinā /</span>
            śārīrakasyārthaṃ saṃkṣepaṇopadiśati-<span class="bold">eka eveti /</span>
            avidyāmāyayorbhedaṃ nirasituṃ sāmānādhikaraṇyaṃ, āvaraṇavikṣepaśaktirūpaśabdapravṛttinimittabhedāt
            sahaprayogaḥ /
            brahmaivāvidyayā saṃsarati na tato 'nyo jīva iti śārīrakārtha ityarthaḥ /
            tarhi sūtrakāraḥ kimiti bhedaṃ brūte, tatrāha-<span class="bold">yasttviti /</span>
            paramātmano 'saṃsāritvasidyarthaṃ jīvādbhedaṃ draḍhayati /
            tasyāsaṃsāritvaniścayābhāve tadabhedoktāvapi jīvasya saṃsāritvānapāyādityarthaḥ /
            adhiṣṭhānasya kalpitādbhede 'pi kalpitasyādhiṣṭhānānna pṛthaksattvamityāha-<span class="bold">jīvasya tviti /</span>
            kalpitabhedānuvādasya phalamāha-<span class="bold">evaṃ hīti /</span>
            sūtreṣvabhedo nokta iti bhrāntiṃ nirasyati-<span class="bold">pratipādyamiti /</span>
            ātmeti tūpagacchantītyādisūtrāṇyādipadārthaḥ /
            nanvadvaitasya śāstrārthatve dvaitāpekṣavidhivirodhaḥ tatrāha-<span class="bold">varṇitaśceti /</span></p>
         
         
         <p>advaitamajānataḥ kalpitadvaitāśrayā vidhayo na viduṣa iti sarvamupapannamityarthaḥ
            //19//</p>
         
         
         <p>END BsRp_1,3.5.19</p>
         
         
         
         
         
         <p>START BsRp_1,3.5.20</p>
         
         
         <p>anyārthaś ca parāmarśaḥ | BBs_1,3.20 |</p>
         
         
         <p>evaṃ prajāpativākye jīvānuvādena brahmaṇa evāpahatapāpmatvādyukterjīve tadasaṃbhavānna
            jīvo dahara ityuktam /
            tarhi jīvaparāmarśasya kā gatirityata āha-<span class="bold">anyārthaśceti /</span>
            sūtraṃ vyācaṣṭe-<span class="bold">athetyādinā /</span>
            prakṛte dahare viśeṣo guṇastadupadeśo 'pi netyarthaḥ /
            tatra daharavākyaśeṣarūpaṃ saṃprasādavākyamāśaṅkāpūrvakaṃ daharabrahmaparatvena vyācaṣṭe-<span class="bold">kathamityādinā</span> //20//</p>
         
         
         <p>END BsRp_1,3.5.20</p>
         
         
         
         
         
         <p>START BsRp_1,3.5.21</p>
         
         
         <p>alpaśruter iti cet tad uktam | BBs_1,3.21 |</p>
         
         
         <p>upāsyatvādalpatvamuktamiti vyākhyāya śrutyā nirastamityarthāntaramāha-<span class="bold">śrutyaiva cedamiti /</span></p>
         
         
         <p>evaṃ daharavākyaṃ prajāpativākyaṃ ca saguṇe nirguṇe ca samanvitamiti siddham //21//</p>
         
         
         <p>END BsRp_1,3.5.21</p>
         
         
         
         
         
         <p>START BsRp_1,3.6.22</p>
         
         
         <p>anukṛtes tasya ca | BBs_1,3.22 |</p>
         
         
         <p><span class="bold">anukṛtestasya ca</span> /
            muṇḍakavākyamudāharati-<span class="bold">na tatreti</span> /
            tasmin brahmaṇi viṣaye na bhāti, taṃ na bhāsayatīti yāvat /
            yadā candrabhāskarādirna bhāsayati tadā alpadīpteragneḥ kā kathetyāha-<span class="bold">kuta iti /</span>
            kiñca sarvasya sūryādestadbhāsyatvānna tadbhāsakatvamityāha-<span class="bold">tameveti /</span>
            anugamanavadanumānaṃ svagatamiti śaṅkāṃ nirasyati-<span class="bold">tasyeti /</span>
            tatreti saptamyāḥ sati viṣaye ca sādhāraṇyātsaṃśayamāha-<span class="bold">tatreti /</span>
            pūrvatrātmaśrutyādibalādākāśaśabdasya rūḍhityāgādīśvare vṛttirāśritā /
            tathehāpi satisaptamībalādvartamānārthatyāgena yasminsati sūryādayo na bhāsyanti sa
            tejoviśeṣa upāsya iti bhaviṣyadarthe vṛttirāśrayaṇīyā /
            adhunā bhāsamāne sūryādau na bhātīti virodhāditi dṛṣṭāntena pūrvapakṣayati-<span class="bold">tejodhāturiti /</span>
            tejodhānaṃ, nirguṇasvayañjyotirātmajñānamityubhayatra phalam /
            tejodhātutve liṅgamāha-<span class="bold">tejodhātūnāmiti /</span>
            yattejaso 'bhibhāvakaṃ tatteja iti vyāptimāha-<span class="bold">tejaḥsvabhāvakamiti /</span>
            yasminsati yanna bhāti tadanu tadbhātīti viruddhamityata āha-<span class="bold">anubhānamiti /</span>
            tato nikṛṣṭabhānaṃ vivakṣitamiti bhāvaḥ /
            mukhyasaṃbhave vivakṣānupapatteḥ mukhyānubhānaliṅgātsarvabhāsakaḥ paramātmā svaprakāśako
            'tra grāhya iti siddhāntamāha-<span class="bold">prājña iti /</span>
            prājñatvaṃ svaprakāśakatvaṃ bhāsakatvārthamuktam /
            tatra śrutimāha-<span class="bold">bhārūpa iti /</span>
            mānābhāvācca tejodhāturnā grāhya ityāha-<span class="bold">na tviti /</span>
            kiñca sūryādayastejontarabhānamanu na bhānti, tejastvāt, pradīpavadityāha-<span class="bold">samatvācceti /</span>
            yo 'yamanukaroti sa tajjātīya iti niyamo nāstītyāha-<span class="bold">nāyamekānta iti /</span>
            paunaruktyamāśaṅkyoktānuvādapūrvakaṃ sūtroktaṃ hetvantaraṃ vyācaṣṭe-<span class="bold">anukṛteriti /</span>
            'tameva bhāntam'ityevakāroktaṃ tadbhānaṃ vinā sarvasya pṛthagbhānābhāvarūpamanubhānamanukṛterityanenoktam-<span class="bold">tasya ceti /</span>
            sarvabhāsakatvamuktamityapaunaruktyamityarthaḥ /
            ātmanaḥ sūryādibhāsakatvaṃ śrutyantaraprasiddhamaviruddhaṃ cetyāha-<span class="bold">taddevā iti /</span>
            sarvaśabdaḥ prakṛtasūryādivācakatvena vyākhyātaḥ /
            saṃprati tasyāsaṃkucadvṛttitāṃ matvārthāntaramāha-<span class="bold">athaveti /</span>
            tatreti sarvanāmaśrutyā prakṛtaṃ brahma grāhyamityāha-<span class="bold">na tatra sūrya iti /</span>
            kiñca spaṣṭabrahmaparapūrvamantrākāṅkṣāpūrakatvādayaṃ mantro brahmapara ityāha-<span class="bold">anantaraṃ ceti /</span>
            hiraṇmaye jyotirmaye annamayādyapekṣayā pare kośe ānandamayākhye pucchaśabditaṃ brahma
            virajaṃ āgantukamalaśūnyaṃ, niṣkalaṃ niravayavaṃ, śubhraṃ naisargikamalaśūnyaṃ, sūryādisākṣibhūtaṃ
            brahmavitprasiddhamityarthaḥ /
            satisaptamīpakṣamanuvadati-<span class="bold">yadapīti /</span>
            sūryādyabhibhāvakatejodhātau prāmāṇike tasyeha grahaṇaśaṅkā syāt, na tatra pramāṇamastītyāha-<span class="bold">tatreti /</span>
            siddhānte tatreti vākyārthaḥ kathamityāśaṅkyāha-<span class="bold">brahmaṇyapīti /</span>
            satisaptamīpakṣe na bhātīti śrutaṃ vartamānatvaṃ tyaktvā tasminsati na bhāsyantītyaśrutabhaviṣyattvaṃ
            kalpanīyaṃ pratyakṣavirodhanirāsāya /
            viṣayasaptamīpakṣe tu na bhāsayatītyaśrutaṇijadhyāhāramātraṃ kalpyaṃ na śrutatyāga
            iti lāghavaṃ, ato brahmaṇi viṣaye sūryāderbhāsakatvaniṣedhena brahmabhāsyatvamucyata
            ityarthaḥ /
            yenānyābhāsyatvena hetunā sūryādayastasminbrahmaṇi viṣaye bhāsakāḥ syustathā tu brahmānyena
            nopalabhyate svaprakāśatvāditi yojanā /
            uktameva śrutyantareṇa draḍhayati-<span class="bold">brahmeti /</span></p>
         
         
         <p>
            svaprakāśatve 'nyābhāsyatve ca śrutidvayam /<br />
            grahaṇāyogyatvādagrāhya ityarthaḥ //22//
            </p>
         
         
         <p>END BsRp_1,3.6.22
            </p>
         
         
         
         
         <p>START BsRp_1,3.6.23</p>
         
         
         <p>api ca smaryate | BBs_1,3.23 |</p>
         
         
         <p>ṇijadhyāhārapakṣe smṛtibalamapyastītyāha-<span class="bold">apiceti /</span>
            sūtraṃ vyācaṣṭe-<span class="bold">apiceti /</span></p>
         
         
         <p>
            abhāsyatve sarvabhāsakatve ca ślokadvayaṃ draṣṭavyam /<br />
            tasmādanubhānamantro brahmaṇi samanvita iti siddham //23//
            </p>
         
         
         <p>END BsRp_1,3.6.23</p>
         
         
         
         
         
         <p>START BsRp_1,3.7.24</p>
         
         
         <p>śabdād eva pramitaḥ | BBs_1,3.24 |</p>
         
         
         <p class="bold">śabdādeva pramitaḥ /</p>
         
         <p>kāṭhakavākyaṃ paṭhati-<span class="bold">aṅguṣṭheti /</span>
            puruṣaḥ pūrṇo 'pyātmani dehamadhye aṅguṣṭhamātre hṛdaye tiṣṭhatītyaṅguṣṭhamātra ityucyate,
            tasyaiva paramātmatvavādivākyāntaramāha-<span class="bold">tatheti /</span>
            adhūmakamiti paṭhanīyam /
            yo 'ṅguṣṭhamātro jīvaḥ sa vastuto nirdhūmajyotirvannirmalaprakāśarūpa iti tamarthaṃ
            saṃśodhya tasya brahmatvamāha-<span class="bold">īśāna iti /</span>
            tasyādvitīyatvamāha<span class="bold">-sa eveti /</span>
            kālatraye 'pi sa evāsti nānyatkiñcit /
            yannaciketasā pṛṣṭaṃ brahma tadetadevetyarthaḥ /
            parimāṇeśānaśabdābhyāṃ saṃśayamāha-<span class="bold">tatreti /</span>
            yathānubhānādiliṅgāt ṇijadhyāhareṇa sūryādyagocaro brahmetyuktaṃ tathā prathamaśrutaparimāṇaliṅgājjīvapratītāvīśāno
            'smīti dhyāyediti vidhyadhyāhareṇa dhyānaparaṃ vākyamiti pūrvapakṣayati-<span class="bold">tatra parimāṇeti /</span>
            pūrvapakṣe brahmadṛṣṭyā jīvopāstiḥ, siddhānte tu pratyagbrahmaikyajñānaṃ phalamiti
            mantavyam /
            āyāmo daidhyaṃ, vistāro mahattvamiti bhedaḥ /
            <span class="bold">kayāciditi /</span>
            aṅguṣṭhamātrahṛdayasya vijñānaśabditabudyabhedādhyāsakalpanayetyarthaḥ /
            smṛtisaṃvādādapyaṅguṣṭhamātro jīvaityāha-<span class="bold">smṛteśceti /</span>
            atha maraṇānantaraṃ yamapāśaurbaddhaṃ karmavaśaṃ prāptamityarthaḥ /
            tatrāpīśvaraḥ kiṃ na syādityata āha--<span class="bold">nahīti /</span>
            'prabhavati saṃyamane mamāpi viṣṇuḥ'iti yamasyeśvaraniyamyatvasmaraṇāditi bhāvaḥ /
            bhūtabhavyasvetyupapadādbādhakābhāvācca īśāna itīśatvaśabdānniraṅkuśamīśitā bhātīti
            śrutyā liṅgaṃ bādhyāmiti siddhāntayati-<span class="bold">paramātmaiveti /</span>
            prakaraṇācca brahmaparamidaṃ vākyamityāha-<span class="bold">etaditi /</span>
            śabdo vākyaṃ liṅgāddurbalamityāśaṅkyāha-<span class="bold">śabdāditi</span> //24//</p>
         
         
         <p>END BsRp_1,3.7.24</p>
         
         
         
         
         
         <p>START BsRp_1,3.7.25</p>
         
         
         <p>hṛdyapekṣayā tu manuṣyādhikāratvāt | BBs_1,3.25 |</p>
         
         
         <p>karaḥ sakaniṣṭho 'ratriḥ /
            mukhyāṅguṣṭhamātro jīvo gṛhyatāṃ kiṃ gauṇagrahaṇenetyata āha-<span class="bold">na cānya iti /</span>
            sati saṃbhave mukhyagraho nyāyyaḥ /
            atra tu śrutivirodhādasaṃbhava iti gauṇagraha ityartha /
            <span class="bold">manuṣyāneveti /</span>
            traivarṇikānevetyarthaḥ /
            śaktatvādityanena paścādīnāṃ devānāmṛṣīṇāṃ cādhikāro vāritaḥ /</p>
         
         
         <p>tatra paśvādīnāṃ śāstrārthajñānādisāmagryabhāvātkarmaṇyaśaktiḥ /
            indrādeḥ svadevatāke karmaṇi svoddeśena dravyatyāgāyogādaśaktiḥ /</p>
         
         
         <p>ṛṣīṇāmārṣeyavaraṇe ṛṣyantarābhāvādaśaktiḥ /
            arthitvādityanena niṣkāmānāṃ mumukṣūṇāṃ sthāvarāṇāṃ cādhikāro vāritaḥ /
            tatra mumukṣūṇāṃ śudyarthitve nityādiṣvadhikāro na kāmyeṣu /
            śuddhacittānāṃ mokṣārthitve śravaṇādiṣu vyañjakeṣvadhikāro na karmasviti mantavyam
            /
            śūdrasyādhikāraṃ nirasyati-<span class="bold">aparyudastatvāditi /</span>
            śūdro 'yajñe 'vanakḷptaḥ'iti paryudāsāt, upanayīta tamadhyāpayīta iti śāstrācca na
            śūdrasya vaidike karmaṇyadhikāraḥ /
            tasyaikajātitvasmṛterūpanayanaprayuktadvijātitvābhāvena vedādhyayanābhāvāt /
            atrāpekṣito nyāyaḥ ṣaṣṭhādhyāye varṇita ityāha-<span class="bold">varṇitamiti /</span>
            'svargakāmo yajeta'ityādiśāstrasyāviśeṣaṇa sarvānphalārthinaḥ prati pravṛttatvāt,
            prāṇimātrasya sukhārthitvācca phalārthe karmaṇi paśvādīnāmapyadhikāra ityāśaṅkyoktarityāteṣāṃ
            śaktatvādyabhāvātsvargakāmapadaṃ manuṣyaparatayā saṃkocya manuṣyādhikāratve sthāpite
            caturvarṇyādhikāritvamāśaṅkya 'vasante brāhmaṇo 'gnīnādadhīta grīṣme rājanyaḥ śaradi
            vaiśyaḥ'iti trayāṇāmevāgnisaṃbandhaścavaṇātteṣāmevādhikāra iti varṇitamityarthaḥ /
            astu, prastute kimāyātaṃ, tatrāha-<span class="bold">manuṣyāṇāṃ ceti /</span>
            prāyeṇa saptavitastiparimito manuṣyadehaityarthaḥ /
            evamaṅguṣṭhaśabdo hṛtparimāṇavācakastatrasthaṃ brahma lakṣayatītyuktam /
            saṃprati tacchabdenāṅguṣṭhamātraṃ jīvamanūdyāyamīśāna iti brahmābhedo bodhya iti vaktumanuvadati-<span class="bold">yadapīti /</span>
            pratipādyābhedavirodhādanuvādyāṅguṣṭhamātratvaṃ bādhyaṃ, tātparyārthasya balavattvādityāha-<span class="bold">tadīti /
               kvacit</span>'asthūlam'ityādau /
            <span class="bold">kvacit</span>'tattvamasi'ityādau /
            [nanu paramātmano 'ṅguṣṭhaparimāṇatvaṃ na saṃbhavatīti sūtrakāreṇa hṛdayāpekṣamaṅguṣṭhamātratvamuktaṃ,</p>
         
         
         <p>dvividhetyādibhāṣyāttu jīvamuddiśya brahmatvabodhanamiti pratīyata iti sūtrārthāsparśitvādbhāṣyamanupapannamiti
            cet, na, bhāṣyatātparyānabhijñānāt /
            kaṭhavallīvākyasyāvāntaratātparyamekaṃ mahātātparyaṃ caikam /
            tatrāvāntaratātparyamupāsye brahmaṇi, mahātātparyaṃ ca jñeye brahmaṇi /
            ata eva bhāṣyakārairvākyadvayopanyāsaḥkṛtaḥ /
            ata evopāsanāphalaṃ kaṭhavallyāmeva-'śataṃ caikā ca hṛdayasya nāḍyaḥ'ityādinā bodhitam
            /
            ata eva caturthādhyāye dvitīyacaraṇe 'tadokaḥ'iti sūtre hārdavidyāṃ prakṛtya samāmananti
            iti bhāṣyakāraiḥ prathamavākyasya upāsye brahmaṇi tātparyamiti prakaṭīkṛtam /
            itthaṃ cātratyabhāṣyaṃ mahātātparyābhiprāyakamiti draṣṭavyam /
            rāmānujabhāṣyakṛtā tu pūrvapakṣo 'smadbhāṣyatātparyājñānenaiva kṛta ityavadheyam /
            ekatvārthe vākyaśeṣamanukūlayati-<span class="bold">etamiti /</span></p>
         
         
         <p>
            śrutiryamo vā draṣṭavyaḥ /<br />
            taṃ jīvaṃ pravṛhetpṛthakkuryāt, dhairyeṇa balavadindriyanigrahādinā, taṃ viviktamātmānaṃ
            śuklaṃ svaprakāśamamṛtaṃ kūṭasthaṃ brahma jānīyādityarthaḥ /<br />
            tasmātkaṭhavākyaṃ pratyagbrahmaṇi jñeye samanvitamiti siddham //25//
            </p>
         
         
         <p>END BsRp_1,3.7.25</p>
         
         
         
         
         
         <p>START BsRp_1,3.8.26</p>
         
         
         <p>tadupary api bādarāyaṇaḥ saṃbhavāt | BBs_1,3.26 |</p>
         
         
         <p>śāstrasya manuṣyādhikāratve devādīnāṃ brahmavidyāyamāpyanadhikāraḥ syādityāśaṅkyāha-<span class="bold">taduparyapi bādarāyaṇaḥ saṃbhavāt /</span>
            nanu samanvayādhyāye 'dhikāracintā na saṃgatetyata āha-<span class="bold">uṅguṣṭheti /</span>
            smṛtasyopekṣānarhatvaṃ prasaṅgaḥ /
            atra manuṣyādhikāratvoktyā smṛtānāṃ devādināṃ vedāntaśravaṇādāvadhikāro 'sti na veti
            saṃdehe bhogāsaktānāṃ vairāgyādyasaṃbhavānneti prāpte siddhāntamāha-<span class="bold">bāḍhamiti /</span>
            evamadhikāravicārātmakādhikaraṇadvayasya prasaṅgikī saṃgatiḥ /
            atra pūrvapakṣe devādināṃ jñānānadhikārāddevatvaprāptidvārā kramamuktiphalāsu daharādyupāsanāsu
            kramamuktyarthināṃ manuṣyāṇāmapravṛttiḥ phalaṃ, siddhānte tu pravṛttiḥ /
            upāsanābhirdevatvaṃ prāptānāṃ śravaṇādinā jñānānmuktisaṃbhavāditi saphalo 'yaṃ vicāraḥ
            nanu bhogāsaktānāṃ teṣāṃ mokṣārthitvābhāvānnādhikāra ityata āha-<span class="bold">arthitvaṃ tāvaditi /</span>
            vikāratvenānṛtaviṣayasukhasya kṣayāsūyādidoṣaddaṣṭyā niratiśayasukhamokṣārthitvaṃ
            sattvaprakṛtīnāṃ devānāṃ saṃbhavatītyarthaḥ /
            nanvindrāya svāhetyādau caturthyantaśabdātiriktā vigrahavatī devatā nāsti, śabdasya
            cāsāmarthyānnādhikāra ityata āha--<span class="bold">tatheti /</span>
            arthitvavadityarthaḥ /
            aparyudastatvamāha-<span class="bold">nacateṣāmiti /</span>
            'śūdro yajñe 'navalkṛptaḥ'itivaddevādīnāṃ vidyādhikāraniṣedho nāstītyarthaḥ /
            nanu vigrahavattvena dṛṣṭasāmarthye satyapyupanayanābhāvācchāstrīyaṃ sāmarthyaṃ nāstītyata
            āha<span class="bold">-na ceti /</span>
            janmāntarādhyayanabalātsvayameva pratibhātāḥ smṛtā vedā yeṣāṃ te tathā tadbhāvādityarthaḥ
            /
            bālādiṣu praviṣṭapiśācādīnāṃ vedodghoṣadarśanāddevayonīnāṃ janmāntarasmaraṇamastīti
            smṛtavedāntānāmarthavicāro yukta ityarthaḥ /
            devānāmṛṣīṇāṃ ca vidyādhikāre kāraṇamarthitvādikamuktvā śrautaṃ gurukulavāsādiliṅgamāha-<span class="bold">apiceti /</span>
            nanu brahmavidyā devādīnnādhikaroti, vedārthatvāt, agnihotravadityata āha-<span class="bold">yadapīti /</span>
            devānāṃ karmasu nādhikāraḥ,</p>
         
         
         <p>devatāntarāṇāmuddeśyānāmabhāvāditi prathamasūtrārthaḥ /
            ṛṣīṇāmanadhikāraḥ, ṛṣyantarābhāvādṛṣiyukte karmaṇyaśakteriti dvitīyasūtrārthaḥ /
            asāmarthyamupādhiriti pariharati-<span class="bold">na taditi /</span>
            asāmarthyarūpaṃ kāraṇamityarthaḥ /
            na hyasti yenāsāmarthyaṃ syāditi śeṣaḥ /
            'tadyo yo devānāṃ pratyabudhyata sa eva tadabhavattatharṣīṇām'itivākyabādho 'pyanumānasya
            draṣṭavyaḥ /
            nanu devādīnpratyaṅkuṣṭhamātraśrutiḥ kathaṃ,</p>
         
         
         <p>teṣāṃ mahādehatvena hṛdayasyāsmadaṅguṣṭhamātratvābhāvāt /
            ataḥ śrutiṣu teṣāṃ nādhikāra ityata āha-<span class="bold">devādyadhikāre 'pīti</span> //26//</p>
         
         
         <p>END BsRp_1,3.8.26</p>
         
         
         
         
         
         <p>START BsRp_1,3.8.27</p>
         
         
         <p>virodhaḥ karmaṇīti cen nānekapratipatter darśanāt | BBs_1,3.27 |</p>
         
         
         <p>nanu mantrādīnāṃ pratīyamānavigrahavattve tātparyaṃ kalpayitvā devādīnāmadhikāra uktaḥ,
            sa cāyuktaḥ, anyaparāṇāṃ teṣāṃ pratyakṣādivirodhena svārthe tātparyakalpanānupapatterityākṣipya
            sūtracatuṣṭayena pariharati-<span class="bold">virodhaḥkarmaṇītyādinā /</span>
            varṇyeta, tarhīti śeṣaḥ /
            svarūpaṃ vigrahaḥ /
            abhyupagame pratyakṣeṇa devatā dṛśyeta, naca dṛśyate, ato yogyānupalabdhyā devatāyā
            vigrahavatyā abhāvātsaṃpradānakārakābhāvena karmaniṣpattirna syādityāha-<span class="bold">tadā ceti /</span>
            vigrahasyāṅgatvamupalabdhibādhitaṃ yuktyā ca na saṃbhavatītyāha<span class="bold">-na ceti /</span>
            tasmādarthopahitaśabda eva devatā, tasyā acetanatvānna vidyādhikāra iti śaṅkārthaḥ
            /
            pariharati-<span class="bold">nāyamiti /</span>
            ekasyāpi devasya yogabalādanekadehaprāptiḥ śrutismṛtidarśanātsaṃbhavati /
            ato na karmaṇi virodha iti vyācaṣṭe-<span class="bold">kasmādityādinā /</span>
            vaiśvadevaśastre śasyamānadevāḥ katīti śākalyena pṛṣṭo yājñavalkyo nividā 'trayaśca'ityādirūpayottaraṃ
            dadau /
            nivinnāma śasyamānadevasaṃkhyāvācakaḥ śabdaḥ /
            ṣaḍadhikāni trīṇi śatāni trīṇi sahasrāṇīti saṃkhyoktau saṃkhyeyasvarūpapraśne, mahimāno
            vibhūtayaḥ sarve devā eṣāṃ trayastriṃśaddevānāmato 'ṣṭau vasava ekādaśa rudrā dvādaśādityā
            indraḥ prajāpatiśceti trayastriṃśadevāste 'pi ṣaṇṇāmagnipṛthivīvāyvantarikṣādityadivāṃ
            mahimānaste 'pi ṣaṭsu deveṣvantarbhavanti /
            ṣaṭ devāstriṣu lokeṣu trayaśca dvayorannaprāṇayordvai ca ekasminprāṇe hiraṇyagarbhe
            'ntarbhavata iti darśitamityarthaḥ /
            trayastriṃśato 'pi devānāmiti saṃbandhaḥ /
            darśanaṃ śrautaṃ vyākhyāya smārtaṃ vyācaṣṭe-<span class="bold">tathā smṛtiriti /</span></p>
         
         
         <p>
            balaṃ yogasiddhim /<br />
            'aṇimā mahimā caiva laghimā prāptirīśitā /<br />
            prākāmyaṃ ca vaśitvaṃ ca yatrakāmāvasāyitā //
            </p>
         
         
         <p>'ityaṣṭaiśvaryāṇi /
            kṣaṇena aṇurmahān laghurguruśca bhavati yogī /
            aṅgulyā candrasparśaḥ prāptiḥ /
            īśitā sṛṣṭiśaktiḥ /
            prākāmyaṃ icchānābhighātaḥ /
            vaśitvaṃ niyamanaśaktiḥ /
            saṃkalpamātrādiṣṭalābho yatrakāmāvasāyiteti bhedaḥ /
            ajānasiddhānāṃ janmanā siddhānāmityarthaḥ /
            phalitamāha-<span class="bold">aneketi /</span>
            anekeṣu karmasvekasya pratipattiraṅgabhāvaḥ /
            tasya loke darśanāditi vaktuṃ vyatirekamāha-<span class="bold">kvacideka iti /</span>
            prakṛtopayuktamanvayadṛṣṭāntamāha-<span class="bold">kvacicceti</span> //27//</p>
         
         
         <p>END BsRp_1,3.8.27</p>
         
         
         
         
         
         <p>START BsRp_1,3.8.28</p>
         
         
         <p>śabda iti cen nātaḥ prabhavāt pratyakṣānumānābhyām | BBs_1,3.28 |</p>
         
         
         <p>karmaṇyavirodhamaṅgīkṛtya śabdaprāmāṇyavirodhamāśaṅkya pariharati /
            <span class="bold">śabda iti cediti /</span>
            mā prasañji prasakto mā bhūnnāmetyarthaḥ /
            autpattikasūtre śabdārthayoranādyoḥ saṃbandhasyānāditvādvedasya svārthe mānāntarānapekṣatvena
            prāmāṇyamuktam /
            idānīmanityavigrahavyaktyabhyupagame tatsaṃbandhasyāpyanityatvānmānāntareṇa vyaktiṃ
            jñātvā śabdasya saṃketaḥ puṃsā kartavya iti mānāntarāpekṣatvātprāmāṇyasya virodhaḥ
            syādityāha-<span class="bold">kathamityādinā /</span>
            kiṃ śabdānāmanityatayā saṃbandhasya kāryatvamāpadyate, utārthānāmanityatayā /
            nādya ityāha-<span class="bold">nāyamapīti /</span>
            karmaṇyavirodhavadityaperarthaḥ /
            devādivyaktihetutvena prāgeva śabdānāṃ sattvānnānityatvamiti bhāvaḥ /
            atra pūrvāparavirodhaṃ śaṅkate-<span class="bold">nanviti /</span>
            śabdasya nimittatvena brahmasahakāritvādavirodha ityāśaṅkya dvitīyaṃ kalpamutthāpayati-<span class="bold">apiceti /</span>
            anityatvaṃ sāditvam /
            vyaktirūpārthānāmanityatayā śabdānāṃ saṃbandhasyānityatvaṃ durvāraṃ, tasmātpauruṣeyasaṃbandhasāpekṣatvātprāmāṇyavirodha
            ityarthaḥ /
            naca vyaktināmanityatve 'pi ghaṭatvādijātisamavāyavacchabdasaṃbandho 'pi nityaḥ syāditi
            vācyaṃ, ubhayāśritasaṃbandhasyānyatarābhāve sthityayogena dṛṣṭāntāsidveriti bhāvaḥ
            /
            yathā gotvādayo gavādiśabdavācyāstathā vasutvādyākṛtayo vasvādiśabdārthā na vyaktya
            iti pariharati-<span class="bold">netyādinā /</span>
            śabdānāṃ tadarthānāṃ jātīnāṃ ca nityatvāttatsaṃbandho 'pi nitya iti pratipādayati-<span class="bold">nahītyādinā /
               vyaktināmānantyāditi /</span>
            naca gotvāvacchedena vyaktiṣu śaktiḥ sugraheti vācyaṃ,</p>
         
         
         <p>sāmānyasyāpratyāsattitvena sarvavyaktyupasthityabhāvāt, gotvaṃ śakyatāvacchedakamiti
            grahāpekṣayā gotvaṃ śakyamiti lāghavāt, nirūḍhājahallakṣaṇayā vyakterlābhenānyalabhyatvābhāvācceti
            bhāvaḥ /
            yadvā kevala vyaktiṣu śaktiratra nirasyate, anupapattijñānaṃ, vinaiva vyakteḥ śabdaśaktyāyattajātijñānaviṣayatvenobhayaśakterāvaśyakatvāt
            /
            tathāca nityajātitādātmyena vyakteranāditvāttatsaṃbandho 'pyanādiḥ, satkāryavādāt
            /
            ata eva vākyavṛttau tattvamasyādivākye bhāgalakṣaṇoktā yujyate, kevalasāmānyasya vācyatve
            'khaṇḍārthasya vācyaikadeśatvābhāvāt /
            'ataḥprabhavāt'iti sūtrasvārasyācca kevalavyaktiśaktinirāsa iti gamyate /
            kevalavyaktivacanāḥ khalu ḍitthādiśabdā arthānantarabhāvinaḥ sāṃketikāḥ gavādiśabdāstu
            vyaktiprabhavahetutvena prāgevasandhīti na vyaktimātravacanāḥ sāṃketikāḥ kintu sthūlasūkṣmabhāvenānusyūtavyaktyavinābhūtasāmānyavacanā
            iti mantavyam /
            na cendrādivyakterekatvena jātyabhāvādākāśaśabdavadindracandrādiśabdaḥ kevalavyaktivacanā
            iti sāṃpratam /</p>
         
         
         <p>atītānāgatavyaktibhedena jātyupapatterityalaṃ prapañcena /
            dṛṣṭāntamupasaṃhṛtya dārṣṭāntikamāha-<span class="bold">vyaktiṣvityādinā</span>ākṛtirjātiḥ /
            nanu kā sā vyaktiḥ, yadanugatendratvādijātiḥ śabdārthaḥ syādityata āha-<span class="bold">ākṛtiviśeṣastviti /</span>
            'vajrahastaḥpurandaraḥ'ityādibhya ityarthaḥ /
            indrādiśabdānāṃ jātirindrādiṣu pravṛttinimittamityuktvā upādhinimittamāha-<span class="bold">sthāneti /</span>
            vyaktipralaye 'pi sthānasya sthāyitvācchabdārthasaṃbandhanityatetyata āha-<span class="bold">tataśceti /</span>
            uktaṃ pūrvāparavirodhaṃ pariharati-<span class="bold">naceti /</span>
            śabdo nimittamityavirodhaṃ matvā sūtraśeṣamavatārayati-<span class="bold">kathaṃ punariti /</span>
            smṛtyā svaprāmāṇyārthaṃ mūlaśrutiranumīyata ityanumānaṃ smṛtiḥ /
            'ete asṛgramindavastiraḥ pavitramāśavaḥ /
            viśvānyasyābhisaubhagā /
            'ityetanmantrasthaiḥ padaiḥ smṛtvā brahmā devādīnasṛjat /
            tatraita iti padaṃ sarvanāmatvāddevānāṃ smārakam /
            asṛgrudhiraṃ tatpradhāne dehe ramanta iti asṛgrā manuṣyāḥ /
            candrasthānāṃ pitṛṇāṃ induśabdaḥ smārakaḥ /
            pavitraṃ somaṃ svāntastiraskurvatāṃ grahāṇāṃ tiraḥ pavitraśabdaḥ /
            ṛco 'śruvatāṃ stotrāṇāṃ gītirūpāṇāmāśuśabdaḥ /
            'ṛcyadhyūḍhaṃ sāma'iti śruteḥ /
            stotrānantaraṃ prayogaṃ viśatāṃ śāstrāṇāṃ viśvaśabdaḥ /
            sarvatra saubhāgyayuktānāmabhisaubhagaśabdaḥsmāraka iti chandogabrāhmaṇavākyārthaḥ
            /
            sa prajāpatirmanasā vācaṃ trayīṃ mithunaṃ samabhavat manovāgrūpaṃ mithunaṃ saṃbhāvitavān
            /
            manasā trayīprakāśitāṃ sṛṣṭimālocitavānityarthaḥ /
            'raśmirityevādityamasṛjata'ityādiśrutirādiśabdārthaḥ /
            saṃpradāyo guruśiṣyaparamparādhyayanam /
            saṃsthā avasthāḥ /
            yā prajāpatisṛṣṭiḥ sā śabdapūrvikā, sṛṣṭitvāt, pratyakṣaghaṭādivaditi pratyakṣānumānābhyāmityasyārtāntaramāha-<span class="bold">apiceti /</span>
            ataḥ prabhavatvaprasaṅgācchabdasvarūpaṃ vaktumuktamākṣipati-<span class="bold">kimātmakamiti /</span>
            varṇarūpaṃ tadatiriktasphoṭarūpaṃ veti kiṃśabdārthaḥ /
            tatra varṇānāmanityatvātsphoṭasya cāsattvānna jagaddhetutvamityākṣepe dvitīyapakṣaṃ
            vaiyākaraṇo gṛhṇāti-<span class="bold">sphoṭamiti /</span>
            sphuṭyate varṇairvyajyata iti sphoṭovarṇābhivyaṅgyor'thastasya vyañjako gavādiśabdo
            nityastamabhipretyedamucyata iti pūrveṇānvayaḥ /
            sa evādyapakṣaṃ dūṣayati-<span class="bold">varṇeti /</span>
            so 'yaṃ gakāra iti pratyabhijñayā varṇanityatvasiddhernānupapattirityata āha-<span class="bold">utpanneti /</span>
            tāratvamandratvādiviruddhadharmavattvena tāro gakāro mandro gakāra iti pratīyamānagakārasya
            bhedānumānātpratyabhijñāgatvajātiviṣayetyarthaḥ /
            nanu viruddhadharmajñānaṃ dhvanyupādhikaṃ bhrama ityata āha-<span class="bold">naceti /</span>
            tathāca varṇānāmanityatvānna jagaddhetutvamiti bhāvaḥ kiñca teṣāmarthabodhakatvāyogātsphoṭo
            'ṅgīkārya ityāha-<span class="bold">naca varṇebhya ityādinā /</span>
            vyabhicārādekasmādvarṇādarthapratītyadarśanāt, varṇāntaravaiyarthyaprasaṅgāccetyarthaḥ
            /
            tarhi varṇānāṃ samudāyo bodhaka ityāśaṅkya kṣaṇikānāṃ sa nāstītyāha-<span class="bold">naceti /</span>
            varṇānāṃ svataḥ sāhityābhāve 'pi saṃskāralakṣaṇāpūrvadvārā sāhityamāgneyādiyāgānāmiveti
            śaṅkate-<span class="bold">pūrveti /</span>
            kimayaṃ saṃskāro varṇairjanito 'pūrvākhyaḥ kaścit, uta varṇānubhavajanito bhāvanākhyaḥ
            /
            nādyaḥ, mānābhāvāt /
            kiñcāyamajñāto jñāto vārthadhīhetuḥ /
            nādya ityāha-<span class="bold">tanneti /</span>
            saṃskārasahitaḥ śabdo jñāta evārthadhīhetuḥ, saṃbandhagrahaṇamapekṣya bodhakatvāt,
            dhūmādivadityarthaḥ /
            dvitīye kiṃ pratyakṣeṇa jñāta uta kāryaliṅgena /
            nādya ityāha-<span class="bold">naceti /</span>
            dvitīyaṃ śaṅkate-<span class="bold">kāryeti /</span>
            kāryamarthadhīstasyāṃ jātāyāṃ saṃskārapratyayaḥ tasmiñjāte seti parasparāśrayeṇa dūṣayati-<span class="bold">neti /</span>
            padārthasmaraṇasyāpi padajñānāntarabhāvitvāttena saṃskārasahitāntyavarṇātmakapadasya
            jñānaṃ na yuktamityakṣarārthaḥ /
            apiśabdaḥ parasparāśrayadyotanārthaḥ /
            etena bhāvānāsaṃskārapakṣo 'pi nirastaḥ /
            tasya varṇasmṛtimātrahetutvenārthadhīhetutvāyogāt /
            na cāntyavarṇasāhityādarthadhīhetutvaṃ, kevalasaṃskārasya tu varṇasmṛtihetutvamiti
            vācyaṃ, arthadhīpūrvakāle bhāvanāyā jñānābhāvenārthadhīhetutvāyogāt /
            naca varṇasmaraṇenānumitā sā antyavarṇasahitārthadhīheturiti vācyaṃ, tatkāryasya kramikasya
            varṇasmaraṇasyāpyantyavarṇānubhavānantarabhāvitvena tenānumitabhāvanānāmantyavarṇasāhityābhāvāditi
            bhāvaḥ /
            varṇānāmarthabodhakatvasaṃbhave phalamāha-<span class="bold">tasmāditi /</span>
            sphoṭe 'pi kiṃ mānamityāśaṅkyaikaṃ padamiti pratyakṣapramāṇamityāha-<span class="bold">sa ceti /</span>
            yathā ratnatattvaṃ bahubhiścākṣuṣapratyayaiḥ sphuṭaṃ bhāsate tathā gavādipadasphoṭo
            gakāradyekaikavarṇakṛtapratyayaiḥ sphoṭaviṣayairāhitāḥ saṃskārā bījaṃ yasmin citte
            tasmin antyavarṇakṛtapratyayena janitaḥ paripāko 'ntyaḥ saṃskāroyasmiṃstasminpratyayini
            citte ekaṃ gauritipadamiti pratyayaḥ pratyakṣastadviṣayatayā spaṣṭamavabhāsata ityarthaḥ
            /
            anena varṇānvayavyatirekayoḥ sphoṭajñāne 'nyathāsiddhiḥ /
            nacaikasmādvarṇātsamyak sphoṭābhivyaktiḥ, yena varṇāntaravaiyarthyaṃ kintu ratnavadbahupratyayasaṃskṛte
            citte samyaksphoṭābhivyaktirityuktaṃ bhavati /
            nanvekapadamekaṃ vākyamiti pratyayaḥ padavākyasphoṭayorna pramāṇaṃ, tasya varṇasamūhālambanasmṛtitvādityāśaṅkya
            niṣedhati-<span class="bold">na ceti /</span>
            sphoṭasya jagaddhetutvārthaṃ nityatvamāha-<span class="bold">tasya ceti /</span>
            nanu tadevedaṃ padamiti pratyabhijñā bhramaḥ, udāttādibhedapratyayādityata āha-<span class="bold">bhedeti /</span>
            ācāryasaṃpradāyoktipūrvakaṃ siddhāntayati-<span class="bold">varṇā eveti /</span>
            varṇātiriktasphoṭātmakaśabdasyānubhavānārohādityarthaḥ /
            sādṛśyadoṣādiyaṃ bhrāntiriti śaṅkate-<span class="bold">sādṛśyāditi /</span>
            vapanānantaraṃ ta eveme keśā iti dhīrbhrāntiriti yuktaṃ, bhedadhīvirodhāt /
            sa evāyaṃ varṇa iti dhīstu pramaiva, bādhakābhāvādityāha-<span class="bold">neti /</span>
            gotvādipratyabhijñāvadvarṇeṣu pratyabhijñā gavādiviṣayeti śaṅkate-<span class="bold">pratyabhijñānamiti /</span>
            vyaktibhede siddhe pratyabhijñāyā jātiviṣayatvaṃ syāt,</p>
         
         
         <p>yattvayā pītaṃ jalaṃ tadeva mayā pītamityādau /
            na tatheha vyaktibhedaḥ siddha iti pariharati-<span class="bold">na /
               vyaktīti /
               na tvetaditi /</span>
            vyaktyanyatvajñānamityarthaḥ /
            udāttatvādiviruddhadharmatvādvyaktibhedo 'numānasiddha ityanuvadati-<span class="bold">nanviti /</span>
            bhedapratyayasya kumbhakūpākāśabhedapratyayavadaupādhikabhedaviṣayatvādanyathāsiddherananyathāsiddhavyaktyaikyapratyabhijñayā
            nirapekṣasvarūpālambanayā bādha ityuttaramāha-<span class="bold">atreti /</span>
            tālvādideśaiḥ koṣṭhasthavāyusaṃyogavibhāgābhyāṃ vicitrābhyāṃ vyaṅgyatvādvarṇeṣu vaicitryadhīrityarthaḥ
            /
            kalpanāgauravācca varṇeṣu svato bhedo nāstītyāha-<span class="bold">apiceti /</span>
            anantā gakārādivyaktayastāsu pratyabhijñānārthaṃ gatvādijātayastāsu codāttatvādibhedasyaupādhikatvamiti
            kalpanādvaraṃ varṇavyaktibhedamātrasyaupādhikatvakalpanamiti vyaktyānantyasya jātīnāṃ
            ca kalpanamayuktamityarthaḥ /
            nanu bhedasya bādhakābhāvānnaupādhikatvamityata āha-<span class="bold">eṣa iti /</span>
            astu tarhi pratyayadvayaprāmāṇyāya bhedābhedayoḥ satyatvaṃ, tatrāha-<span class="bold">kathaṃ hīti /</span>
            ubhayorekatvavirodhādbheda aupādhika evetyarthaḥ /
            nanu vāyusaṃyogāderatīndriyatvānna tadgatavaicitryasyodāttatvādervarṇeṣu pratyakṣāropaḥ
            saṃbhavatītyaruciṃ vadiṣyansvamatamāha-<span class="bold">athaveti /</span>
            dhvanidharmā udāttatvādayo dhvanyabhedādhyāsādvarṇeṣu bhāntītyarthaḥ /
            praśnapūrvakaṃ dhvanisvarūpamāha-<span class="bold">ka iti /</span>
            avatarati sa dhvaniriti śeṣaḥ /
            varṇātiriktaḥ śabdo dhvanirityarthaḥ /
            samīpaṃ gatasya puṃsastāratvamandatvādidharmānsvagatānvarṇeṣu sa evāropayatītyāha-<span class="bold">pratyāsīdataśceti /</span>
            ādipadaṃ vivṛṇoti-<span class="bold">taditi /</span>
            nanvavyaktavarṇa eva dhvanirnātirikta ityata āha-<span class="bold">varṇānāmiti /</span>
            pratyuccāraṇaṃ varṇā anuvartante dhvanirvyāvartata iti bheda ityarthaḥ /
            anyathā vācike jape varṇeṣvavyakteṣu dhvanibuddhiḥ syāt,</p>
         
         
         <p>dundubhyādidhvanau śabdatvamātreṇa gṛhyamāṇe ayamavyakto varṇa iti dhīḥ syāditi mantavyam
            /
            evaṃ dhvanyupādhikatve svamate guṇaṃ vadanvāyūpādhikatve pūrvoktāmaruciṃ darśayati-evañ<span class="bold">cetyādinā /</span>
            astu ko doṣaḥ, tatrāha-<span class="bold">saṃyogeti /</span>
            vāyusaṃyogāderaśrāvaṇatvādityarthaḥ /
            tasmāt śrāvaṇadhvanirevodāttatvādyāropopādhiriti bhāvaḥ /
            evaṃ viruddhadharmakadhvanīnāṃ bhede 'pi na teṣvanugatā varṇā bhidyanta ityuktam /
            tadeva dṛṣṭāntena draḍhayati-<span class="bold">apiceti /</span>
            yathā khaṇḍamuṇḍādiviruddhānekavyaktiṣvabhinnaṃ gotvaṃ tathā dhvaniṣu varṇā abhinnā
            evetyarthaḥ /
            udāttādirdhvanistadbhedena hetunā varṇānāmapīti yojanā /
            pratyabhijñāvirodhādityakṣarārthaḥ /
            yadvā udāttatvādibhedaviśiṣṭatayā pratyabhijñāyamānatvādvarṇānāṃ bheda ityāśaṅkāṃ
            dṛṣṭāntena nirasyati-<span class="bold">apiceti /</span>
            varṇānāṃ sthāyitvaṃ prasādhya teṣāmeva vācakatvaṃ vaktuṃ sphoṭaṃ vighaṭayati-<span class="bold">varṇebhyaśceti /</span>
            kalpanāmasahamāna āśaṅkate-<span class="bold">neti /</span>
            cakṣuṣā darpaṇayuktāyāṃ buddhau mukhavacchrotreṇa varṇayuktāyāṃ buddhau vinaiva hetvantaraṃ
            sphoṭaḥ pratyakṣa ityāha-<span class="bold">jhaṭitīti /</span>
            yasyāṃ saṃvidi yor'tho bhāsate sā tatra pramāṇam /
            ekapadamiti buddhau varṇā eva sphuranti nātiriktasphoṭa iti na sā sphoṭe pramāṇamityāha--<span class="bold">na /</span></p>
         
         
         <p class="bold">asyā apītyādinā /</p>
         
         <p>nanu gopadabuddheḥ sphoṭo viṣayo gakārādīnāṃ tu vyañjakatvādanuvṛttirityata āha--<span class="bold">yadi hīti /</span></p>
         
         
         <p>vyaṅgyavahnibuddhau vyañjakadhūmānuvṛtteradarśanādityarthaḥ /
            varṇasamūhālambanatvopapattairna sphoṭaḥ kalpanīyaḥ, padārthāntarakalpanāgauravādityāha-<span class="bold">tasmāditi /</span>
            anekasyāpyaupādhikamekatvaṃ yuktamityāha-<span class="bold">saṃbhavatīti /</span>
            nanu tatraikadeśādirūpādhirasti, prakṛte ka upādhirityata āha--<span class="bold">yā tviti /</span>
            ekārthe śaktamekaṃ padaṃ, pradhānārtha ekasmin tātparyavadekaṃ vākyamityekārthasaṃbandhādekatvopacāra
            ityarthaḥ /
            na caikapadatve jñāte ekārthajñānaṃ, asmiñjñāte tadityanyonyāśraya iti vācyam, uttamavṛddhoktānām
            varṇānāṃ krameṇāntyavarṇaśravaṇānantaraṃ bālasyaikasmṛtyārūḍhānāṃ madhyamavṛddhasya
            pravṛttyādiliṅgānumitaikārthadhīhetutvaniścaye satyekapadavākyatvaniścayāt /
            varṇasāmye 'pi padabhedadṛṣṭervarṇātiriktaṃ padaṃ sphoṭākhyamaṅgīkāryamiti śaṅkate-<span class="bold">atrāheti /</span>
            karmabhedādvarṇeṣveva padabhedadṛṣṭiriti pariharati-<span class="bold">atreti /</span>
            nanu nityavibhūnāṃ varṇānāṃ kathaṃ kramaḥ kathaṃ vā padatvajñānenārthadhīhetutvaṃ,
            tatrāha-<span class="bold">vṛddheti /</span>
            vyutpattidaśāyāmuccāraṇakrameṇopalabdhikramamupalabhyamānavarṇeṣvāropyaite varṇā etatkramaitatsaṃkhyāvanta
            etadarthaśaktā iti gṛhītāḥ santaḥ śrotuḥ pravṛttikāle tathaiva smṛtyārūḍhāḥ svasvārthaṃ
            bodhayantītyarthaḥ /
            sthāyivarṇavādamupasaṃharati-<span class="bold">varṇeti /</span>
            dṛṣṭaṃ varṇānāmarthabodhakatvam, adṛṣṭaḥ sphoṭaḥ /
            saṃprati varṇānāmasthiratvamaṅgīkṛtya prauḍhivādena sphoṭaṃ vighaṭayati-<span class="bold">athāpīti /</span>
            sthirāṇi gatyādisāmānyāni kramaviśeṣavanti gṛhītasaṃgatikānyarthabodhakānīti kḷpteṣu
            sāmānyeṣu prakriyā saṃcārayitavyā na tvakḷptaḥ sphoṭaḥ kalpanīya ityarthaḥ /
            varṇānāṃ sthāyitvavācakatvayoḥ siddhau phalitamāha-<span class="bold">tataśceti</span> //28//</p>
         
         
         <p>END BsRp_1,3.8.28</p>
         
         
         
         
         
         <p>START BsRp_1,3.8.29</p>
         
         
         <p>ata eva ca nityatvam | BBs_1,3.29 |</p>
         
         
         <p>pūrvatantravṛttānuvādapūrvakaṃ sūtraṃ vyācaṣṭe-<span class="bold">karturityādinā /</span></p>
         
         
         <p>
            pūrvatantrasiddhameva vedasya nityatvaṃ devādivyaktisṛṣṭau tadvācakaśabdasyāpi sṛṣṭerasiddhamityāśaṅkya
            nityākṛtivācakācchabdādvyaktijanmoktyā sāṃketikatvaṃ nirasya vedo 'vāntarapralayāvasthāyī
            jāgaddhetutvādīśvaravādityanumānena draḍhayatītyarthaḥ /<br />
            yajñena pūrvasukṛtena vāco vedasya lābhayogyatāṃ prāptāḥ santo yājñikāstāmṛṣiṣu sthitāṃ
            labdhavanta iti mantrārthaḥ /<br />
            anuvinnāmupalabdhām /<br />
            pūrvamavāntarakalpādau //29//
            </p>
         
         
         <p>END BsRp_1,3.8.29</p>
         
         
         
         
         
         <p>START BsRp_1,3.8.30</p>
         
         
         <p>samānanāmarūpatvāccāvṛttāvapyavirodho darśanāt smṛteś ca | BBs_1,3.30 |</p>
         
         
         <p>nanu mahāpralaye jāterapyasattvācchabdārthasaṃbandhānityatvamityāśaṅkyāha-<span class="bold">samāneti /</span>
            sūtranirasyāṃ śaṅkāmāha-<span class="bold">athāpīti /</span>
            vyaktisaṃtatyā jātīnāmavāntarapralaye sattvātsaṃbandhastiṣṭhati, vyavahārāvicchedājjñāyate
            ceti vedasyānapekṣatvena prāmāṇye na kaścidvirodhaḥ syāt /
            nirlepalaye tu saṃbandhanāśāt punaḥ sṛṣṭau kenacitpuṃsā saṃketaḥ kartavya iti puruṣabuddhisāpekṣatvena
            vedasyāprāmāṇyaṃ, adhyāpakasyāśrayasya nāśādāśritasya tasyānityatvaṃ ca prāptamityarthaḥ
            /
            mahāpralaye 'pi nirlepalayo 'siddhaḥ, satkāryavādāt /
            tathāca saṃskārātmanā śabdārthatatsaṃbandhānāṃ satāmeva punaḥ sṛṣṭāvabhivyakternānityatvam
            /
            abhivyaktānāṃ pūrvakalpīyanāmarūpasamānatvānna saṃketaḥ kenacitkāryaḥ /
            viṣamasṛṣṭau hi saṃketāpekṣā na tulyasṛṣṭāviti pariharati-<span class="bold">tatredamityādinā /</span>
            nanvādyasṛṣṭau saṃketaḥ kenacitkārya ityata āha-<span class="bold">tadāpīti /</span>
            mahāsargapralayapravṛttāvapītyarthaḥ /
            nanvastvanādisaṃsāre saṃbandhasyānāditvaṃ tathāpi mahāpralayavyavadhānādasmaraṇe kathaṃ
            vedārthavyavahāraḥ, tatrāha-<span class="bold">anādau ceti /</span>
            na kaścidvirodhaḥ, śabdārthasaṃbandhasmaraṇāderiti śeṣaḥ /
            svāpaprabodhayorlayasargāsiddhimāśaṅkya śrutimāha-<span class="bold">svāpeti /</span>
            atha tadā suṣuptau prāṇe paramātmani jīva ekībhavati enaṃ prāṇaṃ sa jīvaḥ tadaitīti
            śeṣaḥ /
            etasmātprātmanaḥ /
            āyatanaṃ golakam /
            ānantarye pañcamī ityādyā draṣṭavyā /</p>
         
         
         <p>svapnavatkalpitasyājñātasattvābhāvāt darśanaṃ sṛṣṭiḥ adarśanaṃ laya iti dṛṣṭisṛṣṭipakṣaḥ
            śrutyabhipreta iti bhāvaḥ /
            dṛṣṭāntavaiṣamyamāśaṅkya pariharati-<span class="bold">syādityādinā /</span>
            aviruddhamanusandhānādikamiti śeṣaḥ /
            hiraṇyagarbhādayaḥ pūrvakalpānusaṃdhānaśūnyaḥ /
            saṃsāritvāt, asmādādivādityāśaṅkyāha-<span class="bold">yadyapīti /</span>
            iti yadyapi tathāpi na prākṛtavaditi yojanā /
            jñānādernikarṣavadutkarṣo 'pyaṅgīkāryaḥ, bādhābhāvāditi nyāyānugṛhītaśrutyādibhiḥ
            sāmānyato dṛṣṭānumānaṃ bādhyamityāha-<span class="bold">yathā hītyādinā /</span>
            nanu tathāpi pūrvakalpeśvarāṇāṃ muktatvādasminkalpe ko 'nusaṃdhātetyata āha-<span class="bold">tataśceti /</span>
            jñānādyutkarṣādityarthaḥ /
            muktebhyo 'nye 'nusaṃdhātāra iti bhāvaḥ /
            parameśvarānugṛhītānāṃ jñānātiśaye pūrvoktaśrutismṛtivādānāha-<span class="bold">tathā ceti /</span>
            pūrvaṃ kalpādau sṛjati tasmai brahmaṇe prahiṇoti gamayati tasya buddhau vedānāvirbhāvayati
            yastaṃ devaṃ svātmākāraṃ mahāvākyotthabuddhau prakāśamānaṃ śaraṇaṃ paramamabhayasthānaṃ
            niḥśreyasarūpamahaṃ prapadya ityarthaḥ /
            na kevalamekasyaiva jñānātiśayaḥ kintu bahūnāṃ śākhādraṣṭṛṇāmiti viśvāsārthamāha-<span class="bold">smarantīti /</span>
            ṛgvedo daśamaṇḍalāvayavāstatra bhavā ṛco dāśatamyaḥ /
            vedāntare 'pi kāṇḍasūktamantrāṇāṃ draṣṭāro baudhāyanādibhiḥ smṛtā ityāha-<span class="bold">pratīti /</span>
            kiñca mantrāṇāmṛṣyādijñānāvaśyakatvajñāpikā śrutirmantradṛgṛṣīṇāṃ jñānātiśayaṃ darśayatītyāha-<span class="bold">śrutirapīti /</span>
            ārṣeya ṛṣiyogaḥ, chando gāyatryādi, daivatamagnyādi, brāhmaṇaṃ viniyogaḥ, etānyaviditāni
            yasminmantre tenetyarthaḥ /
            sthāṇuṃ sthāvaraṃ, gartaṃ narakam /
            tathāca jñānādhikaiḥ kalpāntaritaṃ vedaṃ smṛtvā vyavahārasya pravartitatvādvedasyānāditvamanapekṣatvaṃ
            cāvirūddhamiti bhāvaḥ /
            adhunā samānanāmarūpatvaṃ prapañcayati-<span class="bold">prāṇināṃ ceti /</span>
            tataḥ kiṃ, tatrāha-dṛṣṭeti /
            aihikāmuṣmikaviṣayasukharāgakṛtarmasya phalaṃ paśvādikaṃ dṛṣṭapaśvādisadṛśyamiti yuktaṃ,
            visadṛśe kāmābhāvena hetvabhāvāt /
            tathā dṛṣṭaduḥkhadveṣakṛtādharmaphalaṃ dṛṣṭasadṛśaduḥkhameva na sukhaṃ, kṛtahānyādidoṣāpatterityarthaḥ
            /
            tarkiter'the mānamāha-<span class="bold">smṛtiśceti /</span>
            uttarasṛṣṭiḥ pūrvasṛṣṭisajātīyā, karmaphalatvāt, pūrvasṛṣṭivadityanumānaṃ caśabdārthaḥ
            /
            teṣāṃ prāṇināṃ madhye tānyeva tajjātīyānyeva /
            tāni darśayan tatprāptau hetumāha-<span class="bold">hiṃsreti /</span>
            karmaṇi vihitaniṣiddhatvākāreṇāpūrvaṃ, kriyātvena saṃskāraṃ ca janayanti /
            tatrāpūrvātphalaṃ bhuṅkte, saṃskārabhāvitatvātpunastajjātīyāni karotītyarthaḥ /
            saṃskāre liṅgamāha-<span class="bold">tasmāditi /</span>
            saṃskāravaśādeva puṇyaṃ pāpaṃ vā rocate /
            ato 'bhiruciliṅgātpuṇyāpuṇyasaṃskāro 'numeyaḥ /
            sa eva svabhāvaḥ prakṛtirvāsaneti ca gīyate /
            evaṃ karmaṇāṃ sṛṣṭisādṛśyamuktvā svopādāne līnakāryasaṃskārarūpaśaktibalādapi sādṛśyamāha-<span class="bold">pralīyamānamiti /</span>
            itarathā niḥsaṃskārapralaye jagadvaicitryasyākasmikatvaṃ syādityarthaḥ /
            nanu jagadvaicitryakāriṇyo 'nyāḥ śaktayaḥ kalpyantāṃ, tatrāha-<span class="bold">naceti /</span>
            avidyāyāṃ līnakāryātmakasaṃskārādanyāḥ śaktayo na kalpyāḥ manābhāvādrauravācca /
            svopādāne līnakāryarūpā śaktistu 'mahān nyagrodhastiṣṭhati' 'śraddhatsva somya'itiśrutisiddhā,
            ato 'vidyātatkāryādanyāḥ śaktayo na santi ātmāvidyaiva tacchaktiriti siddhānta ityarthaḥ
            /
            nimitteṣvapyupādanasthaṃ kāryamevāvidyāghaṭanayā śaktiranyā vetyanāgrahaḥ /
            upādāne kāryasaṃskārasiddheḥ phalamāha tataśceti /
            yathā suptotthitasya pūrvacakṣurjātīyameva cakṣurjāyate tacca pūrvarūpajātīyameva
            rūpaṃ gṛhṇāti na rasādikaṃ, evaṃ bhogya lokā bhogāśrayāḥ prāṇinikāyā bhogahetukarmāṇi
            saṃskārabalātpūrvalokāditulyānyeveti niyama ityarthaḥ /
            nikāyāḥ samūhāḥ /
            dṛṣṭāntāsiddhimāśaṅkyamāha-<span class="bold">na hīti /</span>
            yathā ṣaṣṭhendriyasya manaso 'sādhāraṇaviṣayo nāsti, sukādeḥ sākṣivedyatvāt, tathā
            vyavahārānyathātvamasadityarthaḥ /
            ṣaṣṭhamindriyaṃ tadviṣayaścāsanniti vārthaḥ /
            uktārthaṃ saṃkṣipati-<span class="bold">ataśceti /</span>
            vyavahārasāmyātsaṃbhavācca vyavahriyamāṇā vyaktayaḥ samānā evetyarthaḥ /
            sūtre yojayati-<span class="bold">samānetyādinā /</span>
            bhāvidṛṣṭyā yajamāno 'gniḥ annādo 'ragnirahaṃ syāmiti kāmayitvā kṛttikānakṣatrābhimānidevāyāgnaye
            aṣṭasu kapāleṣu pacanīyaṃ havirniruptavānityarthaḥ /
            nakṣatravyaktivahutvādbahuvacanam /
            jhrnanu yajamāno 'gnirbhāvī uddeśyāgninā samānanāmarūpaḥ kalpāntare bhavati /
            evaṃ 'rudro vā akāmayata''viṣṇurvā akāmayata'ityatrāpi tathā vaktavyaṃ, tadayuktam
            /
            na hyagneriva viṣṇurudrayoradhikāripuruṣatvaṃ, tayorjagatkāraṇatvaśravaṇāt /
            'eka eva rudro na'iti /
            'eko viṣṇuḥ'ityādi śrutismṛtivirodhāditiṭasmṛtau vedeṣviti viṣayasaptamī /
            śarvaryante pralayānte /
            
            <p>
               ṛtūnāṃ vasantādīnāṃ liṅgāni navapallavādini /<br />
               paryaye ghaṭīyantravadāvṛttau /<br />
               bhāvāḥ padārthāḥ tulyā iti śeṣaḥ /<br />
               tasmājjanmanāśavadvigrahāṅgīkāre 'pi karmaṇi śabde ca virodhābhāvāddevānāmasti vidyādhikāra
               iti sthitam //30//
               </p>
         </p>
         
         
         <p>END BsRp_1,3.8.30</p>
         
         
         
         
         
         <p>START BsRp_1,3.8.31</p>
         
         
         <p>madhvādiṣv asaṃbhavād anadhikāraṃ jaiminiḥ | BBs_1,3.31 |</p>
         
         
         <p>ākṣipati-<span class="bold">madhvādiṣviti /</span>
            brahmavidyā devādīnnādhikaroti, vidyātvāt, madhvādividyāvadityarthaḥ //</p>
         
         
         <p>dṛṣṭāntaṃ vivṛṇoti-<span class="bold">kathamityādinā /</span>
            dyulokākhyavaṃśadaṇḍe antarikṣarūpe madhvapūpe sthita ādityo devānāṃ modanānmadhviva
            madhvityāropya dhyānaṃ kāryam /
            tatrādityasyādhikāro na yuktaḥ, dhyātṛdhyeyabhedābhāvādityāha-<span class="bold">devādiṣviti /</span>
            astu vasvādīnāṃ tatrādhikāra ityāśaṅkya teṣāmapi tatra dhyeyatvātprāpyatvācca na dhyātṛtvamityāha-<span class="bold">punaśceti /</span></p>
         
         
         <p>caturvedoktakarmāṇi praṇavaśceti pañca kusumāni, tebhyaḥ somājyādidravyāṇi hutāni
            lohitaśuklakṛṣṇaparaḥ kṛṣṇagopyākhyāni pañcāmṛtāni tattanmantrabhāgaiḥ prāgādyūrdhvāntarapañcādigavasthitābhirādityaraśmināḍībhirmadhvapūpasthitacchidrarūpābhirādityamaṇḍalamānītāni
            yaśastejaindriyavīryānnātmanā pariṇatāni pañcadikṣu sthitairvasvādibhirūpajīvyānīti
            dhyāyato vasvādiprāptiruktetyarthaḥ /
            sūtrasthādipadārthamāha-<span class="bold">tathāgniriti /</span>
            ākāśabrahmaṇaścatvāraḥ pādāḥ, dvau karṇau, dve netre, dve nāsike, ekā vāgiti saptasvindriyeṣu
            śiraścamasatīrastheṣu saptarṣidhyānaṃ kāryamityāha-<span class="bold">tathemāveveti /</span></p>
         
         
         <p>
            atha dakṣiṇaḥ karṇaḥ gautamaḥ, vāmo bhāradvājaḥ, evaṃ dakṣiṇanetranāsike viśvāmitravasiṣṭhau,
            vāme jamadagnikaśyapau, vāgatrirityarthaḥ /<br />
            atra ṛṣīṇāṃ dhyeyatvānnādhikāraḥ //31//
            </p>
         
         
         <p>END BsRp_1,3.8.31</p>
         
         
         
         
         
         <p>START BsRp_1,3.8.32</p>
         
         
         <p>jyotiṣi bhāvāc ca | BBs_1,3.32 |</p>
         
         
         <p>kiñca vigrahābhāvāddevādīnāṃ na kvāpyadhikāra ityāha-<span class="bold">jyotiṣi bhāvācceti /</span>
            ādityaḥ sūryaścandraḥ śukro 'ṅgāraka ityādiśabdānāṃ jyotiḥpiṇḍeṣu prayogasya bhāvātsattvānna
            vigrahavāndevaḥ kaścidastītyarthaḥ /
            'ādityaḥ purastādudetā paścādastametā'iti madhuvidyāvākyaśeṣe jyotiṣyevādityaśabdaḥ
            prasiddhaḥ /
            tarhi jyotiḥpiṇḍānāmevādhikāro 'stu, tatrāha-<span class="bold">na ceti /</span>
            agnyādīnāmadhikāramāśaṅkyāha-<span class="bold">eteneti /</span>
            agnirvāyurbhūmirityādiśabdānāmacetanavācitvenetyarthaḥ /
            siddhāntī śaṅkate-<span class="bold">syādetadityādinā /</span>
            'vajrahastaḥ purandaraḥ'ityādayo mantrāḥ /
            'so 'rodīt'ityādayor'thavādāḥ /
            'iṣṭānbhogānhi vo devā dāsyante yajñabhāvitāḥ /
            ' 'te tṛptāstarpayantyenaṃ sarvakāmaphalaiḥ śubhaiḥ /
            
            <p>
               'ityādītihāsapurāṇāni /<br />
               loke 'pi yamaṃ daṇḍahastaṃ likhanti, indraṃ vajrahastamiti vigrahādipañcakasadbhāvādhanadhikāradoṣo
               nāstītyarthaḥ /<br />
               vigraho haviṣāṃ bhoga aiśvaryaṃ ca prasannatā /<br />
               phalapradānamityetatpañcakaṃ vigrahādikam //
               </p>
         </p>
         
         
         <p>'mānābhāvādetannāstīti dūṣayati-<span class="bold">netyādinā /
               na cātreti /</span>
            vigrahādāvityarthaḥ /
            ārthavādā mantrā vā mūlamityāśaṅkyāha-<span class="bold">arthavādā ityādinā /</span></p>
         
         
         <p>
            vrīhyādivadprayogavidhigṛhītā mantrāḥ prayogasaṃbanddhābhidhānārthā nājñātavigrahādiparā
            iti mīmāṃsakā ācakṣata ityarthaḥ /<br />
            tasmāt vigrahābhāvādityarthaḥ //32//
            </p>
         
         
         <p>END BsRp_1,3.8.32</p>
         
         
         
         
         
         <p>START BsRp_1,3.8.33</p>
         
         
         <p>bhāvaṃ tu bādarāyaṇo 'sti hi | BBs_1,3.33 |</p>
         
         
         <p>sūtrābhyāṃ prāptaṃ pūrvapakṣaṃ nirasyati-<span class="bold">tuśabda ityādinā</span> /
            brahmavidyā devādīnnādhikaroti, vidyātvāt, madhvādividyāvaditi uktaheturaprayojaka
            ityāha-<span class="bold">yadyapīti /</span>
            darśādikaṃ, na brāhmaṇamadhikaroti, karmatvāt, rājasūyādivaditi ābhāsasāmyaṃ vidyātvahetorāha-<span class="bold">naceti /</span>
            yatra yasyādhikāraḥ saṃbhavati sa tatrādhikārīti nyāyastulya ityarthaḥ /
            yataḥ sarveṣāṃ sarvatrādhikāro na saṃbhavati tato na cāpodyetatyanvayaḥ /
            tadbrahma yo yo devādīnāṃ madhye pratyaktvenābudhyata sa tadbrahmābhavadityarthaḥ
            /
            te ha devā ūcuranyonyaṃ, tata indravirocanau surāsurarājau prajāpatiṃ brahmavidyāpradaṃ
            jagmaturiti ca liṅgamastītyarthaḥ /
            kimatra brahmāmṛtamiti gandharvapraśne yājñavalkya uvāca tamiti mokṣadharmeṣu śrutaṃ
            devādīnāmadhikāraliṅgamityāha-<span class="bold">smārtamiti /</span>
            yathā bālānāṃ golakeṣu cakṣurādipadaprayoge 'pi śāstrajñairgolakātiriktendriyāṇi svīkriyante,
            yathā jyotirādau sūryādiśabdaprayoge 'pi vigrahavaddevatā svīkāryā ityāha-<span class="bold">jyotirādīti /</span>
            tathā cetanatvena vyavahārādityarthaḥ /
            ekasya jaḍacetanobhayarūpatvaṃ kathaṃ, tatrāha-<span class="bold">astihīti /</span>
            tathāhi vigrahavattayā devavyavahāraḥśrūyate /
            subrahmaṇya udgātṛgaṇastha ṛtvik tatsaṃbandhī yor'thavādaḥ 'indra, agaccha'ityādiḥ
            /
            tatra medhātithermeṣa, itīndrasaṃbodhanaṃ śrutaṃ, tadvyācaṣṭe-<span class="bold">meveti /</span>
            muniṃ meṣo bhūtvā jahāreti jñāpanārthaṃ meṣa, itīndrasaṃbodhanamityarthaḥ /
            yaduktamādityādayo mṛdādivadacetanā eveti, tanna, sarvatra jaḍajaḍāṃśadvayasattvādityāha-<span class="bold">mṛditi /</span>
            ādityādau ko jaḍabhāgaḥ kaścetanāṃśa iti, tatrāha-<span class="bold">jyotirādestviti /</span>
            mantrādikaṃ padaśaktyā bhāsamānavigrahādau svārthe na pramāṇaṃ, anyaparatvāt, viṣaṃ
            bhuṅkṣveti vākyavadityāha-<span class="bold">yadapīti /</span>
            anyaparādapi vākyādbādhābhāve svārtho grāhya ityāha-<span class="bold">atra brūma iti /</span>
            tātparyaśūnye 'pyarthe pratyayamātreṇāstitvamudāharati-<span class="bold">tathāhīti /</span>
            tṛṇādau pratyayo 'sti vigrahādau sa nāstīti vaiṣamyaṃ śaṅkate-<span class="bold">atrāheti /</span></p>
         
         
         <p>vidhyuddeśo vidhivākyaṃ, tadekavākyatayā praśasto vidhirityevārthavādeṣu pratyayaḥ
            /
            vṛttānto bhūtārthaḥ /
            vigrahādiḥ tadviṣayaḥ pratyayo nāstītyarthaḥ /
            nanvavāntaravākyena vigrahādipratyayo 'stvityata āha-<span class="bold">nahīti /</span>
            surāpānapratyayo 'pi syāditi bhāvaḥ /
            padaikavākyatvavākyaikavākyatvavaiṣamyānmaivamityāha-<span class="bold">atrocyata iti /</span>
            nañpadamekaṃ yadā surāṃ pibediti padābhyāmanveti tadā padaikavākyamekamevārthānubhavaṃ
            karoti natu padadvayaṃ pṛthaksurāpānaṃ bodhayati, tasya vidhau niṣedhānupapattervākyārthānubhavaṃ
            pratyadvāratvāt /
            arthavādastu bhūtārthasaṃsargaṃ stutidvāraṃ bodhayanvidhinā vākyaikavākyatāṃ bhajata
            ityasti vigrahādyanubhava ityarthaḥ /
            nanvarthavādasthapadānāmavāntarasaṃsargabodhakatvaṃ vinā sākṣādeva vidhyanvayo 'stu
            tatrāha-<span class="bold">yathā hīti /</span>
            sākṣādanvayāyogaṃ darśayati-<span class="bold">na hīti /</span></p>
         
         
         <p>arthavādātsarvatra svārthagrahaṇamāśaṅkyārthavādānvibhajate-<span class="bold">tadyatreti /</span>
            tattatrārthavādeṣu yatra 'agnirhimasya bheṣajam'ityādāvityarthaḥ /
            'ādityo yūpaḥ'ityabhedo bādhita iti tejasvitvādiguṇavādaḥ /
            yatra 'vajrahastaḥ purandaraḥ'ityādau mānāntarasaṃvādavisaṃvādau na stastatra bhūtārthavāda
            ityarthaḥ /
            iti vimṛśyetyadhyāhāraḥ /
            vigrahārtavādaḥ svārthe 'pi tātparyavān'anyaparatve satyajñātābādhitārthakaśabdatvāt,
            prayājādivākyavaditi nyāyaṃ mantreṣvatidiśati-<span class="bold">eteneti /</span>
            vedāntānuvādaguṇavādānāṃ nirāsāya hetau padāni /
            na cobhyaparatve vākyabhedaḥ, avāntarārthasya mahāvākyārthatvāditi bhāvaḥ /
            vidhyanupapattyāpi svargavaddevatāvigraho 'ṅgīkārya ityāha-<span class="bold">apiceti /</span>
            nanu kleśātmake karmaṇi vidhiḥ phalaṃ vinānupapanna iti bhavatu 'yanna duḥkhena saṃbhinnam'ityarthavādasiddhaḥ
            svargo vidhipramāṇakaḥ /
            vigrahaṃ vinā vidheḥ kānupapattiḥ, tāmāha-<span class="bold">na hīti /</span>
            uddiśya tyāgānupapattyā cetasyāroho 'ṅgīkārya ityatra śrutimapyāha-<span class="bold">yasyā iti /</span>
            ataścetasyārohārthaṃ vigraha eṣṭavyaḥ /
            kiñca karmaprakaraṇapāṭhādvigrahapramitiḥ prayājavatkarmāṅgatvenāṅgīkāryā, tāṃ vinā
            karmāpūrvāsiddheḥ /
            kiñca suprasannavigrahavaddevatāṃ tyaktvā śabdamātraṃ devateti bhaktirayuktetyāha-<span class="bold">naca śabdeti /</span>
            na cākṛtimātraṃ śabdaśakyamastu kiṃ vigraheṇeti vācyaṃ, nirvyaktyākṛtyayogāt /
            ataḥ śabdasyārthākāṅkṣāyāṃ mantrādipramitavigraho 'ṅgīkārya ityāha-<span class="bold">tatreti /</span>
            evaṃ mantrārthavādamūlakamitihāsādikamapi vigrahe mānamityāha-<span class="bold">itihāseti /</span>
            pramāṇatvena saṃbhavadityarthaḥ /
            vyāsādīnāṃ yogināṃ devatādipratyakṣamapītihāsādermūlamityāha-<span class="bold">pratyakṣeti /</span>
            vyāsādayo devādipratyakṣaśūnyāḥ, prāṇitvāt, asmadvadityanumānamatiprasaṅgena dūṣayati-<span class="bold">yastvityādinā /</span>
            sarvaṃ ghaṭābhinnaṃ, vastutvāt, ghaṭavaditi jagadvaicitryaṃ nāstītyapi sa brūyāt /</p>
         
         
         <p>tathā kṣatriyābhāvaṃ varṇāśramābhāvaṃ varṇāśramādyavyavasthāṃ ca brūyāt, niraṅkuśabuddhitvāt
            /
            tathāca rājasūyādiśāstrasya kṛtādiyugadharmavyavasthāśāstrasya bādha ityarthaḥ /
            yogasūtrārthādapi devādipratyakṣasiddhirityāha-<span class="bold">apiceti /</span>
            mantrajapāddevatāsāṃnidhyaṃ tatsaṃbhāṣaṇaṃ ceti sūtrārthaḥ /
            yogamahātmyasya śrutismṛtisiddhatvādyogināmasti devādipratyakṣamityāha-<span class="bold">yoga iti /</span>
            pādatalādājānorjānorānābhernābherāgrīvaṃ grīvāyāścākeśaprarohaṃ tataścabrahmarandhraṃ
            pṛthivyādipañcake samutthite dhāraṇayā jite yogaguṇe cāṇimādike pravṛtte yogābhivyaktaṃ
            tejomayaṃ śarīraṃ prāptasya yogino na rogādisparśa ityarthaḥ /
            citrakārādiprasiddhirapi vigrahe mānamityāha-<span class="bold">loketi /</span>
            adhikaraṇārthamupasaṃharati-<span class="bold">tasmāditi /</span>
            cintāyāḥ phalamāha-<span class="bold">krameti /</span></p>
         
         
         <p>
            ekameva devādīnāṃ brahmavidyādhikāre satyeva devatyaprāptidvārā kramamuktiphalānyupāsanāni
            yujyante /<br />
            devānāmanadhikāre jñānābhāvātkramamuktyarthināmupāsaneṣu pravṛttirna syāt, ato 'dhikāranirṇayātpravṛttisiddhiriti
            bhāvaḥ //33//
            </p>
         
         
         <p>END BsRp_1,3.8.33</p>
         
         
         
         
         
         <p>START BsRp_1,3.9.34</p>
         
         
         <p>śugasya tadanādaraśravaṇāt tadādravaṇāt sūcyate hi | BBs_1,3.34 |</p>
         
         
         <p class="bold">śugasya-sūcyate hi /</p>
         
         <p>pūrveṇāsya dṛṣṭāntasaṃgatimāha-<span class="bold">yatheti /</span></p>
         
         
         <p>
            pūrvatra devādīnāmadhikārasidhyaryaṃ mantrādīnāṃ bhūtārthe vigrahādau samanvayoktyā
            vedāntānāmapi bhūtārthe brahmaṇi samanvayo dṛḍhīkṛtaḥ /<br />
            atrāpi śūdraśabdasya śrautasya kṣatriye samanvayoktyā sa dṛḍhīkriyata ityadhikaraṇadvayasya
            prāsaṅgikasyāsminsamanvayādhyāye 'ntarbhāva iti mantavyam /<br />
            pūrvapakṣe śūdrasyāpi dvijavadvedāntaśravaṇe pravṛttiḥ, siddhānte tadabhāva iti phalam
            //
            </p>
         
         
         <p>atra vedāntavicāro viṣayaḥ, sa kiṃ śūdramadhikīroti na veti saṃbhavāsaṃbhavābhyāṃ
            saṃdehe pūrvapakṣamāha-<span class="bold">tatra śūdrasyāpītyādinā /</span>
            tasmādanagnitvādanavalkṛpto 'samarthaḥ /
            vidyārthini śūdraśabdaprayogālliṅgādapi śūdrasyādhikāra ityāha-bhavati<span class="bold">ceti /</span>
            jānaśrutiḥ kila ṣaṭ śatāni gavāṃ rathaṃ ca raikāya gurave nivedya māṃ śikṣayetyuvāca
            /
            tato raiko vidhuraḥ kanyārthī sannidamuvāca /
            aheti nipātaḥ khedārthaḥ /
            hāreṇa niṣkeṇa yukta itvā gantā ratho hāretvā sa ca gobhiḥ saha he śūdra, tavaivāstu
            kimalpenānena mama gārhasthyānupayogineti bhāvaḥ /
            arthitvādisaṃbhave śreyaḥsādhane pravṛttirucitā svābhāvikatvāditi nyāyopetālliṅgādityāha-<span class="bold">tasmāditi /</span>
            sūtrādbahireva siddhāntayati-<span class="bold">na śūdrasyādhikāra ityādinā /</span>
            āpātato vidito vedārtho yena tasyetyarthaḥ /
            adhyayanavidhinā saṃskṛto vedastadutthamāpātajñānaṃ ca vedārthavicāreṣu śāstrīyaṃ
            sāmarthyaṃ tadabhāvācchūdrasyārthitvādisaṃbhavanyāyāsiddhernāsti vedāntavicārādhikāra
            ityarthaḥ /
            yadvādhyayanasaṃskṛtena vedena vidito niścito vedārtho yena tasya vedārtheṣu vidhiṣvadhikāro
            nānyasya, anadhītavedasyāpi vedārthānuṣṭhānādhikāre 'dhyayanavidhivaiyarthyāpātāt
            /
            ataḥ phalaparyantabrahmavidyāsādhaneṣu śravaṇādividhiṣu śūdrasyānadhikāra ityarthaḥ
            /
            adhītavedārthajñānavattvarūpasyādhyayanavidhilabhyasya sāmarthyasyābhāvāditi nyāyasya
            tulyatvāt, yajñapadaṃ vedārthāpalakṣaṇārthamityāha-<span class="bold">nyāyasya sādhāraṇatvāditi /</span>
            tasmācchūdra iti tacchabdaparāmṛṣṭanyāyasya yajñabrahmavidyayostulyatvādityarthaḥ
            /
            pūrvoktaṃ liṅgaṃ dūṣayati-<span class="bold">yaditi /</span>
            asāmarthyanyāyenārthitvādisaṃbhavanyāyasya nirastatvādityarthaḥ /
            nanu 'niṣādasthapatiṃ yājayet'ityatrādhyayanābhāvo 'pi niṣādaśabdānniṣādasyeṣṭāviva
            śūdraśabdācchūdrasya vidyāyāmadhikāro 'stvityāśaṅkya saṃvargavidyāyāmadhikāramaṅgīkaroti-<span class="bold">kāmamiti /</span>
            tadviṣayatvāttatra śrutatvādityarthaḥ /
            vastutastu vidhivākyasthatvānniṣādaśabdo 'pyadhikārisamarpakaḥ, śūdraśabdastu vidyāvidhiparārthavādastho
            nādhikāriṇaṃ bodhayati, asāmarthyanyāyavirodhenānyaparaśabdasya svārthabodhitvāsaṃbhavāditi
            matvāṅgīkāraṃ tyajati-<span class="bold">arthavādeti /</span>
            tarhi śūdraśabdasyātra śrutasya kor'tha ityāśaṅkya sūtreṇārthamāha-<span class="bold">śakyate cetyādinā /</span>
            jānaśrutirnāma rājā nidāghasamaye rātrau prāsādatale suṣvāpa, tadā tadīyānnadānādiguṇagaṇatoṣitā
            ṛṣayo 'sya hitārthaṃ haṃsā bhūtvā mālārūpeṇa tasyoparyājagmuḥ, teṣu pāścātyo haṃso
            'gresaraṃ haṃsamuvāca, bho bho bhadrākṣa, kiṃ na paśyasi jānaśruterasya tejaḥ svargaṃ
            vyāpya sthitaṃ, tattvāṃ dhakṣyati na gaccheti /
            tamagresara uvāca, kamapyenaṃ varākaṃ vidyāhīnaṃ santam, are, sayugvānaṃ yugva gantrī
            śakaṭī tayā saha sthitaṃ raikvamivaitadvacanamāttha /
            raikvasya hi brahmiṣṭhasya tejo duratikramaṃ nāsyānātmajñasyetyarthaḥ /
            asmadvacanakhinno rājā śakaṭaliṅgena raikaṃ jñātvā vidyāvānbhaviṣyatīti haṃsānāmabhiprāyaḥ
            /
            kaṃ u are iti padacchedaḥ /
            uśabdo 'pyarthaḥ /
            teṣāṃ haṃsānāmanādaravākyaśravaṇādasya rājñaḥ śugutpannā, sā śūdraśabdena raikveṇa
            sūcyate hīti sūtrānvayaḥ /
            śrutayaugikārthalābhe sati ananvitarūḍhyarthastyājya iti nyāyadyotanārtho hiśabdaḥ
            /
            
            <p>
               tadādravaṇāt tayā śucā ādravaṇāt /<br />
               śūdraḥ śokaṃ prāptavān /<br />
               śucā vā kartryā rājābhidudruve prāptaḥ /<br />
               śucā vā karaṇena raikvaṃ gatavānityarthaḥ //34//
               </p>
         </p>
         
         
         <p>END BsRp_1,3.9.34</p>
         
         
         
         
         
         <p>START BsRp_1,3.9.35</p>
         
         
         <p>kṣatriyatvagateś cottaratra caitrarathena liṅgāt | BBs_1,3.35 |</p>
         
         
         <p>śūdraśabdasya yaugikatve liṅgamāha-<span class="bold">kṣatriyatveti /</span>
            saṃvargavidyāvidhyanantaramarthavāda ārabhyate /</p>
         
         
         <p>śunakasyāpatyaṃ kapigotraṃ purohitamabhipratārināmakaṃ rājānaṃ ca kakṣasenasyāpatyaṃ
            sūdena pariviṣyamāṇau tau bhoktumupaviṣṭau baṭurbhikṣitavānityarthaḥ /
            nanvasya caitrarathitvaṃ na śrutamityata āha-<span class="bold">caitrarathitvaṃ ceti /</span>
            etena dvirātreṇeti chāndogyaśrutyaiva pūrvaṃ citrarathasya kāpeyayoga uktaḥ /
            abhipratāriṇo 'pi tadyogāccitrarathavaṃśyatvaṃ niścīyate /
            rājavaṃśyānāṃ hi prāyeṇa purohitavaṃśyā yājakā bhavantītyarthaḥ /
            nanvastvabhipratāriṇaścaitrarathitvaṃ, tāvatā kathaṃ kṣatriyatvaṃ, tatrāha-<span class="bold">tasmāditi /</span></p>
         
         
         <p>
            citrarathādityarthaḥ /<br />
            kṣattā sūtastasya raikvānveṣaṇāya preṣaṇaṃ annagodānādikaṃ ca jānaśruteḥ kṣatriyatve
            liṅgam //35//
            </p>
         
         
         <p>END BsRp_1,3.9.35</p>
         
         
         
         
         
         <p>START BsRp_1,3.9.36</p>
         
         
         <p>saṃskāraparāmarśāt tadabhāvābhilāpāc ca | BBs_1,3.36 |</p>
         
         
         <p>atra śūdraśabdo yaugika eveti na śūdrasyādhikāra iti sthitam /
            tatra liṅgāntaramāha-<span class="bold">saṃskāreti /</span>
            upanayanaṃ vedagrahaṇāṅgaṃ śūdrasya nāstīti pūrvamuktam /
            iha vidyāgrahaṇāṅgasyopanayanasaṃskārasya sarvatra parāmarśācchūdrasya tadabhāvānna
            vidyādhikāraḥ ityucyate /
            bhāṣye ādipadenādhyayanaguruśuśrūṣādayo gṛhyante /
            taṃ śiṣyamācārya upanītavānityarthaḥ /
            nārado 'pi vidyārthī mantramuccārayansanatkumāramupagata ityāha-<span class="bold">adhīti /</span>
            upadiśeti yāvat /
            brahmaparā vedapāragāḥ saguṇabrahmaniṣṭhāḥ paraṃ nirguṇaṃ brahmānveṣamāṇā eṣa pippalādastajjijñāsitaṃ
            sarvaṃ vakṣyatīti niścitya te bharadvājādayaḥ ṣaḍ ṛṣayastamupagatā ityarthaḥ /
            nanu vaiśvānaravidyāyāmṛṣīnrājānupanīyaiva vidyāmuvāceti śruteranupanītasyāpyasti
            vidyādhikāra ityata āha-<span class="bold">tānheti /</span></p>
         
         
         <p>
            te ha samitpāṇayaḥ pūrvāhne praticakramira iti pūrvavākye brāhmaṇā upanayanārthamāgatā
            iti upanayanaprāptiṃ darśayitvā niṣidhyate /<br />
            hīnavarṇenottamavarṇānupanīyaivopadeṣṭavyā ityācārajñāpanārthamityarthaḥ /<br />
            ekajātiranupanītaḥ /<br />
            pātakamabhakṣyabhakṣaṇakṛtam //36//
            </p>
         
         
         <p>END BsRp_1,3.9.36</p>
         
         
         
         
         
         <p>START BsRp_1,3.9.37</p>
         
         
         <p>tadabhāvanirdhāraṇe ca pravṛtteḥ | BBs_1,3.37 |</p>
         
         
         <p>satyakāmaḥ kilamṛtapitṛko jabālāṃ mātaramapṛcchat, kiṅgotro 'hamiti /
            taṃ mātovāca bhartṛsevāvyagratayāhamapi tava piturgotraṃ na jānāmi, jabālā tu nāmāhamasmi
            satyakāmo nāma tvamasīti etāvajjānāmīti /
            tataḥ sa jābālo gautamamāgatya tena kiṅgotro 'sīti pṛṣṭa uvāca, nāhaṃ gotraṃ vedmi
            na mātā vetti parantu me mātrā kathitaṃ, upanayanārthamācāryaṃ gatvā satyakāmo jābālo
            'smīti brūhīti /
            anena satyavacanena tasya śūdratvābhāvo nirdhāritaḥ /
            abrāhmaṇa etatsatyaṃ vivicya vaktuṃ, nārhatīti nirdhārya, he somya, satyāttvaṃ nāgāḥ
            satyaṃ na tyaktavānasi, atastvāmupaneṣye, tadarthaṃ samidhamāhareti gautamasya pravṛtteśca
            liṅgānna śūdrasyādhikāra ityāha-<span class="bold">tadabhāveti</span> //37//</p>
         
         
         <p>END BsRp_1,3.9.37</p>
         
         
         
         
         
         <p>START BsRp_1,3.9.38</p>
         
         
         <p>śravaṇādhyayanārthapratiṣedhāt smṛteś ca | BBs_1,3.38 |</p>
         
         
         <p>smṛtyā śravaṇādiniṣedhācca nādhikāra ityāha-<span class="bold">śravaṇeti /</span>
            asya śūdrasya dvijaiḥ paṭhyamānaṃ vedaṃ pramādācchṛṇvataḥ sīsalākṣābhyāṃ taptābhyāṃ
            śrotradvayapūraṇaṃ prāyaścittaṃ kāryamityarthaḥ /
            padyu pādayuktaṃ saṃcariṣṇurūpamiti yāvat /
            bhavati ca /
            smṛtiriti śeṣaḥ /
            matirvedārthajñānam /
            dānaṃ nityaṃ niṣidhyate śūdrasya /
            naimittikaṃ tu dānamastyeva /
            yaduktaṃ vidurādīnāṃ jñānitvaṃ dṛṣṭamiti, tatrāha-<span class="bold">yeṣāmiti /</span></p>
         
         
         <p>siddhānāṃ siddherdurapahnavatve 'pi sādhakaiḥ śūdraiḥ kathaṃ jñānaṃ labdhavyamityata
            āha-<span class="bold">śrāvayediti</span> //38//</p>
         
         
         <p>END BsRp_1,3.9.38</p>
         
         
         
         
         
         <p>START BsRp_1,3.10.39</p>
         
         
         <p>kampanāt | BBs_1,3.39 |</p>
         
         
         <p class="bold">kampanāt /</p>
         
         <p>asyāpi prāsaṅgikatvamāśaṅkyamāha-<span class="bold">avasita iti /</span>
            samāpta ityarthaḥ /
            kāṭhakaṃ paṭhati-<span class="bold">yadidamiti /</span>
            sarvaṃ jagatprāṇānniḥsṛtaṃ utpannaṃ prāṇe cidātmani prerake sati ejati ceṣṭate, tacca
            prāṇākhyaṃ kāraṇaṃ mahadbrahma vibhetyasmāditi bhayam /
            tasmin bhayahetutve dṛṣṭāntamāha-<span class="bold">vajramiti /</span>
            yathodyataṃ vajraṃ bhayaṃ tathetyarthaḥ /
            ya etatprāṇākhyaṃ brahma nirviśeṣaṃ viduste muktā bhavantītyāha-<span class="bold">ya iti /</span>
            nanvasminsūtre kathamidaṃ vākyamudāhṛtamityata āha-<span class="bold">etaditi /</span>
            ejatyarthasya kampanasya sūtritatvādejatipadayuktaṃ vākyamudāhṛtamityarthaḥ /
            prāsaṅgikādhikāracintayāsya saṃgatirnāpekṣiteti 'śabdādeva pramitaḥ'ityanenocyate
            /
            tatrāṅguṣṭhavākye jīvānuvādo brahmaikyajñānārtha ityuktaṃ, na tatheha prāṇānuvāda
            aikyajñānārthaḥ saṃbhavati, prāṇasya svarūpeṇa kalpitasyaikyāyogāt /
            ataḥ prāṇopāstiparaṃ vākyamiti pratyudāharaṇena pūrvapakṣayati-<span class="bold">prasiddheḥ pañcavṛttiriti /</span>
            nanu 'ata eva prāṇaḥ'ityādau brahmaṇi liṅgātprāṇaśrutirnītā, atrāpi sarvaceṣṭābhayahetutvaṃ
            brahmaliṅgamastīti nāsti pūrvapakṣāvasaro gatārthatvāditi, ata āha-<span class="bold">vāyośceti /</span>
            pratiṣṭhāya sthitiṃ labdhvā prāṇe vāyau nimitte jagaccalatīti prasiddham /
            ataḥ spaṣṭaṃ brahmaliṅgaṃ nāstīti bhāvaḥ /
            vajraliṅgacca vāyurityāha-<span class="bold">vāyviti /</span>
            vyaṣṭirviśeṣaḥ /
            samaṣṭiḥ sāmānyam /
            sūdbadvahireva siddhāntaṃ pratijānīte-<span class="bold">brahmaiveti /</span>
            pūrvottaravākyaikavākyatānugṛhītaṃ sarvāśrayatvaṃ liṅgaṃ vākyabhedakaprāṇaśruterbādhakamityāha-<span class="bold">pūrvatretyādinā /</span></p>
         
         
         <p>śukraṃ svaprakāśam /
            tadu nātyeti brahmānāśritaḥ ko 'pi loko nāstyevetyukārārthaḥ /
            sautraṃ liṅgaṃ vyācaṣṭe-<span class="bold">ejayitṛtvamiti /</span>
            savāyukasya sarvasya kampanaśravaṇādapi prāṇaḥ paramātmaivetyarthaḥ /
            brahmaṇi vajraśabdaḥ kathamityāśaṅkya gauṇa ityāha-<span class="bold">vajraśabda iti /</span>
            bṛhadāraṇyake 'vāyureva vyaṣṭiḥ'ityatra 'apapunarmṛtyum'ityapamṛtyujayarūpamāpekṣikamamṛtatvamucyate
            na mukhyāmṛtatvam, tatraiva vāyūpāstiprakaraṇaṃ samāpya 'atha hainamuṣastaḥ papraccha'iti
            jñeyātmānamuktvā vāyvādernāśitvokterityāha-<span class="bold">yattu vāyvityādinā /</span></p>
         
         
         <p>tasmātkāṭhakavākyaṃ jñeye samanvitaviti siddham //39//</p>
         
         
         <p>END BsRp_1,3.10.39</p>
         
         
         
         
         
         <p>START BsRp_1,3.11.40</p>
         
         
         <p>jyotir darśanāt | BBs_1,3.40 |</p>
         
         
         <p class="bold">jyotirdarśanāt /</p>
         
         <p>chāndogye prajāpatividyāvākyamāha-<span class="bold">eṣa iti /</span>
            parañjyotiḥ śrutibhyāṃ saṃśayamāha-<span class="bold">tatreti /</span>
            ghaṭādiviṣayāvarakatamonāśakaṃ sauramityarthaḥ pūrvatra brahmaprakaraṇasyānugrāhakaḥ
            sarvaśabdasaṃkocādyayogo 'stīti prāṇaśrutirbrahmaṇi nītā /
            na tathātra 'ya ātmāpahatapāpmā'iti prakaraṇasyānugrāhakaṃ paśyāma iti pratyudāharaṇena
            pūrvapakṣamāha-<span class="bold">prasiddhamevetyādinā /</span>
            pūrvapakṣe sūryopāstiḥ, siddhānte brahmajñānānmuktiriti phalam /
            nanu jyotiradhikaraṇe jyotiḥśabdasya brahmaṇi vṛtteruktatvātkathaṃ pūrvapakṣa ityata
            āha-<span class="bold">jyotiriti /</span>
            tatra gāyatrīvākye prakṛtabrahmaparāmarśakayacchabdasāmānādhikaraṇyājjyotiḥśabdasya
            svārthatyāgaḥ kṛtaḥ, tathātra svārthatyāge hetvadarśanātpūrvapakṣa ityarthaḥ /
            jyotiḥśruteranugrāhakatvenārcirādimārgasthatvaṃ liṅgamāha-<span class="bold">tathāceti /</span>
            'tā vā etā hṛdayasya nāḍyaḥ'iti kaṇḍikayā nāḍīnāṃ raśmīnāṃ ca mithaḥ saṃśleṣamuktvā
            atha saṃjñālopānantaraṃ yatra kāle etanmaraṇaṃ yathā syāttathotkrāmati atha tadā etairnāḍīsaṃśliṣṭaraśmibhirūrdhvaḥ
            sannupari gacchati, gatvādityaṃ brahmalokadvārabhūtaṃ gacachatītyabhihitaṃ, tathaivātrāpi
            śarīrātsamutthāya mṛtvā paraṃ jyotirādityākhyamupasaṃpadya taddvārā brahmalokaṃ gatvā
            svasvarūpeṇābhiniṣpadyata iti vaktavyam /
            samutthāyopasaṃpadyeti ktvāśrutibhyāṃ jyotiṣo 'rcirādimārgasthatvabhānādityarthaḥ
            /
            ato mārgasthasūryopāstyā kramamuktiparaṃ vākyamiti prāpte siddhāntayati-<span class="bold">evamiti /</span>
            vyākhyeyatvenopakrānta ātmaivātra jyotiḥśabdena vyākhyena iti jyotirvākyenaikavākyatāprayojakaprakaraṇānugṛhītottamarapuruṣaśrutyā
            vākyabhedakajyotiḥśrutirbādhyeti bhāvaḥ /
            aśarīratvaphalaliṅgācca brahmaiva jyotirna sūrya ityāha-<span class="bold">aśarīramiti /</span>
            naca sūryaprāptyā krameṇāśarīratvaṃ syāditi vācyaṃ, paratvena viśeṣitasya jyotiṣa
            eva sa uttama iti parāmarśenāśarīratvaniścayādityāha-<span class="bold">paramiti /</span>
            pūrvoktaliṅgaṃ dūṣayati-<span class="bold">yattviti /</span></p>
         
         
         <p>nāḍīkhaṇḍe daharopāsakasya yā sūryaprāptiruktā sa na mokṣa iti yuktā sūryoktiḥ, atra
            tu prajāpativākye nirguṇavidyāyāmarcirādigatisthasūryasyānanvayādanarthakatvāt śrutivyatyāsena
            svarūpaṃ sākṣātkṛtya paraṃ jyotistadevopasaṃpadyata iti vyākhyeyamiti bhāvaḥ //40//</p>
         
         
         <p>END BsRp_1,3.11.40</p>
         
         
         
         
         
         <p>START BsRp_1,3.12.41</p>
         
         
         <p>ākāśo 'rthāntaratvādivyapadeśāt | BBs_1,3.41 |</p>
         
         
         <p class="bold">ākāśo vyapadeśāt /</p>
         
         <p>chāndogyamudāharati<span class="bold">ākāśa iti /</span>
            yathopakramabalājjyotiḥśrutibādhastathākāśopakramādbrahmādiśabdabādha iti dṛṣṭāntena
            pūrvapakṣayati-<span class="bold">bhūteti /</span>
            śrutairguṇairākāśopāstirnirguṇabrahmajñānaṃ cetyubhayatra phalam /
            'ākāśastalliṅgāt'</p>
         
         
         <p>ityanena paunaruktyamāśaṅkya tadvadatra spaṣṭaliṅgāśravaṇāditi pariharati-<span class="bold">sraṣṭṛtvādeśceti /</span>
            vai nāmeti prasiddhiliṅgasyākāśaśruteśca vākyaśeṣagatābhyāṃ brahmātmaśrutibhyāmanekaliṅgopetābhyāṃ
            bādho yuktaḥ /
            yatra bahupramāṇasaṃvādastatra vākyasya tātparyamiti nirṇayāditi siddhāntayati-<span class="bold">paramevetyādinā /</span>
            nāmarūpe śabdarthau tadantaḥpātinastadbhinnatve tatkartṛtvaṃ cāyuktamityarthaḥ /
            nāmādikartṛtvaṃ na brahmaliṅgaṃ, jīvasthatvāditi śaṅkate-<span class="bold">nanviti /</span>
            'anena jīvena'ityatra jīvasya brahmabhedena tatkartṛtvamucyate sākṣādayogāditi pariharati-<span class="bold">bāḍhamiti /</span>
            yaccoktaṃ spaṣṭaṃ liṅgaṃ nāstīti, tatrāha-<span class="bold">nāmeti /</span>
            tarhi punaruktiḥ, tatrāha-<span class="bold">ākāśeti /</span></p>
         
         
         <p>
            tasyaiva sādhako 'yaṃ vicāraḥ /<br />
            atrākāśaśabdasya brahmaṇi vṛttiṃ siddhavatkṛtya tatra saṃśayādipravṛtteruktatvāditi
            na paunaruktyamiti bhāvaḥ //41//
            </p>
         
         
         <p>END BsRp_1,3.12.41</p>
         
         
         
         
         
         <p>START BsRp_1,3.13.42</p>
         
         
         <p>suṣuptyutkrāntyor bhedena | BBs_1,3.42 |</p>
         
         
         <p class="bold">suṣuptyutkrāntyorbhedena /</p>
         
         <p>ahandhīgamyeṣu katama ātmeti janakapraśne yājñavalkya āha-<span class="bold">yo 'yamiti /</span>
            vijñānaṃ buddhistanmayastatprāyaḥ /
            saptamī vyatirekārthā /
            prāṇabuddhibhyāṃ bhinna ityarthaḥ /
            vṛtterajñānācca bhedamāha-<span class="bold">antarjyotiriti /</span>
            puruṣaḥ pūrṇa ityarthaḥ /
            ubhayaliṅgānāṃ darśanātsaṃśayamāha-<span class="bold">tatkimiti /</span>
            pūrvatra nāmarūpābhyāṃ bhedokterākāśo brahmetyuktaṃ, tadayuktaṃ, 'prājñenātmanā saṃpariṣvaktaḥ'ityabhinne
            'pi jīvātmani bhedoktivadaupacārikabhedoktisaṃbhavādityākṣepasaṃgatiḥ /
            pūrvapakṣe karmakartṛjīvastutiḥ, siddhānte jīvānuvādena tataḥ kalpitabhedabhinnasya
            prājñasya paramātmanaḥ svarūpaikyapramitiriti phalam /
            buddhānto jāgradavasthā /
            ādimadhyāvasāneṣu jīvokterjīvastāvakamidaṃ vākyamiti prāpte siddhāntayati-<span class="bold">parameśvaretyādinā /</span>
            vākyasya jīvastāvakatve jīvādbhedena prājñasyājñātasyottaroktirasaṃgatā syāt,</p>
         
         
         <p>ato jñātājñātasaṃnipāte jñātānuvādenājñātaṃ pratipādanīyaṃ, 'apūrve vākyatātparyam'iti
            nyāyāditi siddhāntatātparyam /
            puruṣaḥ śarīraṃ prājño jīva iti bhrāntiṃ vārayati-<span class="bold">tatra puruṣa ityādinā /</span>
            dehasya vedanāprasakterniṣedhāyogātpuruṣo jīva eva, prājñastu rūḍhyā para evetyarthaḥ
            /
            anvārūḍho 'dhiṣṭhitaḥ /
            utsarjan ghorāñśabdānmuñcan /
            buddhau dhyāyantyāmātmādhyāyatīva calantyāṃ calatīva /
            vastutaḥ sarvavikriyāśūnya ityukterna saṃsāriṇi tātparyamityāha-<span class="bold">yata iti /</span>
            upakramavadupasaṃhāravākye 'pyaikyaṃ vivikṣitamityāha-<span class="bold">tatheti /</span>
            vyācaṣṭe-<span class="bold">yo 'yamiti /</span>
            avasthopanyāsasya tvamarthaśuddhidvāraikyaparatvānna jīvaliṅgatvamityāha-<span class="bold">yato na buddhānteti /</span>
            praśnottarābhyāmasaṃsāritvaṃ gamyata ityāha-<span class="bold">yadata ūrdhvamiti /</span>
            kāmādivivekānantaramityarthaḥ /
            <span class="bold">bhavatīti ceti /</span>
            
            <p>
               yadyasmādvakti tasmādavagamyata iti yojanā /<br />
               tenāvasthādharmeṇānanvāgato 'spṛṣṭo bhavati, asaṅgatvāt /<br />
               suṣuptāvapyātmatattvaṃ puṇyapāpābhyāmaspṛṣṭaṃ bhavati /<br />
               hi yasmādātmā suṣuptau sarvaśokātītaḥ tasmādhṛdayasyaiva sarve śokā iti śrutyarthaḥ
               //42//
               </p>
         </p>
         
         
         <p>END BsRp_1,3.13.42</p>
         
         
         
         
         
         <p>START BsRp_1,3.13.43</p>
         
         
         <p>patyādiśabdebhyaḥ | BBs_1,3.43 |</p>
         
         
         <p>vākyasya brahmātmaikyaparatve hetvantaramāha-<span class="bold">patyādīti /</span>
            sūtraṃ vyācaṣṭe-<span class="bold">itaśceti /</span>
            vaśī svatantraḥ /
            
            <p>
               aparādhīna iti yāvat /<br />
               īśāno niyamanaśaktimān /<br />
               śakteḥ kāryamādhipatyamiti bhedaḥ /<br />
               tasmācchodhitatvamarthaikye ṣaṣṭhādhyāyasamanvaya iti siddham //43//
               </p>
         </p>
         
         
         <p>END BsRp_1,3.13.43</p>
         
         
         <p class="bold">iti śrīmacchārīrakamīmāṃsāvyākhyāyāṃ bhāṣyaratnaprabhāyāṃ prathamādhyāye tṛtīyaḥ pādaḥ
            //3//</p>
         
         
         <p><span class="bold">// iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pādaḥ
               </span>//</p>
         
         
         
         
         
         
         
         <p class="bold">prathamādhyāye caturthaḥ pādaḥ /</p>
         
         
         <p>
            avyakteśamajaṃ pañcajanādhāraṃ ca kāraṇam /<br />
            veditanyaṃ priyaṃ vande prakṛtiṃ puruṣaṃ param //1//
            </p>
         
         
         
         
         
         <p>START BsRp_1,4.1.1</p>
         
         
         <p>ānumānikam apy ekeṣām iti cen na śarīra-rūpaka-vinyasta-gṛhīter darśayati ca | BBs_1,4.1
            |</p>
         
         
         <p>asminpāde 'dhikaraṇatrayasyekṣatyadhikaraṇena saṃgatiṃ vaktuṃ vṛttamanuvadati-<span class="bold">brahmeti /
               tadaśabdatvena /</span>
            pradhānasya vaidikaśabdaśūnyatvenetyarthaḥ /
            īkṣatyadhikaraṇe gatisāmānyamaśabdatvaṃ ca pratijñātam, tatra brahmaṇi vedāntānāṃ
            gatisāmānyaṃ prapañcitaṃ, adhunā pradhānasyāśabdatvamasiddhamityāśaṅkya nirūpyata
            ityākṣepasaṃgatiḥ /
            tenāśabdatvanirūpaṇena brahmaṇi vedāntānāṃ samanvayo dṛḍhīkṛto bhavatītyadhyāyasaṃgatirapyadhikaraṇatrayasya
            jñeyā /
            atrāvyaktapadaṃ viṣayaḥ /
            tatkiṃ pradhānaparaṃ pūrvoktaśarīraparaṃ veti smṛtiprakaraṇābhyāṃ saṃśaye pūrvamaprasiddhabrahmaparatvaṃ
            yathā ṣaṣṭhādhyāyasya darśitaṃ tadvadavyaktapadamapriddhapradhānaparamiti pūrvapakṣayati-<span class="bold">ānumānikamiti /</span>
            apiśabdādbrahmāṅgīkāreṇāyamaśabdatvākṣepa iti sūcayati /
            tathā ca brahmapradhānayorvikalpena kāraṇatvāt brahmaṇyeva vedāntānāṃ samanvaya iti
            niyamāsiddhiḥ phalaṃ, siddhānte niyamasiddhiriti vivekaḥ /
            padavicāratvādadhikaraṇānāmetatpādasaṃgatirbodhyā /
            smārtakramarūḍhibhyāmavyaktaśabdaḥ pradhānaparaḥ śabdasparśādiśūnyatvena yogasaṃbhavāccetyāha-<span class="bold">śabdādīti /</span>
            pradhānasya vaidikaśabdavācyatve kā kṣatirityata āha-<span class="bold">tadeveti /</span>
            'ajāmekām'ityādyā śrutiḥ /
            'hetuḥ prakṛtirucyate'ityādyā smṛtiḥ /
            'yadalpaṃ tajjaḍaprakṛtikam'iti nyāyaḥ /
            tato brahmaiva kāraṇamiti matakṣatiriti bhāvaḥ /
            sūtre nañarthaṃ vadansiddhāntayati-<span class="bold">naitaditi /</span>
            pradhānaṃ vaidikaṃ netyatra tātparyābhāvaṃ hetumāha-<span class="bold">nahīti /</span>
            nanu pradhānasyātra pratyabhijñānādvaidikatvamityata āha-<span class="bold">na hyatreti /</span>
            nanu śabdapratyabhijñāyāmartho 'pi pratyabhijñāyata ityāśaṅkya yaugikācchabdāsati
            niyāmake nārthaviśeṣadhīrityāha-<span class="bold">sa ceti /</span>
            rūḍhyā taddhīrityāśaṅkya rūḍhiḥ kiṃ laukikī smārtā vā /
            nādya ityāha-<span class="bold">na ceti /</span>
            dvitīyaṃpratyāha-<span class="bold">yā tviti /</span>
            puruṣasaṃketo nānādivedārthanirṇayahetuḥ, puṃmatervicitratvādityarthaḥ /
            yattu smārtakramapratyabhijñayā kramikārthaḥ smārta eveti, tatrāha-<span class="bold">naca krameti /</span>
            sthānāttadrūpapratyabhijñānāśaṅkyāmasatītyanvayānnaño vyatyāsenātadrūpasya tadrūpaviruddhasya
            pratyabhijñāne satītyarthaḥ /
            pūrvajñātarūpārthasya sthāne tadviruddhārthajñāne sati tasya dhīrnāstītyatra dṛṣṭāntamāha-<span class="bold">na hīti /</span>
            prakṛte nāsti viruddhajñānamityāśaṅkya prakaraṇāccharīrajñānamastītyāha-<span class="bold">prakaraṇeti /</span>
            śarīrameva rūpakeṇa rathasādṛśyena vinyastaṃ śarīrarūpakavinyastaṃ, tasya pūrvavākye
            ātmabuddhyormadhyasthānapaṭhitasyātrāpi madhyasthenāvyaktaśabdena grahaṇānna pradhānasya
            vaidikatvamiti sūtrārthaḥ /
            smārtakramaḥ kimiti tyaktavya ityāśaṅkya śrautakramasya prakaraṇādyanugraheṇa balavattvādityāha-<span class="bold">kuta ityādinā /</span>
            tadubhayaṃ vivṛṇoti-<span class="bold">tathā hīti /</span>
            rūpakakḷptiḥ sādṛśyakalpanā /
            pragraho 'śvaraśanā /
            yadā buddhisārathirvivekī tadā manasendriyahayānviṣamaviṣayamārgādākarṣati /
            yadyavivekī tadā manoraśanābaddhāṃstān pravartayatīti manasaḥ pragrahatvaṃ yuktam
            /
            teṣu hayeṣu /
            gocarān mārgān /
            nanu svataścidātmano bhogasaṃbhavāt kiṃ rathādinetyata āha-<span class="bold">ātmeti /</span>
            ātmā dehaḥ, dehādisaṅkakalpanayā bhoktṛtvaṃ na svato 'saṅgatvādityarthaḥ /
            adhunā rathādibhirgantavyaṃ vadannākāṅkṣāpūrvakamuttaravākyamāha-<span class="bold">taiścetyādinā /</span>
            śarīrasya prakṛtatve 'pyavyaktapadena pradhānaṃ gṛhyatāmityata āha-<span class="bold">tatra ya eveti /</span>
            evaṃ prakaraṇaṃ śodhayitvā śarīrasya pariśeṣatāmānayati-<span class="bold">tatrendriyetyādinā /</span>
            arthānāṃ pūrvamanuktiśaṅkāṃ vārayan paratvamupapādayati-<span class="bold">arthā iti /</span>
            gṛhṇanti puruṣapaśuṃ badhnantīti grahā indriyāṇi /
            teṣāṃ grahatvaṃ viṣayādhīnam /
            asati viṣaye teṣāmakiñcitkaratvāt /
            tato grahebhyaḥ śreṣṭhā atigrahā viṣayā iti bṛhadāraṇyake śravaṇāt /
            paratvaṃ śraiṣṭhyābhiprāyaṃ, na tvāntaratveneti bhāvaḥ /
            savikalpakaṃ jñānaṃ manaḥ, nirvikalpakaṃ niścayātmikā buddhiḥ, ātmaśabdāt sa eva buddheḥ
            paraḥ, pratyabhijñāyata iti śeṣaḥ /
            hiraṇyagarbhābhedena brahmādipadavedyā samaṣṭibuddhirmahānityāha-<span class="bold">athaveti /</span>
            mananaśaktiḥ, vyāpinī, bhāviniścayaḥ, brahmā ātmā, bhogyavargāśrayaḥ, tātkālikaniścayaḥ,
            kīrtiśaktiḥ, niyamanaśaktiḥ, traikālaniścayaḥ, saṃvidabhivyañjikā cidadhyastātītasarvārthagrahiṇī
            samaṣṭibuddhirityarthaḥ /
            hiraṇyagarbhasyeyaṃ buddhirastītyatra śrutimāha-<span class="bold">ya iti /</span>
            nanvaprakṛtā sā kathamucyate, taduktau ca pradhānena kimaparāddhamityata āha-<span class="bold">sā ceti /</span>
            hirukpṛthak /
            pūrvaṃ vyaṣṭibuddhyabhedenoktātra tato bhedena paratvamucyata ityarthaḥ /
            tarhi ratharathinau dvau pariśiṣṭau syātāṃ, netyāha-<span class="bold">etasmiṃstviti /</span>
            ato ratha eva pariśiṣṭa ityāha-<span class="bold">tadevamiti /</span>
            teṣu pūrvokteṣu ṣaṭpadārtheṣvityarthaḥ /
            pariśeṣasya phalamāha-<span class="bold">itarāṇīti /</span>
            vedo yamo veti śeṣaḥ /
            darśayati ceti sūtrabhāgo vyākhyātaḥ /
            kiñca brahmātmaikatvaparatve granthe bhedavādināṃ pradhānasyāvakāśo nāstītyāha-<span class="bold">śarīretyādinā /</span>
            bhogo vedanā /
            kāṭhakagranthasyaikyatātparye gūḍhatvajñeyatvajñānahetuyogavidhaye liṅgāni santītyāha-<span class="bold">tathā caiṣa ityādinā /</span></p>
         
         
         <p>
            agryā samādhiparipākajā /<br />
            vāgityatra dvitīyālopaśchāndasaḥ, manasīti daighyaṃ ca //1//
            </p>
         
         
         <p>END BsRp_1,4.1.1</p>
         
         
         
         
         
         <p>START BsRp_1,4.1.2</p>
         
         
         <p>sūkṣmaṃ tu tadarhatvāt | BBs_1,4.2 |</p>
         
         
         <p>śaṅkottaratvena sūtraṃ vyācaṣṭe-<span class="bold">uktametadityādinā /</span>
            kāryakāraṇayorabhedānmūlaprakṛtivācakāvyaktaśabdena vikāro lakṣyata ityarthaḥ /
            gobhirgovikāraiḥ payobhirmatsaraṃ somaṃ śrīṇīta /
            miśritaṃ kuryāditi yāvat /
            'śrīñ pāke'iti dhātorloṭi madhyamapuruṣabahuvacanametat /
            avyaktātmanā kāryasyāvyaktaśabdayogyatve mānamāha-<span class="bold">śrutiśceti /</span></p>
         
         
         <p>
            tarhi prāgavasthāyāmidaṃ jagadavyākṛtamāsīt ha kiletyarthaḥ /<br />
            bījarūpā śaktiḥ saṃskārastadavastham //2//
            </p>
         
         
         <p>END BsRp_1,4.1.2</p>
         
         
         
         
         
         <p>START BsRp_1,4.1.3</p>
         
         
         <p>tadadhīnatvād arthavat | BBs_1,4.3 |</p>
         
         
         <p>apasiddhāntaśaṅkottaratvena sūtraṃ vyācaṣṭe-<span class="bold">atrāhetyādinā /</span>
            tarhi tadā /
            evaṃ sati sūkṣmaśabditaprāgavasthābhyupagame sati /
            īśvare kalpitā tanniyamyetyaṅgīkārānnāpasiddhānta ityāha-<span class="bold">atrocyata ityādinā /</span>
            kūṭasthabrahmaṇaḥ sraṣṭṛtvasiddhyarthamavidyā svīkāryetyuktam /
            bandhamuktivyavasthārthamapi sā svīkāryetyāha-<span class="bold">muktānāmiti /</span>
            yannāśānmuktiḥ sā svīkāryā, tāṃ vinaiva sṛṣṭau muktānāṃ punarbandhāpatterityarthaḥ
            /
            tasyāḥ paraparikalpitasatyasvatatantrapradhānādvailakṣaṇyamāha-<span class="bold">avidyetyādi nā /</span>
            māyāmayī prasiddhamāyopamitā /
            loke māyāvino māyāvatparatantretyarthaḥ /
            jīvabhedopādhitvenāpi sā svīkāryetyāha-<span class="bold">mahāsuṣuptiriti /</span>
            buddhyādyupādhibhedājjīvā iti bahūktiḥ /
            avidyāyāṃ śrutimapyāha-<span class="bold">tadetaditi /</span>
            ākāśahetutvādākāśaḥ /</p>
         
         
         <p>jñānaṃ vināntābhāvādakṣaram /
            vicitrakāritvānmāyeti bhedaḥ /
            idānīmavidyāyā brahmabhedānyatvābhyāmanirvācyatvenāvyaktaśabdārhatvamāha-<span class="bold">avyakteti /</span>
            tasya mahataḥ paratvaṃ kathamityata āha-<span class="bold">taditamiti /</span>
            yadā buddhirmahāṃstadā taddhetutvātparatvamityuktamityanvayaḥ /
            pratibimbasyopādhiparatantratvādupādheḥ pratibimbātparatvamāha-<span class="bold">yadā tviti /</span>
            hetuṃ sphuṭayati-<span class="bold">avidyeti /</span>
            avyaktasya paratve 'pi śarīrasya kiṃ jātaṃ, tadāha-<span class="bold">tacceti /</span>
            nanvindriyādīnāmapyavyaktābhedādavyaktatvaṃ paratvaṃ ca kimiti nocyate, tatrāha-<span class="bold">satyapīti /</span>
            sūtradvayasya vṛttikṛddhyākhyānamutthāpayati-<span class="bold">anye tviti /</span>
            pañcīkṛtabhūtānāṃ sūkṣmā avayavāḥ sthūladehārambhakāḥ /
            sūkṣmaśarīraṃ pratijīvaṃ liṅgasyāśrayatvena niyatamastīti vakṣyate /
            dehāntaraprāptau tena yukto gacchati paralokamityarthaḥ /
            kathaṃ tasya mahato jīvātparatvamityāśaṅkya dvitīyasūtraṃ vyācaṣṭe-<span class="bold">tadadhīnatvācceti /</span></p>
         
         
         <p class="bold">arthavaditi /</p>
         
         <p>sūtrasthadṛṣṭāntamāha-<span class="bold">yatheti /</span>
            taddhyākhyānaṃ dūṣayati-<span class="bold">tairiti /</span>
            avyaktapadabalāt prakṛtamapi sthūlaṃ tyajyata iti śaṅkate-<span class="bold">āmnātasyeti /</span>
            ekārthabodhakānāṃ śabdānāṃ mitha ākāṅkṣayaikasyāṃ buddhāvārūḍhatvamekavākyatā /
            tava mate tasyā abhāvātkutor'thabodha iti samādhatte-<span class="bold">neti /</span>
            tāṃ vināpyarthathīḥ kiṃ na syādityata āha-<span class="bold">nahīti /</span>
            śarīraśabdena rūḍhyā sthūlaṃ prakṛtaṃ tasya hāniraprakṛtasya bhūtasūkṣmasyāvyaktapadena
            grahaṇamanyāyyaṃ syādityarthaḥ /
            astvekavākyatetyata āha-<span class="bold">na ceti /</span>
            tataḥ kiṃ tatrāha-<span class="bold">tatreti /</span>
            ākāṅkṣayā vākyaikavākyatve sati prakṛtaṃ śarīradvayamavyaktapadena grāhyam /
            ākāṅkṣāyāstulyatvāditi bhāvaḥ /
            anātmaniścayaḥ śuddhiḥ, tadarthaṃ sūkṣmamevākāṅkṣitaṃ grāhyam;tasya sūkṣmatvenātmābhedena
            gṛhītasya duḥśodhatvāt /
            sthūlasya dṛṣṭadaurgandhyādinā laśunādivadanātmatvadhīvairāgyayoḥ sulabhatvāditi śaṅkate-<span class="bold">na ceti /</span>
            dṛṣṭā bībhatsā ghṛṇā yasmin tasya bhāvastattā tayetyarthaḥ /
            dūṣayati-<span class="bold">yata iti /</span>
            vairāgyāyaśuddhiratra na vivakṣitā, vidhyabhāvāt, kintu vaiṣṇavaṃ paramaṃ padaṃ vivakṣitamiti
            taddarśanārthaṃ prakṛtaṃ sthūlamevāvyaktapadena grāhyamiti bhāvaḥ /
            kiñca sūkṣmasya liṅgāntaḥpātina indriyādigrahaṇenaiva grahaṇānna pṛthagavyaktaśarīrapadābhyāṃ
            grahaḥ /
            abhyupetyāha-<span class="bold">sarvatheti /</span>
            sthūlasya sūkṣmasya vā grahe 'pītyarthaḥ /
            <span class="bold">tathā nāmeti /</span><br />
            sūkṣmamevāvyaktamastvityarthaḥ //3//</p>
         
         
         <p>END BsRp_1,4.1.3</p>
         
         
         
         
         
         <p>START BsRp_1,4.1.4</p>
         
         
         <p>jñeyatvāvacanāc ca | BBs_1,4.4 |</p>
         
         
         <p>atrāvyaktaṃ pradhānaṃ netyatra hetvantarārthaṃ sūtram-<span class="bold">jñeyatveti /</span>
            sattvādiguṇarūpātpradhānāt puruṣasyāntaraṃ bhedastajjñānādityarthaḥ /
            nahi śakyamiti ca vadadbhiḥ pradhānaṃ jñeyatvena smaryata iti saṃbandhaḥ /
            na kevalaṃ bhedapratiyogitvena pradhānasya jñeyatvaṃ tairiṣṭaṃ kintu tasyopāsanayāṇimādiprāptaye
            'pītyāha-<span class="bold">kvacicceti /</span></p>
         
         
         <p>jñānavidhyabhāve 'pyavyaktapadajanyajñānagamyatvamārthikaṃ jñeyatvamastītyata āha-<span class="bold">na cānupadiṣṭamiti /</span>
            upadiṣṭaṃ hi jñānaṃ phalavaditi jñātuṃ śakyaṃ niṣphalasyopadeśāyogādavyaktasya ca
            jñānānupadeśātphalavajjñānagamyatvāsiddhirityarthaḥ /
            phalitamāha-<span class="bold">tasmāditi /</span>
            sāṃkhyeṣṭasaphalajñānagamyatvāvacanāccetyarthaḥ /
            nanu śarīrasyāpi jñeyatvānukteḥ kathamiha grahaṇaṃ, tatrāha-<span class="bold">asmākaṃ tviti /</span></p>
         
         
         <p>
            asmanmate viṣṇavākhyapadasyaikasyaiva jñeyatvāttaddarśanārthamavyaktapadena śarīropanyāso
            yukta ityarthaḥ /<br />
            sādhāraṇaśabdamātrānna pradhānasya pratyabhijñā smārtaliṅgasyānuktyā niyāmakābhāvāditi
            tātparyam //4//
            </p>
         
         
         <p>END BsRp_1,4.1.4</p>
         
         
         
         
         
         <p>START BsRp_1,4.1.5</p>
         
         
         <p>vadatīti cen na prājño hi prakaraṇāt | BBs_1,4.5 |</p>
         
         
         <p>liṅgoktimāśaṅkya niṣedhati-<span class="bold">vadatīti cediti /</span></p>
         
         
         <p>
            atra hi tādṛśameva nirdiṣṭamityanvayaḥ /<br />
            spaṣṭamanyat //5//
            </p>
         
         
         <p>END BsRp_1,4.1.5</p>
         
         
         
         
         
         <p>START BsRp_1,4.1.6</p>
         
         
         <p>trayāṇām eva caivam upanyāsaḥ praśnaś ca | BBs_1,4.6 |</p>
         
         
         <p>kiñcātra kaṭhavallyāṃ pradhānasya praśnottarayorasattvānna grahaṇamityāha-<span class="bold">trayāṇāmiti /</span>
            mṛtyunā naciketasaṃ prati trīnvarānvṛṇīṣvetyukteḥ trayāṇāmeva praśno naciketasā kṛtaḥ
            /
            upanyāsaśca mṛtyunā kṛtaḥ /
            nānyasyetyarthaḥ /
            praśnatrayaṃ krameṇa paṭhati-<span class="bold">tatra tāvaditi /</span>
            he mṛtyo, sa mahyaṃ dattavarastvaṃ svargahetumagni smarasi /
            prete mṛte /
            dehādanyo 'sti na veti saṃśayo 'sti /
            ata etadātmatattvamasaṃdigdhaṃ jānīyāmityarthaḥ /
            krameṇottaratrayamāha-<span class="bold">prativacanamapīti /</span>
            lokahetuvirāḍātmanopāsyatvāllokādiścityo 'gnistaṃ mṛtyuruvāca naciketase /
            yāḥ svarūpato yāvatīḥ saṃkhyāto yathā vā krameṇāgniścīyate tatsarvamuvācetyarthaḥ
            /
            hantedānīṃ brahma vakṣyāmīti brahmavākyena jīvapraśnādvyavahitanamapi 'yathā ca maraṇaṃ
            prāpya'ityādi vākyaṃ jīvaviṣayamuttaraṃ, yogyatvādityarthaḥ /
            vākyārthastu ātmā maraṇaṃ prāpya yathā bhavati tathā vakṣyāmīti /
            pratijñātamāha-<span class="bold">yonimiti /</span>
            carācaradehaprāptau nimittamāha-<span class="bold">yatheti /</span>
            śrutamupāsanam /
            sūtre ādyaścakāro yata ityarthaḥ /
            evaṃ ca trayāṇāmevopanyāsaḥ praśnaśca yataḥ ato na pradhānamavyaktamiti yojanā /
            uktārthe sūtramākṣipati-<span class="bold">atrāheti /</span>
            ekaḥ praśnaḥ dvau praśnau veti pakṣadvaye phalitaṃ pṛcchati-<span class="bold">kiñcāta iti /</span>
            saptamyarthe tasiḥ /
            atra ca pakṣadvaye 'pi kimityarthaḥ /
            praśnaikye sūtrāsaṃgatiḥ bhede pradhānasya śrautatvasiddhiriti pūrvavādyāha-<span class="bold">sa evetyādinā /</span>
            praśnaikyapakṣamādāya siddhāntyāha-<span class="bold">atrocyata iti /</span>
            yena pradhānasiddhiḥ syāditi śeṣaḥ /
            caturthapraśnakalpane varatritvopakramavirodhaḥ syāditi vivṛṇoti-<span class="bold">varetyādinā /</span>
            varapradānamupakramo yasyāḥ sā /
            prahitāya yamalokaṃ prati preṣitāya /
            itaḥ punaḥ martyalokaṃ prāptasya mama pitā yathāpūrvaṃ sumanāḥ syāditi prathamaṃ vavre
            /
            nanu dvitīyavaro jīvavidyā tṛtīyo brahmavidyeti praśnabhedaḥ kiṃ na syādityata āha-<span class="bold">yeyamiti /</span>
            prete ityupakramya tṛtīyatvoktiliṅgājjīvātmavidyaiva tṛtīyo vara ityarthaḥ /
            evaṃ vākyopakrame sati praśnāntaraṃ na yuktamityāha-<span class="bold">tatreti /</span>
            maraṇadharmādyasparśaliṅgābhyāṃ praṣṭavyayorjīveśvarayorbhedāt praśnabhedasiddhervākyabādho
            yukta iti śaṅkate-<span class="bold">nanvityādinā /</span>
            gocaratvādāśrayatvāt /
            na kevalaṃ praṣṭavyabhedāt praśnabhedaḥ kintu praśnavākyayoḥ sādṛśyābhāvādapītyāha-<span class="bold">praśnacchāyeti /</span>
            praṣṭavyabhedo 'siddha iti pariharati-<span class="bold">netyādinā /</span>
            kiñca brahmāpraśne janmādiniṣedhena jīvasvarūpaṃ vadan yamastayoraikyaṃ sūcayatītyāha-<span class="bold">iha cānyatreti /</span>
            tanniṣedhavākye śivoktirasiddhetyata āha-<span class="bold">satīti /</span>
            bhāgī yuktaḥ /
            tasmādavidyayā jīvasya prāptajanmādiniṣedhena svarūpamuktamityarthaḥ /
            kiñca jīvo brahmābhinnaḥ, mokṣahetujñānaviṣayatvāt, brahmavadityāha-<span class="bold">tathā svapneti /</span>
            anto 'vasthā /
            yena sākṣiṇā pramātā paśyati tāmātmānamiti saṃbandhaḥ /
            hetoraprayojakatvamāśaṅkaya 'tameva viditvā'iti śrutivirodhamāha-<span class="bold">prājñeti /</span>
            kiñcābhedamuktvā bhedasya ninditatvādabheda eva satya ityāha-<span class="bold">tatheti /</span>
            iha dehe yaccaitanyaṃ tadevāmutra sūryādau /
            evamihākhaṇḍaikarase brahmaṇi yo nāneva mithyābhedaṃ paśyati sa bhedadarśī maraṇānmaraṇaṃ
            prāpnoti saṃsārabhayānna mucyata ityarthaḥ /
            kiñca jīvapraśnānantaraṃ 'taṃ durdarśam'iti yaduttaramuvāca tenāpyuttareṇābhedo gamyata
            iti saṃbandhaḥ /
            praṣṭṛpraśnayoḥ praśaṃsayāpi liṅgena pṛṣṭasya daurlabhyadyotanādbrahmatvasiddhirityāha-<span class="bold">anyaṃ varamityādinā /</span>
            putrādikaṃ vṛṇīṣvetyukte 'pi viṣayāṃstucchīkṛtyātmajñānānna cacāla 'nānyaṃ tasmānnaciketā
            vṛṇīte'iti śravaṇāt /
            tadā saṃtuṣṭo yamaḥ 'anyacchreyo 'nyadutaiva preyaḥ'iti bhogāpavargamārgayorvailakṣaṇyaṃ
            pratijñāya 'dūramete viparīte viṣūcī avidyā yā ca vidyā'iti darśitavānityarthaḥ /
            preyaḥ priyatamaṃ svargādikaṃ, viṣūcī viruddhaphale, avidyā karma, vidyā tattvadhīḥ
            /
            vidyābhīpsinaṃ vidyārthinaṃ tvāmahaṃ manye, yataḥ tvā tvāṃ bahavo 'pi kāmāḥ putrādayo
            mayā dīyamānā durlabhā api nālolupanta lobhavantaṃ na kṛtavanta iti praṣṭāraṃ stutvā
            praśnamapi 'tvādṛṅgo bhūyānnaciketaḥ praṣṭā'iti stuvannityakṣarārthaḥ /
            iyaṃ praśaṃsā praśnabhedapakṣe na ghaṭata ityāha-<span class="bold">yatpraśneti /</span>
            yatpraśnena stutiṃ labdhavāṃstaṃ praśnaṃ vihāya yadyanyamevotthāpayet tarhyanavasare
            stutīḥ kṛtā syādityarthaḥ /
            <span class="bold">tasmāditi /</span>
            praṣṭavyabhedābhāvādityarthaḥ /
            praśnavākyavyaktyoḥ sādṛśyābhāvāt praśnabheda ityuktaṃ nirasyati-<span class="bold">yattvityādinā /</span>
            dharmādyāśrayasya jīvasya brahmatvaṃ kathamityata āha-<span class="bold">yāvaditi /</span>
            avidyānāśānantaraṃ brahmatvaṃ cedāgantukamanityaṃ ca syādityata āha-<span class="bold">na cāvidyāvattva iti /</span>
            jīvasya brahmatve svābhāvike sati brahmapraśnasya yaduttaraṃ tajjīvapraśnasyāpi bhavatīti
            lābhaṃ darśayati-<span class="bold">tataśca na jāyata iti /</span>
            jīvabrahmaikye 'trayāṇām-'iti sūtraṃ kathamityata āha-<span class="bold">sūtraṃ tviti /</span>
            kalpitabhedātpraśnabhedakalpanetyāha-<span class="bold">tataśceti /</span></p>
         
         
         <p>paramātmanaḥ sakāśātpradhānasya vaiṣamyamanātmatvena tṛtīyavarāntarbhāvāyogāditi bhāvaḥ
            //6//</p>
         
         
         <p>END BsRp_1,4.1.6</p>
         
         
         
         
         
         <p>START BsRp_1,4.1.7</p>
         
         
         <p>mahadvac ca | BBs_1,4.7 |</p>
         
         
         <p>śrauto 'vyaktaśabdo na sāṃkhyāsādhāraṇatattvagocaraḥ, vaidikaśabdatvāt, mahacchabdavadityāha-<span class="bold">mahadvacceti /</span>
            sūtraṃ vyācaṣṭe-<span class="bold">yathetyādinā /</span>
            na cākāśādiśabde vyabhicāraḥ, ākāśādermatāntarasādhāraṇatvena sāṃkhyāsādhāraṇatvāsiddheḥ
            sādhyasyāpi sattvāditi mantavyam /
            <span class="bold">sattāmātre /</span>
            sattvapradhānaprakṛterādyapariṇāme /
            nirvikalpakabuddhāvityarthaḥ /
            ātmā mahānityātmaśabdaprayogāt, taṃ matvā na śocati, 'tamasaḥ parastādi'tyādinā śokātyayatamaḥ
            paratvādibhyaśca mahacchabdaḥ sāṃkhyatattvaṃ nābhidhatta iti saṃbandhaḥ /
            adhikaraṇārthamupasaṃharati-<span class="bold">ataśceti</span> //7//</p>
         
         
         <p>END BsRp_1,4.1.7</p>
         
         
         
         
         
         <p>START BsRp_1,4.2.8</p>
         
         
         <p>camasavadaviśeṣāt | BBs_1,4.8 |</p>
         
         
         <p class="bold">camasavadaviśeṣāt /</p>
         
         <p>atrājāpadaṃ viṣayaḥ, tatkiṃ pradhānaparaṃ māyāparaṃ veti rūḍhyarthāsaṃbhavātsaṃśaye
            pūrvatrāvyaktaśabdamātreṇa pradhānasyāpratyabhijñāyāmapyatra triguṇatvādiliṅgopetādajāpadātpratyabhijñāstīti
            pratyudāharaṇena pūrvapakṣayati-<span class="bold">punarapīti /</span>
            phalaṃ pūrvapakṣe brahmaṇi samanvayāsiddhiḥ, siddhānte tatsiddhiriti pūrvavaddraṣṭavyam
            /
            rāgahetutvādiguṇayogāt lohitādiśabdai rajādiguṇalābhe 'pi kathaṃ pradhānalābhaḥ, tatrāha-<span class="bold">teṣāṃ sāmyeti /</span>
            avayavāḥ pradhānasya rajādayasteṣāṃ dharmā rañjakatvādayaḥ tairnimittairlohitādiśabdaiḥ
            pradhānamucyata ityarthaḥ /
            guṇābhedātpradhānalābha iti bhāvaḥ /
            tatrājāśabdaṃ yojayati-<span class="bold">neti /</span>
            'rūḍhiryogamapaharati'iti nyāyena śaṅkate-<span class="bold">nanviti /</span>
            rūḍhyasaṃbhavādyoga āśrayaṇīya ityāha-<span class="bold">bāḍhamiti /</span>
            ajāśabditaprakṛtitvapuruṣabhedaliṅgābhyāmapi pradhānapratyabhijñetyāha-<span class="bold">sā cetyādinā /</span>
            prajāyanta iti prajā mahadādayaḥ /
            traiguṇyaṃ sukhaduḥkhamohāḥ /
            anuśayanaṃ vivṛṇoti-<span class="bold">tāmevāvidyayeti /</span>
            avivekenetyarthaḥ /
            viṣayadhīrbhogaḥ /
            guṇabhinnātmakhyātirapavargaḥ /
            siddhāntayati-<span class="bold">evaṃ prāpta iti /</span>
            māyādāvapi sādhāraṇānmantrādviśeṣārthagraho na yuktaḥ, viśeṣagrahahetoḥ prakaraṇāderabhāvāditi
            hetuṃ vyākhyāya dṛṣṭāntaṃ vyācaṣṭe-<span class="bold">camasavaditi /</span></p>
         
         
         <p>sarvatra giriguhādāvapi //8//</p>
         
         
         <p>END BsRp_1,4.2.8</p>
         
         
         
         
         
         <p>START BsRp_1,4.2.9</p>
         
         
         <p>jyotirupakramā tu tathā hy adhīyata eke | BBs_1,4.9 |</p>
         
         
         <p>uttarasūtravyāvartyāṃ śaṅkāmāha-<span class="bold">tatra tvidamiti /</span>
            caturvidhasyeti /
            jarāyujāṇḍajasvedajodbhijjarūpasyetyartha /
            smṛtyuktā kuto na grāhyeti śaṅkate-<span class="bold">kasmāditi /</span>
            śruteḥ śrutyantarādarthagraho yuktaḥ, sājātyānmūlānapekṣatvāccetyāha-<span class="bold">tathā hīti /</span>
            śākhinaścandogāḥ /
            kiñca lohitādiśabdairapi dravyalakṣaṇā nyāyyā avyavadhānāt na tu rañjanīyatvādiguṇavyavahitā
            sattvādiguṇalakṣaṇetyāha-<span class="bold">lohitādīnāṃ ceti /</span>
            nanu śākhāntareṇa śākhāntarasthamantrasya nirṇayaḥ kathamityata āha-<span class="bold">asaṃdigdheneti /</span>
            sarvaśākhāpratyayanyāditi bhāvaḥ /
            yathā śākhāntaravākyānna pradhānagrahastathehāpi śvetāśvataropaniṣadi māyāprakaraṇānna
            tadbrahma ityāha-<span class="bold">tatheti /</span>
            sṛṣṭyādau kiṃsahāyaṃ brahmeti vimṛśyate /
            brahmavādino dhyānākhyayogena paramātmānamanupraviṣṭāḥ santaḥ tatraiva devasyātmabhūtāmaikyenādhyastāṃ
            śaktiṃ paratantrāṃ māyāṃ sattvādiguṇavatīṃ brahmaṇaḥ sahāyamapaśyannityanvayaḥ /
            māyāyā ekatve 'pi tadaṃśānāṃ jīvopādhīnāṃ tattasaṃghātayonīnāmavidyākhyānāṃ bhedādvīpsā
            /
            avyākṛte anabhivyakte nāmarūpe yasyāṃ sā /
            anena 'taddhedaṃ tarhyavyākṛtamāsīt'iti śrutyantaraprasiddhiruktā /
            tasyāṃ śaktau vyaktāvyaktakāryaliṅgakānumānaṃ sūyayati-<span class="bold">nāmeti /</span>
            māyāyā rohitādirūpavattvaṃ kathamityata āha-<span class="bold">tasyā iti /</span></p>
         
         
         <p>viṣaya āśrayaḥ //9//</p>
         
         
         <p>END BsRp_1,4.2.9</p>
         
         
         
         
         
         <p>START BsRp_1,4.2.10</p>
         
         
         <p>kalpanopadeśāc ca madhvādivadavirodhaḥ | BBs_1,4.10 |</p>
         
         
         <p>evaṃ prakaraṇabalānmāyaivājeti bhāṣyakṛnmatam /
            chāndogyaśrutyā tejo 'bannalakṣaṇāvāntaraprakṛtirajeti sūtrakṛnmatenottarasūtravyāvartyaṃ
            śaṅkate-<span class="bold">kathamiti /</span>
            kiṃ tejobannetvajāśabdo rūḍho, na jāyata iti yaugiko vā /
            nādyaḥ, teṣvajātvajāterasattvādityāha-<span class="bold">yāvateti /</span>
            yata ityarthaḥ /
            ato na rūḍha iti śeṣaḥ /
            na dvitīya ityāha-<span class="bold">naceti /</span>
            jātirjanma /
            ajātirajanma /
            laukikājāśabdasādṛśyakalpanayā tejo 'bannānāmajātvopadeśādgauṇo 'yaṃ śabda iti pariharati-<span class="bold">kalpaneti /</span>
            aniyamo yadṛcchā /
            barkaro bālapaśuḥ /
            yaduktaṃ jīvabhedena pradhānavādapratyabhijñeti, tannetyāha-<span class="bold">na cedamiti /</span>
            vyavasthārtho bhedo 'pyarthātpratipādyata ityāha-<span class="bold">prasiddhaṃ tviti /</span>
            satya eva prasiddha ityata āha-<span class="bold">bhedastviti /</span>
            kalpanopadeśe dṛṣṭāntaṃ vyācaṣṭe-<span class="bold">madhviti /</span>
            naca yogasya mukhyavṛttitvāttena pradhānagraho nyāyya iti vācyaṃ,</p>
         
         
         <p>
            rūḍhārthānapekṣādyogāttadāśritaguṇalakṣaṇāyā balīyastvāt /<br />
            guṇavṛttau hi rūḍhirāśritā bhavati /<br />
            tathāca rohitādiśabdasamabhivyāhārānugṛhītayā rūḍhyāśritayā guṇavṛttyā pradhāne yogaṃ
            bādhitvāvāntaraprakṛtirajāśabdena grāhya, yathā madhvādiśabdaiḥ prasiddhamadhvādyāśritaguṇalakṣaṇaya
            ādityādayo gṛhyante tadvat /<br />
            tasmādaśabdaṃ pradhānamiti siddham //10//
            </p>
         
         
         <p>END BsRp_1,4.2.10</p>
         
         
         
         
         
         <p>START BsRp_1,4.3.11</p>
         
         
         <p>na saṃkhyopasaṃgrahādapi nānābhāvād atirekāc ca | BBs_1,4.11 |</p>
         
         
         <p class="bold">na saṃkhyopasaṃgrahāt /</p>
         
         <p>pañcajanaśabdaḥ sāṃkhyatattvaparo 'nyaparo veti yogarūḍhyoraniścayāt saṃśaye yathā
            tattvavidyādhikāre chāgāyāṃ tātparyābhāvādajāpade rūḍhityāgastathā pañcamanuṣyeṣu
            tātparyābhāvātpañcajanaśabdena rūḍhiṃ tyaktvā tattvāni grāhyāṇītidṛṣṭāntasaṃgatiṃ
            sūcayan mantramudāhṛtya pūrvapakṣayati-<span class="bold">evamityādinā /</span>
            phalaṃ pūrvavat /
            prāṇacakṣuḥśrotrānnamanāṃsi vākyaśeṣasthāḥ pañcajanāḥ pañca /
            tatra catvāraḥ sūtraṃ annaṃ virāṭ tayoḥ kāraṇamavyākṛtamākāśaśca yasminnadhyastāstamevātmānamamṛtaṃ
            brahma manye /
            tasmānmananāt vidvānahamamṛto 'smīti mantradṛśo vacanam /
            nanvastu pañcatvaśiṣṭeṣu pañcajaneṣu punaḥ pañcatvānvayāt pañcaviṃśatisaṃkhyāpratītiḥ,
            tāvatā kathaṃ sāṃkhyatattvagraha ityāśaṅkya saṃkhyāyā dharmyākāṅkṣāyāṃ tattvāni grāhyāṇītyāha-<span class="bold">tatheti /</span>
            jagato mūlabhūtā prakṛtistriguṇātmakaṃ pradhānamanāditvādavikṛtiḥ /
            kasyacitkāryaṃ na bhavatītyarthaḥ /
            mahadahaṅkārapañcatanmatraṇīti sapta prakṛtayo vikṛtayaśca /
            tatra mahānpradhānasya vikṛtirahaṅkārasya prakṛtiḥ /
            ahaṅkārastāmasaḥ pañcatanmātrāṇāṃ śabdādīnāṃ prakṛtiḥ, sāttvika ekādaśendriyāṇām /
            pañca tanmātrāśca pañcānāṃ sthūlabhūtānāmākāśādīnāṃ prakṛtayaḥ pañca sthūlabhūtānyekādaśendriyāṇi
            ceti ṣoḍaśasaṃkhyāko gaṇo vikāra eva na prakṛtiḥ, tattvāntaropādānatvābhāvāt /
            puruṣastūdāsīna iti sāṃkhyakārikārthaḥ /
            saṃkhyayā tattvānāmupasaṃhagrahāt śabdavattvamiti prāpte siddhāntayati-<span class="bold">neti /</span>
            nānātvamiṣṭamityata āha-<span class="bold">naiṣāmiti /</span>
            pañcsu pañcasu sādhāraṇasyetarapañcakāddhyāvṛttasya dharmasyābhāvo 'tra nānātvaṃ vivakṣitamityarthaḥ
            /
            yadyapi jñānakarmendriyeṣu daśasu jñānakaraṇatvaṃ karmakaraṇatvaṃ ca pañcakadvaye
            'sti, pañcatanmātrāsu pañcasu sthūlaprakṛtitvaṃ ca, tathāpi yasminnityātmana ākāśasya
            ca pṛthagukteḥ sattvarajastamomahadahaṅkārāḥ pañca kartavyāḥ, manaścatvāri bhūtāni
            ca pañca /
            asmin pañcakadvaye mitho 'nuvṛttetarapañcakavyāvṛttadharmo nāstītyabhiprāyaḥ /
            māstvityata āha-<span class="bold">yeneti /</span>
            dharmeṇetyarthaḥ /
            tadeta sphuṭayati-<span class="bold">nahīti /</span>
            mahāsāṃkhyāyāmavāntarasaṃkhyāḥ praviśanti, yathā dvāvaśvinau saptarṣayo 'ṣṭau vasavaśceti
            saptadaśetyatrāśvitvādikamādāya dvitvādayaḥ praviśantiḥ /
            nānyathetyarthaḥ /
            pañcaśabdadvayena svavācyanyūnasaṃkhyādvāreṇa tadvyāpyā mahāsaṃkhyaiva lakṣyata iti
            sadṛṣṭāntaṃ śaṅkate-<span class="bold">atheti /</span>
            mukhyārthasya vakṣyamāṇatvāllakṣaṇā na yukteti pariharati-<span class="bold">tadapi neti /</span>
            pañcajanaśabdayorasamāsamaṅgīkṛtya pañcaviṃśatisaṃkhyāpratīnirnirastā /
            saṃprati samāsaniścayānna tatpratīrityāha-<span class="bold">paraśceti /</span>
            samāse hetumāha-<span class="bold">pāribhāṣikeṇeti /</span>
            ayamarthaḥ-asminmantre prathamaḥpañcaśabda ādyudāttaḥ /
            dvitīyaḥ sarvānudāttaḥ /
            janaśabdaścāntodāttaḥ /
            tathāca na dvitīyapañcaśabdajanaśabdayoḥ samāsaṃ vināntyasyākārasyodāttatvaṃ pūrveṣāmanudāttatatvaṃ
            ca ghaṭate 'samāsasya'iti sūtreṇa samāsasyāntodāttavidhānāt /
            'anudāttaṃ padamekavarjam'iti ca sūtreṇa yasminpade udāttaḥ svarito vā yasya varṇasya
            vidhīyate tamekaṃ varjayitvāvaśiṣṭaṃ tatpadamanudāttaṃ bhavatīti vidhānādeva māntrikāntodāttasvareṇaikapadatvaniścayaḥ
            bhāṣikākhye tu śatapathabrahmaṇasvaravidhāyakagranthe 'svarito 'nudātto vā'iti sūtreṇa
            yo mantradaśāyāmanudāttaḥ svarito vā sa brāhmaṇadaśāyāmudātto bhavatītyapavāda āśritaḥ
            /
            tathā cāntyādākārātpūrveṣāmanudāttānāmudāttatvaṃ brahmaṇāvasthāyāṃ prāptaṃ, 'udāttamanudāttamantyam'iti
            sūtreṇa mantra daśāyāmudāttasyānantyasya paralagnatayoccāryamāṇasyānudāttatvaṃ vihitaṃ,
            tathā cāntyanakārāduparitana ākāra ākāśaścetyanena śliṣṭatayā paṭhyamāno 'nudātto
            bhavati, ayamantānudāttasvaraḥ pāribhāṣikastena brāhmaṇasvareṇaikapadatvaṃ niścīyata
            iti /
            prakaṭārthakāraistu pāṭhakaprasiddho 'ntodāttasvaraḥ pāribhāṣika iti vyākhyātam /
            tadvyākhyānaṃ kalpatarūkārairdūṣitam /
            antānudāttaṃ hi samāmnātāraḥ pañcajanaśabdamadhīyata iti pāṭhakaprasiddhirasiddheti
            /
            tathā ca pañca pañcajanā iti māntrikāntodāttaḥ svaraḥ, yasmin pañca pañcajanā ityantānudātto
            brāhnasvara iti vibhāgaḥ /
            ubhayathāpyaikapadyāt samāsasiddhiriti /</p>
         
         
         <p>taittirīyakaprayogādapyekapadatvamityāha-<span class="bold">prayogāntare ceti /</span>
            ājya, tvā tvāṃ pañcānāṃ pañcajanānāṃ devaviśeṣāṇāṃ yantrāya dhartrāya gṛhṇāmi ityājyagrahaṇamantraśeṣaḥ
            /
            devatānāṃ karmaṇi yantradavasthitaṃ śarīraṃ tadeva dhartraṃ ihāmitrabhogādhāraṃ, tasmai
            tasyāvaikalyārthamiti yajamānoktiḥ /
            astu samāsastataḥ kimityata āha-<span class="bold">samattatvācceti /</span>
            āvṛtirvīpsā tadabhāve pañcakadvayāgrahaṇātpañcaviṃśatisaṃkhyāpratītirasiddheti bhāvaḥ
            /
            janapañcakamekaṃ pañcakānāṃ pañcakaṃ dvitīyamiti pañcakadvayaṃ tasya pañcapañceti
            grahaṇaṃ netyakṣarārthaḥ /
            kiñcāsamāsapakṣe 'pi kiṃ pañcaśabdadvayoktayoḥ pañcatvayoḥ parasparānvayaḥ, kiṃ vā
            tayoḥ śuddhajanairanvayaḥ, athavā pañcatvaviśiṣṭairjanairaparapañcatvasyānvayaḥ /
            nādya ityāha-<span class="bold">naca pañcasaṃkhyāyā iti /</span>
            viśeṣaṇamanvayaḥ /
            ananvaye hetumāha-<span class="bold">upasarjanasyeti /</span>
            apradhānānāṃ sarveṣāṃ pradhānenaiva viśeṣyeṇaivānvayo vācyaḥ /
            guṇānāṃ parasparānvayo vākyabhedāpātādityarthaḥ /
            dvitīye daśasaṃkhyāpratītiḥ syānna pañcaviṃśatisaṃkhyāpratītiḥ /
            tṛtīyamutthāpayati-<span class="bold">nanviti /</span>
            pañcatvaviśiṣṭeṣu pañcatvāntarānvaye viśeṣaṇībhūtapañcatve 'pi pañcatvānvayāt pañcaviṃśatitvapratītirityarthaḥ
            /
            dṛṣṭāntavaiṣamyeṇa pariharati-<span class="bold">neti brūma iti /</span>
            pañcānāṃ pūlānāṃ samāhārā ityatra 'saṃkhyāpūrvo dviguḥ'iti samāso vihitaḥ /
            tato 'dvigoḥ'iti sūtreṇa ṅīpo vidhānāt samāhārapratītau samāhārāḥ katītyākāṅkṣāyāṃ
            satyāṃ pañcetipadāntarānvayo yuktaḥ /
            pañcajanā ityatra tu ṅībantatvābhāvena samāhārasyāpratīteḥ janānāṃ cādita eva pañcatvopādānātsaṃkhyākāṅkṣāyā
            asattvātpañceti padāntaraṃ nānveti /
            ākāṅkṣādhīnatvādanvayasyetyarthaḥ /
            bhedo viśeṣaṇam /
            nanu janānāṃ nirākāṅkṣatve 'pi tadviśeṣaṇībhūtapañcatvāni katītyākāṅkṣāyāṃ pañcatvāntaraṃ
            viśeṣaṇaṃ bhavatvityāśaṅkate-<span class="bold">bhavadapīti /</span>
            nopasarjanasyopasarjanāntareṇānvayaḥ kintu pradhānenaiveti nopasarjanyāyavirodha ukta
            iti pariharati-<span class="bold">tatra ceti /</span>
            evaṃ nānābhāvāditi vyākhyāyātirekācceti vyācaṣṭe-<span class="bold">atirekāccetyādinā /</span>
            atireka ādhikyam /
            janaśabditapañcaviṃśatitattveṣu ātmāntarbhūto na vā /
            nādya ityuktvā dvitīye doṣamāha-<span class="bold">arthāntareti /</span>
            tathākāśaṃ vikalpya dūṣayati-<span class="bold">tatheti /</span>
            ukto doṣaḥ saṃkhyādhikyam /
            pañcaviṃśatijanā ātmākāśau ceti saptaviṃśatisaṃkhyā syādityarthaḥ /
            naca sattvarajastamasāṃ pṛthaggaṇanayā seṣṭeti vācyam, ākāśasya pṛthaguktivaiyarthyāt,
            yasminnityātmani tattvānāṃ pratiṣṭhoktivirodhāttava mate svatantrapradhānasyaivānādhāratvāt,
            'neha nānāsti'iti vākyaśeṣavirodhācca tava satyadvaitavāditvāt /
            kiṃ ca pañcaviṃśatisaṃkhyāpratītāvapi na sāṃkhyatattvānāṃ grahaṇamityāha-<span class="bold">kathaṃ ceti /</span>
            kiṃ janaśabdāttattvagrahaḥ uta saṃkhyayeti kathaṃśabdārthaḥ /
            nādya ityāha-<span class="bold">janeti /</span>
            na dvitīya ityāha-<span class="bold">arthāntareti /</span>
            kiṃ tadarthāntaraṃ yadarthakamidaṃ vākyamiti pṛcchati-<span class="bold">kathamiti /</span>
            pañca ca te janāśceti karmadhārayādisamāsāntarātsaṃjñāsamāsasyāptoktyā balavattvaṃ
            tāvadāha-<span class="bold">ucyata iti /</span></p>
         
         
         <p>
            vigvācinaḥ saṃkhyāvācinaśca śabdāḥ saṃjñāyāṃ gamyamānāyāṃ subantetottarapadena samasyante
            /<br />
            yathā dakṣiṇāgniḥ saptarṣaya ityādi /<br />
            ayaṃ ca samāsastatpuruṣabhedaḥ //11//
            </p>
         
         
         <p>END BsRp_1,4.3.11</p>
         
         
         
         
         
         <p>START BsRp_1,4.3.12</p>
         
         
         <p>prāṇādayo vākyaśeṣāt | BBs_1,4.12 |</p>
         
         
         <p>pañcajanaśabdasya saṃjñātvamuktvā saṃjñikathanārthaṃ sūtraṃ gṛhṇāti-<span class="bold">ke punasta iti /</span>
            śrutau utaśabdo 'pyarthaḥ /
            ye prāṇādiprerakaṃ tatsākṣiṇamātmānaṃ viduste brahmavida ityarthaḥ /
            pañcajanaśabdasya prāṇādiṣu kayā vṛttyā prayoga iti śaṅkate-<span class="bold">kathaṃ punariti /</span>
            yathā tava tattveṣu janaśabdasya lakṣaṇaya prayogastathā mama prāṇādiṣu pañcajanaśabdasya
            lakṣaṇayetyāha-<span class="bold">tattveṣviti /</span>
            tarhi rūḍhyatikramasāmyāttattvānyeva grāhyāṇītyata āha-<span class="bold">samāne tviti /</span>
            saṃnihitasajātīyānapekṣaśrutisthā eva grāhyāḥ /
            na tu vyavahitavijātīyasāpekṣasmṛtisthā ityarthaḥ /
            lakṣaṇābījaṃ saṃbandhamāha-<span class="bold">janeti /</span>
            janaḥ pañcajana iti paryāyaḥ /
            puruṣamitrādiśabdavacca pañcajanaśabdasya prāṇādilakṣakatvaṃ yuktamityāha-<span class="bold">janavacanaśceti /</span>
            nanu jāyanta iti janā mahadādayaḥ, janakatvājjanaḥ pradhānamiti yogasaṃbhave kimiti
            rūḍhimāśritya lakṣaṇāprayāsa ityata āha-<span class="bold">samāseti /</span>
            yathā aśvakarṇaśabdasya varṇasamudāyasya vṛkṣe rūḍhirevaṃ pañcajanaśabdasya rūḍhireva
            nāvayavaśaktyātmako yoga ityarthaḥ /
            pūrvakālikaprayogābhāvānna rūḍhirityākṣipati-<span class="bold">kathamiti /</span>
            'syuḥ pumāṃsaḥ pañcajanāḥ'ityamarakośādau prayogo 'styeva, tadabhāvamaṅgīkṛtyāpyāha-<span class="bold">śakyeti /</span>
            janasaṃbandhācceti pūrvabhāṣye nareṣu pañcajanaśabdasya rūḍhimāśritya prāṇādiṣu lakṣaṇoktā
            /
            iha tu prauḍhivādena prāṇādiṣu rūḍhirucyata iti mantavyam /
            saṃgṛhītaṃ vivṛṇoti-<span class="bold">prasiddhetyādinā /</span>
            'udbhidā yajeta paśukāmaḥ'ityatrodbhitpadaṃ vidheyaguṇārthakaṃ karmanāmadheyaṃ veti
            saṃśaye khanitrādāvudbhitpadasya prasiddheryāganāmatve prasiddhivirodhājjyotiṣṭome
            guṇavidhiriti prāpte rāddhāntaḥ-yajeta yāgeneṣṭaṃ bhāvayedityarthaḥ /
            tataśṭodbhidetyaprasiddhasya tṛtīyāntasya yāgenetyanena prasiddhārthakena sāmānādhikaraṇyena
            tannāmatvaṃ niścīyate, udbhinatti paśūnsādhayatīti prasiddheravirodhādaperakṛtajyotiṣṭome
            guṇavidhyayogāt, tadvidhau codbhidākhyaguṇavatā yāgeneti matvarthasaṃbandhalakṣaṇāprasaṅgācceti
            karmanāmaivodbhitpadam /
            tathā chinattīti prasiddhārthacchedanayogyārthakaśabdasamabhivyāhārāddāruviśeṣo yūpaśabdārthaḥ
            karotīti samabhivyāhārādvediśabdārthaḥ saṃskārayogyasthaṇḍilaviśeṣa iti gamyate /
            tathā prasiddhārtakaprāṇādiśabdasamabhivyāhārāt pañcajanaśabdaḥ prāṇādyarthaka iti
            niścīyata ityarthaḥ /
            ekadeśināṃ matadvayamāha-<span class="bold">kaiścidityādinā /</span>
            śūdrāyāṃ brāhmaṇājjāto niṣādaḥ /
            śrutyā pañcajanaśabdasyārthāntaramāha-<span class="bold">kvacicceti /</span>
            pāñcajanyayā prajayā viśatīti viṭ tayā viśāpuruṣarūpayendrasyāhvānārthaṃ ghoṣāḥ sṛṣṭā
            iti yattadyuktaṃ, ghoṣātirekeṇendrāhvānāyogāditi śrutyanusāreṇa prajāmātragrahe 'pi
            na virodha ityarthaḥ /
            sūtravirodhamāśaṅkyāha-<span class="bold">ācāryastviti /</span></p>
         
         
         <p>ataḥ sāṃkhyatattvātiriktayatkiñcitparatayā pañcajanaśabdavyākhyāyāmavirodha iti bhāvaḥ
            //12//</p>
         
         
         <p>END BsRp_1,4.3.12</p>
         
         
         
         
         
         <p>START BsRp_1,4.3.13</p>
         
         
         <p>jyotiṣaikeṣām asatyanne | BBs_1,4.13 |</p>
         
         
         <p>śaṅkottaratvena sūtraṃ gṛhṇāti-<span class="bold">bhaveyuriti /</span>
            jyotiṣāṃ sūryādīnāṃ jyotistadbrahma devā upāsata ityarthaḥ /
            nanvidaṃ ṣaṣṭhyantajyotiḥpadoktaṃ sūryādikaṃ jyotiḥ śākhādvaye 'pyasti, tatkāṇvānāṃ
            pañacatvapūraṇāya gṛhyate nānyeṣāmiti vikalpo na yukta iti śaṅkate-<span class="bold">kathaṃ punariti /</span>
            ākāṅkṣāviśeṣādvikalpo yukta ityāha siddhāntī-<span class="bold">apekṣeti /</span>
            yathā atirātre ṣoḍaśinaṃ gṛhṇāti na gṛhṇāti iti vākyabhedādvikalpastadvacchākhābhedenānnapāṭhāpāṭhābhyāṃ
            jyotiṣo vikalpa ityarthaḥ /
            nanu kriyāyāṃ vikalpo yukto na vastunīti cet /
            satyam /
            atrāpi śākhāmedena sānnā jyotiḥsahitā vā pañca prāṇādayo yatra pratiṣṭhitāstanmanasānudraṣṭavyamiti
            dhyānakriyāyāṃ vikalpopapattirityanavadyam /
            uktaṃ pradhānasyāśabdatvamupasaṃharati-<span class="bold">tadevamiti /</span>
            tathāpi smṛtiyuktibhyāṃ pradhānameva jagatkāraṇamityata āha-<span class="bold">smṛtīti</span> //13//</p>
         
         
         <p>END BsRp_1,4.3.13</p>
         
         
         
         
         
         <p>START BsRp_1,4.4.14</p>
         
         
         <p>kāraṇatvena cākāśādiṣu yathāvyapadiṣṭokteḥ | BBs_1,4.14 |</p>
         
         
         <p class="bold">kāraṇatvena cākāśādiṣu tathavyapadiṣṭokteḥ /</p>
         
         <p>pūrvagranthenāsya saṃgatiṃ vaktuṃ vṛttamanuvadati-<span class="bold">pratipāditamiti /</span>
            adhikaraṇatrayeṇa pradhānasyāśrautatvoktyā jagatkāraṇatvalakṣaṇena brahmaṇa eva buddhisthatā,
            tasminneva buddhisthe nirviśeṣe brahmaṇi vedāntānāṃ samanvaya iti sādhitaṃ pūrvasūtrasaṃdarbheṇa
            /
            tatra lakṣaṇasamanvayayorasiddhireva, śrutīnāṃ virodhadarśanādityākṣeparūpāṃ tenāsya
            saṃgatimāha-<span class="bold">tatreti /</span>
            na cāvirodhacintāyā dvitīyādhyāye saṃgatirnāsminnadhyāya iti vācyaṃ, siddhe samanvaye
            smṛtyādimānāntaravirodhanirāsasya dvitīyādhyāyārthatvāt, tatpadavācyajagatkāraṇavādiśrutīnāṃ
            mitho virodhādvācyārthānirṇayena lakṣye samanvayāsiddhau prāptāyāṃ tatsādhakāvirodhacintāyā
            atraiva saṃgatatvāt /
            na caivaṃ sṛṣṭiśrutīnāmapyavirodho 'traiva cintanīya iti vācyam, svapnavatkalpitasṛṣṭau
            virodhasyaivābhāvāt /
            kimarthaṃ tarhi dvitīye taccintanaṃ, sthūlabuddhisamādhānārthamiti brūmaḥ /
            iha tu sūkṣmadṛśāṃ vākyārthe samanvayajñānāya tatpadārthaśrutivirodhaḥ parihriyate
            /
            tadyapi tvaṃpadārthaśrutivirodho 'tra parihartavyaḥ tathāpi prathamasūtreṇa bandhamithyātvasūcanādavirodhaḥ
            siddhaḥ /
            prapañcastu sthūlabuddhisamādhanaprasaṅgena bhaviṣyatīti manyate sūtrakāraḥ /
            atra jagatkāraṇaśrutayo viṣayaḥ /
            tāḥ kiṃ brahmaṇi mānaṃ na veti saṃśaye 'nnajyotiṣoḥ saṃkhyādṛṣṭikriyāyāṃ vikalpe 'pi
            kāraṇe vastunyasadvā sadvā kāraṇamityādivikalpāsaṃbhavādaprāmāṇyamiti pratyudāharaṇena
            pūrvapakṣayannuktākṣepaṃ vivṛṇoti-<span class="bold">prativedāntamityādinā /</span>
            vedāntānāṃ samanvayasādhanācchrutyadhyāyasaṃgatiḥ /
            asadādipadānāṃ satkāraṇe samanvayokteḥ pādasaṃgatiḥ /
            pūrvapakṣe samanvayāsiddhiḥ phalaṃ, siddhānte tatsiddhiriti vivekaḥ /
            kramākramābhyāṃ sṛṣṭivirodhaṃ tāvaddarśayati-<span class="bold">tathāhi kvacidityādinā /</span>
            sa paramātmā lokānasṛjata /
            aṃmayaśarīrapracurasvargaloko 'mbhaḥ śabdārthaḥ /
            sūryaraśmimavyāpto 'ntarikṣaloko marīcayaḥ /
            maro martyalokaḥ /
            abbahulāḥ pātālalokā āpa iti śrutyarthaḥ /</p>
         
         
         <p>sṛṣṭivirodhamuktvā kāraṇavirodhamāha-<span class="bold">tatheti /</span>
            asadanabhivyaktanāmarūpātmakaṃ kāraṇaṃ, tataḥ kāraṇātsadabhivyaktam /
            etattulyārthaṃ chāndogyavākyamāha-<span class="bold">asadeveti /</span>
            kiṃ śūnyameva, netyāha-<span class="bold">tatsaditi /</span>
            abādhitaṃ brahmaivāsīdityarthaḥ /
            tadbrahmātmanā sthitaṃ jagatsṛṣṭikāle samyagabhivyaktamabhavat /
            prakriyā sṛṣṭiḥ /
            tattatra kāraṇe /
            eke bāhyāḥ /
            teṣāṃ mataṃ śrutireva dūṣayati-<span class="bold">kuta iti /</span>
            kuta evaṃpadayorarthamāha-<span class="bold">kathamiti /</span>
            svatamāha-<span class="bold">saditi /</span>
            tadidaṃ jagaddha kila tarhi prākkāle 'vyākṛtaṃ kāraṇātmakāmāsīt /
            śrutīnāṃ virodhamupasaṃharati-<span class="bold">evamiti /</span>
            kimatra nyāyyamityāśaṅkya mānāntarasiddhapradhānalakṣakatvaṃ vedāntānāṃ nyāyyamityāha-<span class="bold">smṛtīti /</span>
            tatra sṛṣṭau virodhamaṅgīkṛtya sraṣṭari virodhaṃ pariharati-<span class="bold">satyapīti /</span>
            ākāśādiṣu brahmaṇaḥ kāraṇatve virodho naivāstīti pratijñāyāṃ hetumāha-<span class="bold">kuta iti /</span>
            yathābhūtatvamevāha-<span class="bold">sarvajña iti /</span>
            kāraṇasya sarvajñatvādikaṃ prativedāntaṃ dṛśyata ityāha-<span class="bold">tadyathetyādinā /</span>
            tadviṣayeṇa brahmaviṣayeṇa /
            cetanaṃ sarvajñam /
            'tadātmānaṃ svayamakuruta'iti śruteraparaprayojyatvam /
            'tasmādvā etasmādātmanaḥ'iti pratyagātmatvam /
            svasya bahurūpatvakāmanayā sthitikāle 'pyadvitīyatvam /
            yathā taittirīyake sarvajñatvādikaṃ kāraṇasya tathā chāndogyādāvapi dṛśyata ityāha-<span class="bold">tadatra yallakṣaṇamiti /</span>
            miṣatsavyāpāram /
            avigītārthatvādaviruddhārthakatvāt kāraṇe nāsti vipratipattiriti śeṣaḥ /
            tathāpi kārye virodhātkāraṇe 'pi virodhaḥ syādityāśaṅkya niṣedhati-<span class="bold">kāryaviṣayaṃ tvityādinā /</span>
            svapnasṛṣṭīnāṃ pratyahamanyathātvena so 'hamiti pratyabhijñāyamāne draṣṭaryapi nānātvaṃ
            prasajyetetyāha-<span class="bold">atiprasaṅgāditi /</span>
            sṛṣṭivirodhamaṅgīkṛtya sraṣṭari na virodha ityuktam /
            adhunāṅgīkāraṃ jyajati-<span class="bold">samādhāsyati ceti /</span>
            kimarthaṃ tarhi śrutayaḥ sṛṣṭimanyathānyathā vadantītyāśaṅkya sṛṣṭāvatātparyajñāpanāyetyāha-<span class="bold">bhavedityādinā /</span>
            atātparyārthavirodho na doṣāyetyatātparyaṃ sādhayati-<span class="bold">nahīti /</span>
            phalavadbrahmavākyaśeṣatvena sṛṣṭivākyānāmarthavattvasaṃbhavānna svārthe pṛthakphalaṃ
            kalpyaṃ, vākyabhedāpatterityāha-<span class="bold">naca kalpayitumiti /</span>
            nyāyādekavākyatvaṃ siddhaṃ śrutirapi darśayatītyāha-<span class="bold">darśayati ceti /</span>
            śuṅgena kāryeṇa liṅgena kāraṇabrahmajñānārthatvaṃ sṛṣṭiśrutīnāmuktvā kāraṇasyādvayatvajñānaṃ
            phalāntamāha-<span class="bold">mṛdādīti /</span>
            evaṃ niṣphalāyāmanyārthāyāṃ sṛṣṭau tātparyābhāvādvirodho na doṣa ityatra vṛddhasaṃmatimāha-<span class="bold">tathāceti /</span>
            anyathānyatheti vīpsā draṣṭavyā /
            avatārāya brahmādhijanmane /
            atastadanyathātve 'pi brahmaṇi na bhedaḥ /
            jñeye na vigānamityarthaḥ /
            brahmajñānasya sṛṣṭiśeṣitvamuktaṃ, tannirvāhāya tasya phalamāha-<span class="bold">brahmeti /</span></p>
         
         
         <p>mṛtyumatyetītyanvayaḥ //14//</p>
         
         
         <p>END BsRp_1,4.4.14</p>
         
         
         
         
         
         <p>START BsRp_1,4.4.15</p>
         
         
         <p>samākarṣāt | BBs_1,4.15 |</p>
         
         
         <p>evaṃ sṛṣṭidvārakaṃ virodhamutsūtraṃ samādhāya kāraṇasya sadasattvādinā sākṣācchrutivirodhanirāsārthaṃ
            sūtramādatte-<span class="bold">yatpunariti /</span>
            yato 'stitvalakṣaṇaṃ brahma nirdhārya tasminneva ślokamudāharati, ato 'tra śloke nirātmakamasanna
            śrāvyata iti yojanā /
            tat tatra sadātmani śloko mantro bhavati /
            sadātmasamākarṣādatīndriyārthakāsatpadena brahma lakṣyata ityāha-<span class="bold">tasmāditi /</span>
            naca pradhānameva lakṣyatāmiti vācyam /
            cetanārthakabrahmādiśabdānāmanekeṣāṃ lakṣaṇāgauravāditi bhāvaḥ /
            taittirīyakaśrutau sūtraṃ yojayitvā chāndogyādau yojayati-<span class="bold">eṣaiveti /</span>
            sadekārthakatatpadena pūrvoktāsataḥ samākarṣānna śūnyatvamityarthaḥ /
            nanvasatpadalakṣaṇā na yuktā, śrutibhireva svamatabhedenoditānuditahomavadvikalpasya
            darśitatvādityata āha-<span class="bold">taddhaika iti /</span>
            eke śākhina ityartho na bhavati, kintu anādisaṃsāracakrasthā vedabāhyā ityarthaḥ /
            śūnyanirāsena śrutibhiḥ sadvādasyaiveṣṭatvāttāsāṃ virodhasphūrtinirāsāya lakṣaṇā yukteti
            bhāvaḥ /
            yaduktaṃ kvacidakartṛkā sṛṣṭiḥ kathiteti, tannetyāha-<span class="bold">taddhedamiti /</span>
            adhyakṣaḥ kartā /
            nanu kartrabhāva eva parāmṛśyata ityata āha-<span class="bold">cetanasya cāyamiti /</span>
            cakṣurdraṣṭā, śrotraṃ śrotā, mano mantetyucyata ityarthaḥ /
            ādyakāryaṃ sakartṛkaṃ, kāryatvāt, ghaṭavadityāha-<span class="bold">apiceti /</span>
            adyatve idānīm /
            nanu karmakārakādanyasya kartuḥ sattve karmaṇa eva kartṛvācilakāro viruddha ityata
            āha-<span class="bold">vyākriyata iti /</span></p>
         
         
         <p>anāyāsena siddhimapekṣya karmaṇaḥ /
            kartṛtvamupacaryata ityarthaḥ /
            vyākriyate jagatsvayameva niṣpannamiti vyākhyāya kenacidvyākṛtamiti vyācaṣṭe-<span class="bold">yadveti /</span></p>
         
         
         <p>ataḥ śrutīnāmavirodhātkāraṇadvārā samanvaya iti siddham //15//</p>
         
         
         <p>END BsRp_1,4.4.15</p>
         
         
         
         
         
         <p>START BsRp_1,4.5.16</p>
         
         
         <p>jagadvācitvāt | BBs_1,4.16 |</p>
         
         
         <p class="bold">jagadvācitvāt /</p>
         
         <p>viṣayamāha-<span class="bold">kauṣītakīti /</span>
            balākāyā apatyaṃ bālākirbrāhmaṇastaṃ prati rājovāca-<span class="bold">yo vā iti /</span>
            na kevalamādityādīnāṃ kartā kintu sarvasya jagata ityāha-<span class="bold">yasyeti /</span>
            etajjagadyasya karma /
            kriyate iti vyutpattyā kāryamityarthaḥ /
            karmetiśabdasya yogarūḍhibhyāṃ saṃśayamāha-<span class="bold">tatreti /</span>
            pūrvatraikavākyasthasadādiśabdabalādasacchabdo nītaḥ /
            iha tu vākyabhedāt 'brahma te bravāṇi'iti bālākivākyasthabrahmaśabdena prāṇādiśabdo
            brahmaparatvena netumāśakya iti pratyudāharaṇena pūrvapakṣamāha--<span class="bold">kiṃ tāvaditi /</span>
            pūrvapakṣe vākyasya prāṇādyupāstiparatvādbrahmaṇi samanvayāsiddhiḥ siddhānte jñeye
            samanvayasiddhiriti phalam /
            atha suṣuptau /
            draṣṭeti śeṣaḥ /
            śrutaṃ puruṣakartṛtvaṃ prāṇasya kathamityata āha-<span class="bold">ye caita iti /</span>
            sūtrātmakaprāṇasya vikāraḥ sūryādaya ityatra mānamāha-<span class="bold">kratama iti /</span>
            yasya mahimānaḥ sarve devā iti pūrvavākye darśitaṃ, ataḥ sarvadevātmakatvāt, sa prāṇo
            brahma /
            tyat parokṣam /
            śāstraikavedyatvādityarthaḥ /
            pūrvapakṣāntaramāha-<span class="bold">jīvo veti /</span>
            yatkāraṇaṃ yasmājjīvaṃ bodhayati tasmādasti suptotthāpanaṃ jīvaliṅgamiti yojanā /
            tau ha puruṣaṃ suptamājagmatuḥ /
            taṃ rājā he bṛhatpāṇḍaravāsaḥ somarājannityāmantrya saṃbodhya saṃbodhanānabhijñatvāt
            prāṇāderanātmatvamuktvā yaṣṭhyāghātenotthāpya jīvaṃ bodhitavānityarthaḥ /
            śroṣṭhī pradhānaḥ svairbhṛtyairjñātibhirupahṛtaṃ bhuṅkte svāḥ jñātayaśca tamupajīvanti,
            evaṃ jīvo 'pi ādityādibhiḥ prakāśādinā bhogopakaraṇairbhuṅkte te ca havirgrahaṇādinā
            jīvamupajīvantītyuktaṃ bhoktṛtvaṃ jīvaliṅgam /
            nanu 'prāṇa evaikadhā bhavati'iti śrutaḥ prāṇaśabdo jīve kathamityata āha-<span class="bold">prāṇabhṛttvācceti /</span>
            sūtrādbahireva siddhāntayati-<span class="bold">evamiti /</span>
            sa ca bālākirbrahmatvabhrāntyā vyaṣṭiliṅgarūpānpuruṣānuktvā rājñā nirastastūṣṇīṃ sthitaḥ
            /
            tvaduktaṃ brahma mṛṣetyuktvā rājñocyamānaṃ brahmaiveti vaktavyamanyathārājño 'pi mṛṣāvāditvaprasaṅgādityāha-<span class="bold">yadi so 'pīti /</span>
            veditavyo 'pītyarthaḥ /
            mukhyaṃ puruṣakartṛtvaṃ brahmaṇa eva liṅgaṃ, prāṇajīvayostanniyamyatvenāsvātantryādityāha-<span class="bold">kartṛtvaṃ ceti /</span>
            yaduktaṃ calanādṛṣṭayorvācakaḥ karmaśabdaḥ prāṇajīvayorupasthāpaka iti, tannetyāha-<span class="bold">yasyeti /</span>
            anekārthakācchabdādanyatarārthasya prakaraṇādupapadādvā grahaṇaṃ nyāyyam /
            atra prakaraṇopapadayorasattvātkasya grahaṇamiti saṃśaye puruṣakartṛpadasāṃnidhyāt
            kriyata iti yogājjagadgrahaṇamityarthaḥ /
            etakarmetiprakṛtaparāmarśātpuruṣāḥ pūrvoktaḥ karmaśabdena nirdiśyantāmityata āha-<span class="bold">nāpīti /</span>
            paunaruktyātātpuruṣāṇāṃ napuṃsakaikavacanena parāmarśāyogācetyarthaḥ /</p>
         
         
         <p>nanu puruṣotpādakasya karturvyāpāraḥ karotyarthaṃ utpādanaṃ tasyaphalaṃ puruṣajanma
            tadanyataravācī karmaśabdo 'stvityata āha-<span class="bold">nāpīti /</span></p>
         
         
         <p class="bold">kartṛśabdeneti /</p>
         
         <p>kriyāphalābhyāṃ vinā kartṛtvāyogātkartṛśabdenaiva tayorgrahaṇamityarthaḥ /
            jagato 'pi prakaraṇopapade na sta ityuktamaṅgīkaroti-<span class="bold">satyamiti /</span>
            prakaraṇādikaṃ hi sarvanāmnaḥ saṃkocakaṃ, tasminnasati sāmānyena buddhisthaṃ sarvameva
            gṛhyate /
            atra ca saṃkocakāsattvātsarvārthakena sarvanāmnā buddhisthasya kāryamātrasya karmaśabdo
            vācaka ityāha-<span class="bold">tathāpīti /</span>
            kiñca jagadekadeśoktyā jagatprakṛtamityāha-<span class="bold">pūrvatreti /</span>
            jagadgrahe puruṣāṇāmapi grahātpṛthaguktirvyarthetyata āha-<span class="bold">etaduktamiti /</span>
            sa veditavya iti saṃbandhaḥ /
            puruṣamātranirūpitaṃ kartṛtvamiti bhrāntinirāsārtho vāśabdaḥ /
            brāhmaṇā bhojayitavyāḥ parivrājakāścetyatra yathā brahmaṇaśabdaḥ parivrājakānyaviṣayaḥ
            tathātra karmaśabdaḥ puruṣānyajagadvācītyāha-<span class="bold">evamiti /</span>
            astu jagatkartā veditavyaḥ, parameśvarasya kimāyātamityata āha-<span class="bold">parameśvareti</span> //16//</p>
         
         
         <p>END BsRp_1,4.5.16</p>
         
         
         
         
         
         <p>START BsRp_1,4.5.17</p>
         
         
         <p>jīvamukhyaprāṇaliṅgān neti cet tadvyākhyātam | BBs_1,4.17 |</p>
         
         
         <p>siddhāntamuktvā pūrvapakṣabījamanūdya dūṣayati-<span class="bold">jīvamukhyaprāṇaliṅgāditi /</span>
            uktameva smārayati-<span class="bold">trividhamiti /</span>
            śraiṣṭhyaṃ guṇādhikyam, ādipatyaṃ niyantṛtvam /
            svārājyamaniyamyatvamiti bhedaḥ /
            'saṃbhavatyekavākyatve vākyabhedo hi neṣyate'ityuktaṃ cet punaruktiḥ syāditi śaṅkate-<span class="bold">nanvevamiti /</span>
            karmapadasya rūḍhyā pūrvapakṣaprāptau tannirāsārthamasyārambho yukta ityāha-<span class="bold">netyādinā /</span>
            prāṇaśabdajīvaliṅgayorgatimāha-<span class="bold">prāṇaśabdo 'pīti /</span></p>
         
         
         <p>mano jīvaḥ //17//</p>
         
         
         <p>END BsRp_1,4.5.17</p>
         
         
         
         
         
         <p>START BsRp_1,4.5.18</p>
         
         
         <p>anyārthaṃ tu jaiminiḥ praśnavyākhyānābhyām api caivam eke | BBs_1,4.18 |</p>
         
         
         <p>jīvaliṅgena brahmaiva lakṣyata ityuktam /
            idānīṃ talliṅgena jīvoktidvārā brahma grāhyamityāha-<span class="bold">anyārthamiti /</span>
            jīvaparāmarśasya jīvādhikaraṇabrahmajñānārthatve praśnamāha-<span class="bold">kaiṣa iti /</span>
            he bālāke, etacchayanaṃ viśeṣajñānābhāvarūpaṃ yathā syāttathaiṣa puruṣaḥ kvāśayiṣṭa
            /
            kasminnadhikaraṇe śayanaṃ kṛtavānityarthaḥ /
            ekībhāvāśrayajñānārthaṃ pṛcchati-<span class="bold">kva veti /</span>
            etadbhavanamekībhāvarūpaṃ yathā syāttathā eṣa puruṣaḥ kvābhūtsuptaḥ /
            kenaikyaṃ prāpnotīti yāvat /
            utthānāpādānaṃ pṛcchati-<span class="bold">kuta iti /</span>
            etadāgamanamaikyabhraṃśarūpaṃ yathā syāttathā puruṣaḥ kuta āgata ityarthaḥ /
            praśnamuktvā vyākhyānamāha-<span class="bold">prativacanamiti /</span>
            śayanabhavanayorādhāra utthānāpādanaṃ ca prāṇāśabditaṃ brahmaivetyarthaḥ /
            uttare prāṇokteḥ praśno 'pi prāṇaviśaya ityata āha-<span class="bold">suṣuptikāle ceti /</span>
            jagaddhetutva jīvaikyābhyāṃ prāṇo 'tra brahmetyarthaḥ /
            jīvokteranyārthatvamupasaṃharati-<span class="bold">tasmāditi /</span>
            niḥsaṃbodhatā viśeṣadhīśūnyatā /
            svacchatā vikṣepamalaśūnyatā /
            bhedabhrāntiśūnyatā svarūpaikyamāha-<span class="bold">upādhīti /</span>
            praśnavyākhyānayorbrahmaviṣayatve śākhāntarasaṃvādamāha-<span class="bold">api caivameke śākhina iti /</span>
            nanu tatrākāśaḥ suṣuptisthānamuktaṃ na brahmetyata āha-<span class="bold">ākāśeti /</span>
            upādhidvārā pramātrātmajanmahetutvāccākāśo brahmetyāha-<span class="bold">sarva iti /</span>
            evaṃ jīvanirāsārthakatvena sūtraṃ vyākhyāya prāṇanirāsaparatvenāpi vyācaṣṭe-<span class="bold">prāṇeti /</span></p>
         
         
         <p>
            asminvākye prāṇopadeśaṃ brahmajñānārthaṃ manyate jaiminiḥ, uktapraśnavyākhyānābhyāṃ
            vākyasya brahmaparatvāgamāt /<br />
            api caike śākhina evameva prāṇātiriktaṃ jīvātmānamāmanantaḥ prāṇasya vākyārthatvaṃ
            vārayantīti sūtrayojanā /<br />
            atiriktajīvopadeśaḥ prāṇanirākaraṇasyāpyabhyuccayo hetvantaramiti bhāṣyārthaḥ /<br />
            tasmādidaṃ vākyaṃ brahmaṇi samanvitamiti siddham //18//
            </p>
         
         
         <p>END BsRp_1,4.5.18</p>
         
         
         
         
         
         <p>START BsRp_1,4.6.19</p>
         
         
         <p>vākyānvayāt | BBs_1,4.19 |</p>
         
         
         <p class="bold">vākyānvayāt /</p>
         
         <p>viṣayavākyamāha-<span class="bold">bṛhaditi /</span>
            pratyāderātmaśeṣatvena priyatvādātmaiva sarviśeṣī priyatamaḥ, ato 'nyatparityajyātmaiva
            draṣṭavyaḥ /
            darśanārthaṃ śravaṇādikaṃ kāryamityarthaḥ /
            <span class="bold">priyasaṃsūciteneti /</span>
            pātijāyādibhiḥ /
            priyairbhogyairjīvatayānumitenetyarthaḥ /
            yathā 'brahma te bravāṇi'ityupakramabalādvākyasya brahmaparatvaṃ tathātra jīvopakramādasya
            vākyasya jīvaparatvamiti dṛṣṭāntena pūrvapakṣayati-<span class="bold">kiṃ tāvaditi /</span>
            pūrvapakṣe vākyasya jīvopāstiparatvaṃ, siddhānte jñeye pratyagbrahmaṇi samanvaya iti
            phalam /
            idaṃ pratyak /
            mahadaparicchinnam /
            bhūtaṃ satyam /
            anantaṃ nityam /
            apāraṃ sarvagataṃ cidekarasam /
            <span class="bold">etebhyaḥ</span>kāryakāraṇātmanā jāyamānebhyo bhūtebhayaḥ sāmyenotthāya bhūtopādhikaṃ janmānubhūya
            tānyeva bhūtāni nīyamānānyanusṛtya vinaśyati /
            aupādhikamaraṇānantaraṃ viśeṣadhīrnāstīti śrutyarthaḥ /
            <span class="bold">vijñātāraṃ</span>vijñānakartāram /
            bhoktari jñāte bhogyaṃ jñātamityupacāraḥ /
            mokṣasādhanajñānagamyatvādiliṅgairvākyasyānvayādbrahmaṇyeva tātparyāvagamādbrahmapramāpakatvamiti
            siddhāntayati-<span class="bold">evamiti /</span>
            na vittena /
            tatsādhyena karmaṇetyarthaḥ /
            bhedanindāpūrvakamabhedasādhanenaikavijñānātsarvavijñānasya samarthanādaupacārikatvaṃ
            na yuktamityāha-<span class="bold">na caitadaupacārikamityādinā /</span></p>
         
         
         <p class="bold">parākaroti /</p>
         
         <p>śreyomārgādbhraṃśayati /
            yathā dundubhiśaṅkhavīṇāśabdasāmānyagrahaṇenaiva gṛhyamāṇāstadavāntaraviśeṣāḥ śuktigrahaṇagrāhyarajatavat
            sāmānye kalpitāstato na bhidyante, evamātmabhānabhāsyaṃ sarvamātmamātramiti niścitamityāha-<span class="bold">dundubhyāditi /</span>
            evamekavijñānena sarvavijñānapratijñāyā mukhyatvādbrahmaniścayaḥ /
            sarvasraṣṭṛtvaliṅgādapītyāha-<span class="bold">asyamahata iti /</span>
            ṛgvedādikaṃ nāma /
            iṣṭaṃ hutamiti karma /
            ayaṃ ca lokaḥ paraśca loka iti rūpam /
            kiñca 'sa yathā sarvāsāmapāṃ samudra ekāyanam'iti kaṇḍikayā sarvaprapañcasya mukhyalayādhāratvamātmano
            brahmatve liṅgamityāha-<span class="bold">tathaivaikāyaneti</span> //19//</p>
         
         
         <p>END BsRp_1,4.6.19</p>
         
         
         
         
         
         <p>START BsRp_1,4.6.20</p>
         
         
         <p>pratijñāsiddher liṅgam āśmarathyaḥ | BBs_1,4.20 |</p>
         
         
         <p>jīvabrahmaṇorbhedābhedasattvādabhedāśenedaṃ jīvopakramaṇaṃ pratijñāsādhakamityāśmarathyamatam
            //20//</p>
         
         
         <p>END BsRp_1,4.6.20</p>
         
         
         
         
         
         <p>START BsRp_1,4.6.21</p>
         
         
         <p>utkramiṣyata evaṃ bhāvād ity auḍulomiḥ | BBs_1,4.21 |</p>
         
         
         <p>satyasaṃsāradaśāyāṃ bheda eva, muktāvevābheda ityauḍulomimatam /
            tatra mānamāha-<span class="bold">śrutiśceti /</span>
            samutthānamutkrāntiḥ /
            nanu saṃsārasyaupādhikatvāt sarvadaivābheda ityāśaṅkya dṛṣṭāntabalena saṃsārasya svābhāvikatvamityāha-<span class="bold">kvacicceti /</span></p>
         
         
         <p>'yathā nadyaḥ syandamānāḥ samudrestaṃ gacchanti nāmarūpe vihāya'iti nadinidarśanaṃ
            vyācaṣṭe-yathā loke iti //21//</p>
         
         
         <p>END BsRp_1,4.6.21</p>
         
         
         
         
         
         <p>START BsRp_1,4.6.22</p>
         
         
         <p>avasthiter iti kāśakṛtsnaḥ | BBs_1,4.22 |</p>
         
         
         <p>siddhāntamāha-<span class="bold">avasthiteriti /</span>
            atyantābhedajñāpanārthaṃ jīvamupakramya draṣṭavyatvādayo brahmadharmā uktā ityarthaḥ
            /
            etena jīvaliṅgānāṃ brahmaparatvakathanārthamidamadhikaraṇaṃ na bhavati, pratardanādhikaraṇe
            kathitatvāt /
            nāpi jīvānuvādena brahmapratipādanārthaṃ, 'suṣuptyutkrāntyoḥ'ityatra gatatvāt /
            ato vyarthamidamadhikaraṇamiti nirastam /
            jīvoddeśena brahmatvapratipādane bhedo 'pyāvaśyaka iti bhedābhedaśaṅkāprāptau kalpitabhedenoddeśyatvādikaṃ
            svato 'tyantābheda iti jñāpanārthamasyārambhāt /
            jñāpane cātra liṅgamātmaśabdenopakrāntasya jīvasya dharmiṇo brahmaṇo dharmyantarasya
            grahaṇaṃ vinaiva brahmadharmakathanaṃ bhedābhede dharmidvayagrahaḥ syāditi mantavyam
            /
            dhīraḥ sarvajñaḥ /
            sarvāṇi rūpāṇi kāryāṇi vicitya sṛṣṭvā teṣaṃ nāmāni ca kṛtvā teṣu buddhyādiṣu praviśyābhivadanādikaṃ
            kurvan yo vartate tadvidvānihaivāmṛto bhavatīti mantro 'pi jīvaparayoraikyaṃ darśayatītyāha-<span class="bold">mantreti /</span>
            jīvasya brahmavikāratvānnaikyamityata āha-<span class="bold">naca teja iti /</span>
            matatrayaṃ vibhajya darśayati-<span class="bold">kāśetyādinā /
               kiyānapīti /</span>
            abhedavadbhedo 'pītyarthaḥ /
            tatrāntyasya matasyopādeyatvamāha-<span class="bold">tatra kāśeti /</span>
            so 'yaṃ devadatta itivattattvamasyādivākyebhyaḥ parāparayoratyantābhedaḥ pratipādayitumiṣṭor'thaḥ,
            tadanusāritvādityarthaḥ, jñānānmuktiśrutyanyathānupapattyāpyayameva pakṣa ādeya ityāha-<span class="bold">evaṃ ceti /</span>
            atyantābhede satītyarthaḥ /
            kalpitasya bhedasya jñānānnivṛttiḥ saṃbhavati na satyasyetyapi draṣṭavyam /
            yaduktaṃ nadīdṛṣṭāntātsaṃsāraḥ svābhāvika iti, tannetyāha-<span class="bold">ataśceti /</span>
            anāmarūpabrahmatvājjīvasyetyarthaḥ /
            utpattiśrutyā jīvasya brahmaṇā bhedābhedāvityata āha-<span class="bold">ata eveti /</span>
            utpatteḥ svābhāvikatve muktyayogādevetyarthaḥ /
            atra pūrvapakṣe bījatrayamuktaṃ jīvenopakramaḥ parasyaiva samutthānaśrutyā jīvābhedābhidhānaṃ
            vijñātṛśabdaśceti /
            tatrādyaṃ bījaṃ trisūtryā nirastam /
            saṃprati dvitīyamanūdya tathaiva nirācaṣṭe-<span class="bold">yadapyuktamityādinā /</span>
            ātmajñānātsarvavijñānaṃ yatpratijñātaṃ tatra hetuḥ 'idaṃ sarvaṃ yadayamātmā'ityavyatireka
            uktastasya pratipādanāttadeva pratijñātamupapāditamiti yojanā /
            ekasmātprasavo yasya, ekasminpralayo yasya tadbhāvādityarthaḥ /
            samutthānamabhedābhidhānamiti yāvat /
            janmānāśāvuktau nābheda ityākṣipya pariharati-<span class="bold">nanvityādinā /</span>
            mṛtasya saṃjñā nāstīti vākye 'traiva māṃ mohitavānasi jñānarūpasyātmano jñānābhāve
            nāśaprasaṅgāditi maitreyyokto munirāha-<span class="bold">na vā are iti /</span>
            mohaṃ mohakaraṃ vākyam, avināśī nāśahetuśūnyaḥ, ata ucchittidharmā nāśavānna bhavatītyanucchittidharmetyarthaḥ
            /
            tṛtīyaṃ bījaṃ tṛtīyena matenaiva nirasanīyamityāha-<span class="bold">yadapītyādinā /</span>
            ādyamayadvaye 'pi satyabhedāṅgīkārāt kenetyākṣepo na yuktaḥ /
            kāśakṛtsnasya mate tvatyantābhedādvijñānasya kārakābhāvātsa yukta iti śrutyanusāritvāttanmate
            manaḥkalpitaṃ vijñātṛtvaṃ mukte brahmātmani bhūtapūrvagatyoktamiti pariharaṇīyamityarthaḥ
            /
            kiñca pūrvāparaparyālocanayā vākyasya muktātmaparatvāvagamādvijñātṛtvaṃ kalpitamevānūdyata
            iti na talliṅgena jīvaparatvamityāha-<span class="bold">api ceti /</span>
            ārṣeṣu pakṣeṣu kāśakṛtsnapakṣasyaivādeyatve kiṃ bījaṃ, tadāha-<span class="bold">darśitamiti /
               ataśca</span>śrutimattvācca /
            punarapi śrutismṛtimattvamāha-<span class="bold">sadevetyādinā /</span>
            hetūnāṃ bhedo na paramārthika iti pratijñayā saṃbandhaḥ /
            bhedābhedapakṣe jīvasya janmādivikāravattvāttanniṣedho na syādityāha-<span class="bold">sa vā eṣa iti /</span>
            bhedasya satyatve tatpramayā bādhādahaṃ brahmeti nirvādhaṃ jñānaṃ na syādityāha-<span class="bold">anyathāceti /</span>
            abhedasyāpi sattvātprametyāśaṅkya bhedābhedayorvirodhātsaṃśayaḥ syādityāha-<span class="bold">suniściteti /</span>
            māstu nirbādhajñānamityata āha-<span class="bold">nirapavādamiti /</span>
            ahaṃ brahmetyabādhitaniścayasyaiva śokādinivartakatvamityatra smṛtimapyāha-<span class="bold">sthiteti /</span>
            ātyantikaikatve hi prajñā pratiṣṭhitā bhavati na bhedābhedayoriti bhāvaḥ /
            nanu jīvaparamātmānau svato bhinnau, aparyāyanāmavattvāt, stambhakumbhavadityata āha-<span class="bold">sthite ceti /</span>
            kathaṃ tarhyaparyāyanāmabheda ityāśaṅkya jīvatveśvaratvādinimittabhedādityāha-<span class="bold">eko hīti /</span>
            kiñcāvidyātajjabuddhirūpāyāṃ guhāyāṃ sthito jīvo bhavati, tasyāmeva brahma nihitamiti
            śruteḥ /
            sthānaikyājjīva eva brahmetyāha-<span class="bold">nahīti /</span>
            kāñcidevaikāmiti /
            jīvasthānādanyāmityarthaḥ /
            nanvekasyāṃ guhāyāṃ dvau kiṃ na syātāmityata āha-<span class="bold">naceti /</span>
            sraṣṭureva praveśena jīvatvānna bhedaḥ /
            nanvatyantābhede jīvasya spaṣṭabhānādbrahmāpi spaṣṭaṃ syādataḥ spaṣṭatvāspaṣṭatvābhyāṃ
            tayorbheda iti cet /
            na /
            darpaṇe pratibimbasya sphuṭatve 'pi bimbasyāsphuṭatvavat kalpitabhedena viruddhadharmavyavasthopapatteḥ
            /
            satyabhede yeṣāmāgrahasteṣāṃ doṣamāha-<span class="bold">ye tviti /</span></p>
         
         
         <p>so 'yamitivattattvamasītyakāryakāraṇadravyasāmānādhikaraṇyādatyantābhedo vedāntārthastadbodha
            eva niḥśreyasasādhanaṃ tasya bādho na yukta ityarthaḥ /
            
            <p>
               kiñca bhedābhadavādino jñānakarmabhyāṃ kṛtakaṃ mokṣaṃ kalpayanti, tatrānityatvaṃ doṣaḥ
               /<br />
               yattu kṛtakamapi nityamiti, tacca 'yat kriyāsādhyaṃ tadanityam'iti nyāyabādhitam /<br />
               asmākaṃ tvanarthadhvaṃsasya jñānasādhyatvānnityamuktātmamātratvācca nānityatvadoṣa
               iti bhāvaḥ /<br />
               tasmānmaitreyībrāhmaṇaṃ pratyagbrahmaṇi samanvitamiti siddham //22//
               </p>
         </p>
         
         
         <p>END BsRp_1,4.6.22</p>
         
         
         
         
         
         <p>START BsRp_1,4.7.23</p>
         
         
         <p>prakṛtiś ca pratijñādṛṣṭāntānuparodhāt | BBs_1,4.23 |</p>
         
         
         <p class="bold">prakṛtiśceti /</p>
         
         <p>lakṣaṇasūtreṇāsya saṃgatiṃ vaktuṃ vṛttaṃ smārayati-<span class="bold">yatheti /</span>
            tatra hi brahmaṇo buddhisthatvārthaṃ sāmānyato jagatkāraṇatvaṃ lakṣaṇamuktaṃ, tena
            buddhisthe brahmaṇi kṛtasnavedāntasamanvayaṃ pratipādya tatkāraṇatvaṃ kiṃ kartṛtvamātramuta
            prakṛtitvakartṛtvobhayarūpamiti /
            viśeṣajijñāsāyamidamārabhyate /
            tathāca sāmānyajñānasya viśeṣacintāhetutvāttenāsya saṃgatiḥ /
            yadyapi tadānantaryamasya yuktaṃ tathāpi niścitatātparyairvedāntaiḥ kartṛmātreśvaramatanirāsaḥ
            sukara iti samanvayānte idaṃ likhitam /
            lakṣaṇasūtrasyādhyāyādisaṃgatatvādasyāpyadhyādisaṃgatiḥ /
            pūrvatra sarvavijñānapratijñāyā mukhyatvādvākyasya jīvaparatvaṃ nirastaṃ, tadayuktaṃ,
            kartrupādanayorbhedena pratijñāyā gauṇatvādityākṣipati-<span class="bold">tatra nimittetyādinā /</span>
            pūrvottarapakṣayordvaitādvaitasiddhiḥ phalam-<span class="bold">īkṣāpūrvaketi /</span>
            īkṣaṇaśrutyā kartṛtvaṃ niścitaṃ, tathā ca brahma na prakṛtiḥ, kartṛtvāt, yo yatkartā
            sa tatprakṛtirna, yathā ghaṭakartā kulāla ityarthaḥ /
            jagat bhinnakartrupādānakaṃ, kāryatvāt ghaṭavadityāha-<span class="bold">aneketi /</span>
            brahma nopādānaṃ, īśvaratvāt, rājādivadityāha-<span class="bold">īśvaratveti /</span>
            jaganna brahmaprakṛtikaṃ, tadvilakṣaṇatvāt, yaditthaṃ tattathā kulālavilakṣaṇaghaṭavadityāha-<span class="bold">kāryaṃ ceti /</span>
            niṣkalaṃ niravayavaṃ, niṣkriyamacalaṃ, śāntamapariṇāmi, niravadyaṃ nirastasamastadoṣam
            /
            tatra hetuḥ-<span class="bold">nirañjanamiti /</span>
            añjanatulyatamaḥśūnyamityarthaḥ /
            tarhi jagataḥ sadṛśopādānaṃ kimityata āha-<span class="bold">pāriśeṣyāditi /</span>
            brahmaniṣedhe pradhānaṃ pariśiṣyata ityabhimanyamānaḥ siddhāntayati-<span class="bold">prakṛtiśceti /</span>
            cakārānnimittatvagrahaḥ /
            evamubhayarūpe kāraṇatve tayorabādho bhavatītyāha-<span class="bold">evamiti /</span>
            kartṛjñānādapi sarvakāryajñānaṃ kiṃ na syādityata āha-<span class="bold">nimittakāraṇāvyatirekastviti /</span>
            mṛdādīnāmupādānānāṃ dṛṣṭāntatvāddārṣṭāntikasya brahmaṇa upādānatvaṃ vācyamityāha-<span class="bold">dṛṣṭānto 'pīti /</span>
            vāgārabhyaṃ nāmamātraṃ vikāro na vastuto 'stīti satyakāraṇajñānādvikārajñānaṃ yuktamityarthaḥ
            /
            gatisāmānyārthaṃ muṇḍake 'pi pratijñādṛṣṭāntāvāha-<span class="bold">tathānyatrāpīti /</span>
            bṛhadāraṇyake 'pi tāvāha-<span class="bold">tathātmanīti /</span>
            ghaṭaḥ sphuratītyanugatasphuraṇaṃ prakṛtistadatirikeṇa vikārā na santīti so 'yamartho
            yathā sphuṭaḥ tathā dṛṣṭāntaḥ sa ucyate /
            hanyamānadundubhijanyācchabdasāmānyādbāhyān viśeṣaśabdān sāmānyagrahaṇātirikeṇa pṛthaggrahītuṃ
            śrotā na śaknuyāt /
            sāmānyasya tu grahaṇena dundubhyāghātajaśabdaviśeṣo gṛhīto bhavati, tasya vā grahaṇena
            tadavāntaraviśeṣaśabdo gṛhīto bhavati /
            ataḥ śabdasāmānyagrahaṇagrahyā viśeṣāḥ sāmānye kalpitāḥ tadvadātmabhānabhāsyā ghaṭādaya
            ātmani kalpitā ityarthaḥ /
            pratijñādṛṣṭāntānuparodhālliṅgādbrahmaṇaḥ prakṛtitvamuktvā pañcamīśrutyāpyāha-<span class="bold">yata iti /</span>
            'yato vā'ityatra śrutau yata iti pañcamī prakṛtau draṣṭavyetyanvayaḥ /
            janikarturjāyamānasya kāryasya prakṛtirapādānasaṃjñikā bhavatīti sūtrārthaḥ /
            saṃjñāyāḥ phalaṃ 'apādāne pañcamī'iti sūtrātprakṛtau pañcamīlābhaḥ /
            evaṃ brahmaṇaḥ prakṛtitvaṃ prasādhya kartṛtvaṃ sādhayati-<span class="bold">nimittatvamiti /</span>
            brahma svātiriktakartradhiṣṭheyaṃ, prakṛtitvāt, mṛdādivadityādyanumānānāmāgamabādhakamāha-<span class="bold">prāgutpatteriti /</span>
            jagatkartṛ brahmaivetyatrāpi sūtraṃ yojayati-<span class="bold">adhiṣṭhātrāntareti //23//</span></p>
         
         
         <p>END BsRp_1,4.7.23</p>
         
         
         
         
         
         <p>START BsRp_1,4.7.24</p>
         
         
         <p>abhidhyopadeśāc ca | BBs_1,4.24 |</p>
         
         
         <p>ekasyobhayarūpaṃ kāraṇatvamaviruddhamiti sūtracatuṣṭayena sādhayati-<span class="bold">kutaścetyādinā /</span></p>
         
         
         <p>abhidhyā sṛṣṭisaṃkalpaḥ //24//</p>
         
         
         <p>END BsRp_1,4.7.24</p>
         
         
         
         
         
         <p>START BsRp_1,4.7.25</p>
         
         
         <p>sākṣāc cobhayāmnānāt | BBs_1,4.25 |</p>
         
         
         <p class="bold">abhyuccayohetvantaram /</p>
         
         <p>ākāśādevetyevakārasūcitamupādānāntarānupādānamagrahaṇaṃ sākṣāditipadena sūtrakāro
            darśayatīti yojanā //25//</p>
         
         
         <p>END BsRp_1,4.7.25</p>
         
         
         
         
         
         <p>START BsRp_1,4.7.26</p>
         
         
         <p>ātmakṛteḥ pariṇāmāt | BBs_1,4.26 |</p>
         
         
         <p>ātmasaṃbandhinī kṛtirātmakṛtiḥ /
            saṃbandhaścātmanaḥ kṛtiṃ prati viṣayatvamāśrayatvaṃ ca /
            nanu kṛterāśrayaḥ<span class="bold">siddho</span>bhavati viṣayastu sādhya ityekasyobhayaṃ viruddhamityāśaṅkate-<span class="bold">kathaṃ punariti /</span>
            yathā mṛdaḥ sādhyapariṇāmābhedena kṛtiviṣayatvaṃ tadvadātmana ityāha-<span class="bold">pariṇāmāditi /</span>
            ātmānamiti /
            avirodha iti śeṣaḥ /
            siddhasyāpi sādhyatve dṛṣṭāntamāha-<span class="bold">vikārātmaneti /</span>
            nanu brahmaṇa ātmānamiti dvitīyayā kāryātmanā sādhyatvaśrutyāstu prakṛtitvaṃ kartā
            tvanyo 'stvityata āha-<span class="bold">svayamiti ceti /</span>
            brahmaṇaḥ kṛtikarmatvopapādanārthaṃ pariṇāmāditi padaṃ vyākhyāyānyathāpi vyācaṣṭe-<span class="bold">pṛthaksūtramiti /</span></p>
         
         
         <p>
            mṛdghaṭa itivadbrahma sacca tyacceti pariṇāmasāmānādhikaraṇyaśruterbrahmaṇaḥ prakṛtitvamityarthaḥ
            /<br />
            satpratyakṣaṃ bhūtatrayaṃ, tyaparokṣaṃ bhūtadvayaṃ, niruktaṃ vaktuṃ śakyaṃ ghaṭādi,
            aniruktaṃ vaktumaśakyaṃ kapotarūpādikaṃ ca brahmaivābhavadityarthaḥ /<br />
            atra sūtre pariṇāmaśabdaḥ kāryamātraparaḥ, natu satyakāryātmakapariṇāmaparaḥ, 'tadananyatvam-'iti
            vivartavādasya vakṣyamāṇatvāt //26//
            </p>
         
         
         <p>END BsRp_1,4.7.26</p>
         
         
         
         
         
         <p>START BsRp_1,4.7.27</p>
         
         
         <p>yoniś ca hi gīyate | BBs_1,4.27 |</p>
         
         
         <p>yoniśabdācca prakṛtitvamityāha-<span class="bold">yoniśceti /</span>
            kartāraṃ kriyāśaktimantaṃ, īśaṃ niyantāraṃ, puruṣaṃ pratyañcaṃ, brahma pūrṇaṃ, yoniṃ
            prakṛtiṃ, dhīrā dhyānena paśyantītyarthaḥ /
            nanvanupādāne 'pi strīyonau yoniśabdo dṛṣṭa ityata āha-<span class="bold">strīyoneriti /</span>
            śoṇitamavayavaśabdārthaḥ /
            yoniśabdasya sthānamapyartho bhavati so 'tra bhūtayonyādiśabdairna grāhyaḥ, urṇanābhyādiprakṛtadṛṣṭāntavākyaśeṣavirodhādityāha-<span class="bold">kvaciditi /</span>
            he indra, te tava niṣade upaveśanāya yoniḥ, sthānaṃ mayā akāri kṛtamityarthaḥ /
            pūrvapakṣoktānumānāni anūdyāgamabādhamāha-<span class="bold">yatpunarityādinā /</span>
            nanvanumānasya śrutyanapekṣatvānna tayā bādha ityata āha-<span class="bold">nahīti /</span>
            jagatkartā pakṣaḥ śrutyaiva siddhyati, yā kṛtiḥ sā śarīrajanyeti vyāptivirodhena nityakṛtimato
            'numānāsaṃbhavāt /
            ataḥ śrautamīśvaraṃ pakṣīkṛtyānupādānatvasādhane bhavatyevopajīvyayā prakṛtitvabodhakaśrutyā
            bādha ityarthaḥ /
            yaduktaṃ vilakṣaṇatvādbrahmaṇo na jagadupādānatvamiti, tatrāha-<span class="bold">punaśceti /</span></p>
         
         
         <p>
            'na vilakṣaṇatvāt-'ityārabhyetyarthaḥ /<br />
            ata ubhayarūpaṃ kāraṇatvaṃ brahmaṇo lakṣaṇamiti siddhām //27//
            </p>
         
         
         <p>END BsRp_1,4.7.27</p>
         
         
         
         
         
         <p>START BsRp_1,4.7.28</p>
         
         
         <p>etena sarve vyākhyātā vyākhyātāḥ | BBs_1,4.28 |</p>
         
         
         <p class="bold">etena sarve vyākhyātāḥ /</p>
         
         <p>asyātideśādhikaraṇasya tātparyaṃ vaktuṃ vṛttamanuvadati-<span class="bold">īkṣateriti /</span>
            pradhānavādasya prādhānyena nirākaraṇe hetūnāha-<span class="bold">tasya hītyādinā /</span>
            tarhyaṇvādivādā upekṣaṇīyāḥ, durbalatvādityata āha-<span class="bold">te 'pi tviti /</span>
            nirmūlāste kathaṃ pratipakṣā ityata āha-<span class="bold">teṣāmiti /</span>
            tathā hi chāndogye jagatkāraṇatvajñāpanārthaṃ pitā putramuvāca, āsāṃ vaṭadhānānāṃ
            madhye ekāṃ bhindhīti /
            bhinnā bhagava ityuvāca putraḥ /
            punaḥ pitrā kimatra paśyasītyukte na kiñcana bhagava ityāha /
            tatra pitrāṇimānaṃ na paśyasītyuktaṃ, tathā ca na kiñcanaśabdācchūnyasvabhāvavādau
            pratīyete, aṇuśabdātparamāṇuvāda iti /
            evaṃ 'asadevedamagra āsīt' 'aṇoraṇīyān'ityādiliṅgaṃ draṣṭavyam /
            atrāṇvādivādāḥ śrautā na veti saṃśaye satyasadaṇvādiśabdabalācchrautā iti prāpte 'tidiśati-<span class="bold">eteneti /</span></p>
         
         
         <p>
            asyātideśatvānna pṛthak saṃgatyādyapekṣā /<br />
            na kiñcanāsacchabdayoḥ pratyakṣāyogyavastuparatvādāṇuśabdasya sūkṣmābhiprāyatvādaśabdatvaṃ,
            teṣāṃ vādānāṃ pradhānavādavadaśrautatvaṃ, brahmakāraṇaśrutibādhitatvaṃ ca, tasmādbrahmaiva
            paramakāraṇaṃ, tasminnaiva sarveṣāṃ vedāntānāṃ samanvaya iti siddham //28//
            </p>
         
         
         <p>END BsRp_1,4.7.28</p>
         
         
         <p class="bold">iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ
            bhāṣyaratnaprabhāyāṃ prathamādhyāyasya yaturthaḥ pādaḥ //4//</p>
         
         
         <p><span class="bold">// iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ </span>//</p>
         
         
         <p><span class="bold">// iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ </span>//</p>
         
         
         
         <div id="d1e9021">
            
            <p>  atha dvitīyo 'dhyāyaḥ /</p>
            
            
            <p>
               saccidānandarūpāya kṛṣṇāyākliṣṭakāriṇe /<br />
               namo vedāntavedyāya gurave buddhisākṣiṇe //1//
               </p>
            
            
            <p>
               sāṃkhyādismṛtiyuktibhirna calito vedāntasiddhāntago nirmūlairvividhāgamairavidito
               vyomādijanmāpyayaḥ /<br />
               utpattyantavivarjitaścitivapurvyāpi ca kartāṃśako liṅgena prathito 'pi nāmatanukṛttaṃ
               jānakīśaṃ bhaje //2//
               </p>
            
            </div>
         
         
         
         <p>START BsRp_2,1.1.1ḥ</p>
         
         
         
         
         
         <p>smṛtyanavakāśadoṣaprasaṅga iti cen nānyasmṛtyanavakāśadoṣaprasaṅgāt | BBs_2,1.1 |</p>
         
         
         <p>'nāmarūpe vyākaravāṇi'iti śruternāmatanukṛdapi saṃjñāmūrtivyākartāpi liṅgaśarīropādhinā
            karteti aṃśa iti ca prathitaḥ prasiddho yastaṃ pratyagabhinnaṃ paramātmānaṃ mūlaprakṛtiniyantāraṃ
            bhaje ityarthaḥ /
            smṛtiprasaṅgātpūrvottarādhyāyayorviṣayaviṣayibhāvasaṃgatiṃ vaktuṃ vṛttaṃ kīrtayati-#prathame
            'dhyāya iti /
            janmādisūtramārabhya jagadutpattyādikāraṇaṃ brahmeti pratipāditaṃ, 'śāstradṛṣṭyā tu'ityādisūtreṣu
            sa evādvitīyaḥ sarvātmetyuktaṃ, 'ānumānikam'ityādinā kāraṇāntarasyāśrautatvaṃ darśitamityarthaḥ
            /
            evaṃ prathamādhyāyasyārthamanūdya tasmin viṣaye virodhaparihāraviṣayiṇaṃ dvitīyādhyāyasyārthaṃ
            pādaśaḥ saṃkṣipya kathayati-#idānīmiti /
            atra prathamapāde samanvayasya sāṃkhyādismṛtiyuktibhirvirodhaparihāraḥ kriyate /
            dvitīyapāde sāṃkhyādyāgamānāṃ bhrāntimūlatvamavirodhāya kathyate /
            tṛtīyapāde prativedāntaṃ sṛṣṭiśrutīnāṃ jīvātmaśrutīnāṃ ca vyomādimahābhūtānāṃ janmalayakramādikathanenāvirodhaḥ
            pratipādyate /
            
            <p>
               caturthapāde liṅgaśarīraśrutīnāmavirodha ityarthaḥ /<br />
               ayamevārthaḥ /<br />
               sukhabodhārthaṃ ślokena saṃgṛhītaḥ-'dvitīye smṛtitarkābhyāmavirodho 'nyaduṣṭatā /<br />
               bhūtabhoktṛśruterliṅgaśruterapyaviruddhatā //
               </p>
         </p>
         
         
         <p>'iti /
            tatrājñāte viṣaye virodhaśaṅkāsamādhyayogātsamanvayādhyāyānantaryamavirodhādhyāyasya
            yuktam /
            tatra prathamādhikaraṇatātparyamāha-#prathamamiti /
            śraute samanvaye virodhanirāsārthatvādasya pādasya śrutiśāstrādhyāyasaṃgatayaḥ svamatasthāpanātmakatvātsarveṣāmadhikaraṇānāmetatpādasaṃgatiḥ
            /
            atra pūrvapakṣe smṛtivirodhāduktasamanvayāsiddhiḥ phalaṃ, siddhānte tatsiddhiriti
            vivekaḥ /
            tatra brahmaṇyuktavedāntasamanvayo viṣayaḥ /
            sa kiṃ sāṃkhyasmṛtyā virudhyate na veti smṛtiprāmāṇyāprāmāṇyābhyāṃ saṃdehe pūrvapakṣamāha-#yaduktamiti
            /
            tantryante vyutpādyante tattvānyaneneti tantraṃ śāstraṃ kapiloktam, anyāśca pañcaśikhādibhiḥ
            proktāḥ, evaṃ sati vedāntānāmadvayabrahmasamanvaye nirarthakāḥ syurityarthaḥ /
            tāsāmapi brahmārthakakatvamastītyavirodha ityata āha-#tāsu hīti /
            nanu sāṃkhyasmṛtiprāmāṇyāya pradhānavādagrahe manvādismṛtīnāmaprāmāṇyaṃ syādityāśaṅkya
            tāsāṃ dharme sāvakāśatvātpramāṇyaṃ syādityāha-#manvādīti /
            tarhi sāṃkhyādismṛtīnāmapi dharme tātparyeṇa prāmāṇyamastu, tattvaṃ tu brahmaivetyavirodha
            ityata āha-#naivamiti /
            tattve vikalpanānupapatterniravakāśasmṛtyanusāreṇa śrutivyākhyānamucitaṃ, sāvakāśaniravakāśayorniravakāśaṃ
            balīya iti nyāyādityāha-#tasmāditi /
            śrutivirodhe smṛtyaprāmāṇyasyeṣṭatvātpūrvapakṣo na yukta iti śaṅkate-#kathamiti /
            ye svātantryeṇa śrutyarthaṃ jñātuṃ śaknuvanti teṣāmayaṃ pūrvapakṣo na bhavet, sāṃkhyavṛddheṣu
            śraddhālūnāṃ tu bhavedityāha-#bhavediti /
            teṣāmatīndriyārthajñānavattvācca tatra śraddhā syādityāha-#kapilaprabhṛtīnāṃ ceti
            /
            
            <p>
               'ādau yo jāyamānaṃ ca kapilaṃ janayedṛṣim /<br />
               prasūtaṃ bibhṛyājjñānaistaṃ paśyetparameśvaram //
               </p>
         </p>
         
         
         <p>'iti śrutiyojanā /
            yathā sāṃkhyasmṛtivirodhādbrahmavādastyājya iti tvayocyate tathā smṛtyantaravirodhātpradhānavādāstyājya
            iti mayocyata iti siddhāntayati-#tasya samādhiriti /
            tasmādbrahmaṇaḥ sakāśādavyaktaṃ māyāyāṃ līnam /
            sūkṣmātmakaṃ jagaditi yāvat /
            itihāsavākyānyuktvā purāṇasaṃmatimāha-#ataśceti /
            prabhavatyasmāditi prabhavo janmahetuḥ /
            pralīyate tasminniti pralayo layādhiṣṭhānam /
            tasmāt karturīśvarāt kāyā brahmādayaḥ prabhavanti /
            sa eva mūlamupādānam /
            kiṃ pariṇāmi, na, śāśvatikaḥ kūṭasthaḥ /
            ataḥ sa nitya ityarthaḥ /
            nanu śrutivirodhaḥ kimiti nokta ityata āha-#smṛtibaleneti /
            smṛtīnāṃ mitho virodhe kathaṃ tattvanirṇayaḥ, tatrāha-#darśitaṃ tviti /
            śrutibhireva tattvanirṇaya ityarthaḥ /
            smṛtīnāṃ kā gatirityata āha-#vipratipattau ceti /
            vastutattve smṛtīnāṃ mitho virodhe vastuni vikalpāyogāt kḷptaśrutimūlāḥ smṛtayaḥ pramāṇaṃ,
            itarāstu kalpyaśrutimūlā na pramāṇamityarthaḥ /
            kḷptaśrutivirodhe smṛtirna pramāṇamityatraḥ jaiminīyanyāyamāha-#taduktamiti /
            'audumbarīṃ spṛṣṭvodgāyet'iti pratyakṣaśrutiviruddhā 'sā sarvā veṣṭayitavyā'iti smṛtirmānaṃ
            na veti saṃdehe, mūlaśrutyanumānānmānamiti prāpte siddhāntaḥ-kḷptaśrutivirodhe smṛtiprāmāṇyamanapekṣamapekṣāśūnyam
            /
            heyamiti yāvat /
            hi yato 'sati virodhe śrutyanumānaṃ bhavati, atra tu virodhe sati śrutyanumānāyogānmūlābhāvāt
            sarvaveṣṭanasmṛtirapramāṇamityarthaḥ /
            astu sāṃkhyasmṛtiḥ pratyakṣamūletyata āha-#na ceti /
            yogināṃ siddhimahimnātīndriyajñānaṃ saṃbhāvayituṃ śakyamiti śaṅkyate-#śakyamiti /
            kapilādibhiḥ kilādau vedaprāmāṇyaṃ niścitya tadarthasya dharmasyānuṣṭhānena siddhiḥ
            saṃpāditā, tayā siddhyā praṇītasmṛtyanusāreṇānādiśrutipīḍā na yuktopajīvyavirodhāditi
            pariharati-#na /
            siddherapīti /
            atiśaṅkitumiti /
            śrutīnāṃ mukhyārthamatikramyopacaritārthatvaṃ śaṅkituṃ na śakyata ityarthaḥ /
            svataḥsiddhervedo nopajīvya iticet na /
            anīśvarasya svataḥsiddhau mānābhāvāt /
            aṅgīkṛtyāpyāha-#siddheti /
            siddhānāṃ vacanamāśritya vedārthakalpanāyāmapi siddhoktīnāṃ mitho virodhe śrutyāśritamanvādyuktibhireva
            vedārthanirṇayo yukta ityarthaḥ /
            śrutirūpāśrayaṃ vinā siddhoktimātraṃ na tattvanirṇayakāraṇamityakṣarārthaḥ /
            nanu mandamateḥ sāṃkhyasmṛtau śraddhā bhavati tasya matirvedāntamārge kathamāneyetyata
            āha-#paratantretyādinā /
            nanu śrutyā kapilasya sarvajñatvoktestanmate śraddhā durvāretyata āha-#yā tviti /
            kapilaśabdamātreṇa sāṃkhyakartā śrauta iti bhrāntirayuktā, tasya dvaitavādinaḥ sarvajñatvāyogāt
            /
            atra ca sarvajñānasaṃbhṛtatvena śrutaḥ kapilo vāsudevāṃśa eva /
            sa hi sarvātmatvajñānaṃ vaidikaṃ sāṃkhyamupadiśatīti sarvajña iti bhāvaḥ /
            prataptuḥ pradāhakasya /
            kiñca yaḥ kapilaṃ jñānairbibharti tamīśvaraṃ paśyediti vidhīyate, tathā cānyārthasya
            īśvarapratipattiśeṣasya kapilasarvajñatvasya darśanamanuvādastasya mānāntareṇa prāptiśūnyasya
            svārthasādhakatvāyogānnānuvādamātrātsarvajñātvaprasiddhirityāha-#anyārtheti /
            dvaitavādinaḥ kapilasya śrautatvaṃ nirasya brahmavādino manoḥ śrautatvamāha-#bhavati
            ceti /
            itihāse 'pi kāpilamatanindāpūrvakamadvaitaṃ darśitamityāha-#mahābhārate 'pīti /
            puruṣā ātmānaḥ kiṃ vastuto bhinnā uta sarvadṛśyānāṃ pratyagātmaḥ eka iti vimarśārthaḥ
            /
            bahūnāṃ puruṣākārāṇāṃ dehānāṃ yathaikā yonirupādānaṃ pṛthvī tathā taṃ puruṣamātmānaṃ
            viśvaṃ sarvopādānatvena sarvātmakaṃ sarvajñātvādiguṇaiḥ saṃpannaṃ kathayiṣyāmi /
            viśve sarve lokaprasiddhā devatiryaṅmanuṣyādīnāṃ mūrdhāno 'syaiveti viśvamūrdhā, ekasyaiva
            sarvakṣetreṣu pratibimbabhāvena praviṣṭatvāt /
            evaṃ viśvayujatvādiyojanā /
            sarvabhūteṣvekaścaratyavagacchati /
            sarvatra ityarthaḥ /
            svairacārī svatantraḥ /
            nāsya niyantā kaścidasti /
            sarveśvara ityarthaḥ /
            #yathāsukhamiti /
            viśokānandasvarūpa iti yāvat /
            kāpilatantrasya vedamūlasmṛtivirodhamuktvā sākṣādvedavirodhamāha-#śrutiśceti /
            yasmiñjñānakāle kevalaṃ svatantraprakṛtikalpanayaiva vedaviruddhaṃ na kintvātmabhedakalpanayāpīti
            siddhamiti saṃbandhaḥ /
            smṛtivirodhe vedasyaivāprāmāṇyaṃ kiṃ na syādityata āha-#vedasya hīti /
            vedasya pramāṇyaṃ svataḥsiddhamapauruṣeyatvāt /
            pauruṣeyavākyānāṃ svārthasmṛtitanmūlānubhavayoḥ kalpanayā pramāṇyaṃ jñeyamiti vyavahitaṃ
            parataḥprāmāṇyamiti viprakarṣaḥ /
            śrutismṛtyorviśeṣa ityakṣarārthaḥ /
            samayorvirodhe hi niravakāśena sāvakāśaṃ bādhyam /
            iha svataḥparataḥpramāṇyayorvaiṣamyājjhaṭiti niścitaprāmāṇyena cānupasaṃjātavirodhinā
            vedavākyena viruddhasmṛtereva bādha iti bhāvaḥ /
            #tasmāditi /
            
            <p>
               viśeṣādityarthaḥ /<br />
               bhrāntimūlatvasaṃbhavāditi bhāvaḥ //1//
               </p>
         </p>
         
         
         <p>END BsRp_2,1.1.1</p>
         
         
         
         
         
         <p>START BsRp_2,1.1.2ḥ</p>
         
         
         <p>itareṣāṃ cānupalabdheḥ | BBs_2,1.2 |</p>
         
         
         <p>mahadahaṅkārau tāvadaprasiddhau, ahaṅkāraprakṛtikatvena tanmātrāṇyapyaprasiddhāni
            smartuṃ na śakyanta ityāha-#itareṣāṃ ceti /
            nanu 'mahataḥ paramavyaktam'itiśrutiprasiddhāni mahadādīnītyata āha-#yadapīti /
            sūtratātparyamāha-#kāryeti /
            sāṃkhyasmṛtermahadādiṣviva pradhāne 'pi prāmāṇyaṃ neti niścīyata ityarthaḥ /
            sāṃkhyasmṛterbādhe 'pi taduktayuktīnāṃ kathaṃ bādha ityata āha-#tarketi //2//</p>
         
         
         <p>END BsRp_2,1.1.2</p>
         
         
         
         
         
         <p>START BsRp_2,1.2.3ḥ</p>
         
         
         <p>etena yogaḥ pratyuktaḥ | BBs_2,1.3 |</p>
         
         
         <p>brahmaṇyuktasamanvayaḥ pradhānavādiyogasmṛtyā virudhyate na veti saṃdehe pūrvanyāyamatidiśati-#etena
            yogaḥ pratyuktaḥ /
            atideśatvātpūrvavatsaṃgatyādikaṃ draṣṭavyam /
            pūrvatrānuktanirāsaṃ pūrvapakṣamāha-#astihyatreti /
            nididhyāsanaṃ yogaḥ /
            trīṇi urogrīvāśirāṃsyunnatāni yasmiñśarīre tantryunnatam trirunnatamitipāṭhaścecchāndasaḥ
            /
            yuñjīteti śeṣaḥ /
            na kevalaṃ yoge vidhiḥ kintu yogasya jñāpakānyarthavādavākyānyapi santītyāha-#liṅgāni
            ceti /
            tāṃ pūrvoktāṃ dhāraṇāṃ yogavido yogaṃ paramaṃ tapa iti manyante /
            uktāmetāṃ brahmavidyāṃ yogividhiṃ dhyānaprakāraṃ ca mṛtyuprasādānnaciketā labdhā brahma
            prāpta iti saṃbandhaḥ /
            yodasmṛtiḥ pradhānāditattvāṃśe 'pi pramāṇatvena svīkāryāṃ /
            saṃpratipannaḥ prāmāṇikor'thaikadeśo yogarūpo yasyāstattvādityarthaḥ /
            'aṣṭakāḥ kartavyāḥ' 'gururanugantavyaḥ'ityādismṛtīnāṃ vedāviruddhārthakatvānmūlaśrutyanumānena
            prāmāṇyamuktaṃ pramāṇalakṣaṇe /
            evaṃ yogasmṛteryoge prāmāṇyāttattvāṃśe 'pi prāmāṇyamiti pūrvapakṣamanūdya siddhāntayati-#iyamiti
            /
            nanu bauddhādismṛtayo 'tra kimiti na nirākṛtā ityata āha-#satīṣvapīti /
            tāsāṃ pratārakatvena prasiddhatvādaśiṣṭaiḥ paśuprāyairgṛhītatvādvedabāhyatvāccātropekṣeti
            bhāvaḥ /
            #tatkāraṇamiti /
            teṣāṃ prakṛtānāṃ kāmānāṃ kāraṇaṃ sāṃkhyayogābhyāṃ vivekadhyānābhyāmabhipannaṃ pratyaktayā
            prāptaṃ devaṃ jñātvā sarvapāśairavidyādibhirmucyata ityarthaḥ /
            samūlatve smṛtidvayasya nirāsaḥ kimiti kṛta ityata āha-#nirākaraṇaṃ tviti /
            iti hetoḥ /
            kṛtamiti śeṣaḥ /
            #pratyāsatteriti /
            śrutisthasāṃkhyayogaśabdayoḥ sajātīyaśrutyarthagrāhitvāditi yāvat /
            kiṃ sarvāṃśeṣu smṛtyaprāmāṇyaṃ, netyāha-#yena tvaṃśeneti /
            brahmavādasya kaṇabhakṣādibhirvirodhamāśaṅkyātidiśati-#eteneti /
            śrutivirodhenetyarthaḥ /
            upakārakabādho na yukta ityāśaṅkya yoṃ'śa upakārakaḥ sa na bādhyaḥ kintu tattvāṃśa
            ityāha-#tānyapīti /
            tarko 'numānaṃ,</p>
         
         
         <p>tadanugrāhiko yuktirupapattiḥ //3//</p>
         
         
         <p>END BsRp_2,1.2.3</p>
         
         
         
         
         
         <p>START BsRp_2,1.3.4ḥ</p>
         
         
         <p>na vilakṣaṇatvād asya tathātvaṃ ca śabdāt | BBs_2,1.4 |</p>
         
         
         <p>smṛtīnāmaprāmāṇyāttābhiḥ samanvayasya na virodha iti siddhāntalakṣaṇatvādvṛttānuvādenāsyādhikaraṇasya
            tātparyamāha-#brahmāsyeti /
            pūrvapakṣamākṣipati-#kutaḥpunariti /
            anavakāśe hetumāha-#nanu dharma iveti /
            mānāntarānapekṣe vedaikasamadhigamye brahmaṇyanumānātmakatarkasyāpraveśaḥ /
            tenākṣepasyānavakāśo bhinnaviṣayatvāttarkavedayorityarthaḥ /
            siddhasya mānāntaragamyatvādekaviṣayatvādvirodha iti pūrvapakṣaṃ samarthayate-#bhavedayamiti
            /
            avaṣṭambho dṛṣṭāntaḥ /
            nanvekaviṣayatvena virodhe 'pi śrutivirodhānmānāntarameva bādhyatāmityata āha-#yathā
            ceti /
            prabalaśrutyā durbalaśrutibādhavanniravakāśamānāntareṇa lakṣaṇāvṛttyā sāvakāśaśrutinayanaṃ
            yuktamityarthaḥ /
            kiñca brahmasākṣātkārasya mokṣahetutve pradhānasyāntaraṅgaṃ tarkastasyāparokṣadṛṣṭāntagocaratvena
            pradhānavadaparokṣārthaviṣayatvāt /
            śabdastu parokṣārthakatvādbahiraṅgamatastarkeṇa bādhya ityāha-#dṛṣṭeti /
            aitihyamātreṇa /
            parokṣatayeti yāvat /
            anubhavasya prādhānyaṃ darśayati-#anubhavāvasānaṃ ceti /
            'naiṣā tarkeṇa matiḥ'ityarthavādena tarkasya niṣedhamāśaṅkya vidhivirodhānmaivamityāha-#śrutirapīti
            /
            evaṃ pūrvapakṣaṃ saṃbhāvya cetanabrahmakāraṇavādivedāntasamanvayaḥ, kṣityādikaṃ na
            cetanaprakṛtikaṃ, kāryadravyatvāt, ghaṭavaditi sāṃkhyayoganyāyena virudhyate na veti
            saṃdehe smṛtermūlābhāvāddurbalatve 'pyanumānasya vyāptimūlatvena prābalyāttena virudhyata
            iti pratyudāharaṇena pūrvapakṣayati-#na vilakṣaṇatvāditi /
            pūrvottarapakṣayoḥ samanvayāsiddhi, tatsiddhiśceti pūrvavatphalam /
            jaganna brahmaprakṛtikaṃ, tadvilakṣaṇatvāt, yadyadvilakṣaṇaṃ tanna tatprakṛtikaṃ,
            yathā mṛdvilakṣaṇā rucakādaya ityarthaḥ /
            sukhaduḥkhamohāḥ sattvarajastamāṃsi /
            tathā ca jagat sukhaduḥkhamohātmakaṃ sāmānyaprakṛtikaṃ, tadanvitatvāt, yaditthaṃ tattathā
            yathā mṛdanvitā ghaṭādaya ityāha-#mṛdaiveti /
            vilakṣaṇatvaṃ sādhayati-#brahmavilakṣaṇatvaṃ ceti /
            yathā hi eka eva strīpiṇḍaḥ patisapatnyupapatīnāṃ prītiparitāpaviṣādādīnkaroti, evamanye
            'pi bhāvā draṣṭavyāḥ /
            tatra prītiḥ sukhaṃ, paritāpaḥ śokaḥ, viṣādo bhramaḥ, ādipadādrāgādigrahaḥ /
            ubhayoścetanatvena sāmyādupakāryopakārakabhāvo na syādityayuktaṃ, svāmibhṛtyayorvyabhicārāditi
            śaṅkate-#nanu cetanamapīti /
            bhṛtyadehasyaiva svāmicetanopakārakatvānna vyabhicāra ityāha-#netyādinā /
            utkarṣāpakarṣaśūnyatvāccetanānāṃ mitho nopakārakatvamityāha-#niratiśayā iti /
            tasmādupakārakatvāt /
            śrutacetanaprakṛtikatvabalena jagaccetanamevetyekadeśimatamutthāpayati-#yo 'pīti /
            ghaṭādeścetanatvamanupalabdhibādhitamityata āha-#avibhāvanaṃ tviti /
            antaḥkaraṇānyapariṇāmatvātsato 'pi caitanyasyānupalabdhirityartha /
            antaḥkaraṇādanyasya vṛttyuparāgadaśāyāmeva caitanyābhivyaktirnānyadeti bhāvaḥ /
            vṛttyabhāve caitanyānabhivyaktau dṛṣṭāntaḥ-#yatheti /
            ātmānātmanoścetanatve svasvāmibhāvaḥ kuta ityata āha-#etasmādeveti /
            sāmye 'pi prātisvikasvarūpaviśeṣāt śeṣitve dṛṣṭāntaḥ-#yathā ceti /
            cetanācetanabhedaḥ kathamityata āha-#pravibhāgeti /</p>
         
         
         <p>caitanyābhivyaktyanabhivyaktibhyāmityarthaḥ /
            sarvasya cetanatvamekadeśyuktamaṅgīkṛtya sāṃkhyaḥ pariharati-#tenāpi kathañciditi
            /
            aṅgīkāraṃ tyaktvā sūtraśeṣeṇa pariharati-#na cetyādinā /</p>
         
         
         <p>
            itaraccetanācetanatvarūpam /<br />
            vailakṣaṇyaṃ tathātvaśabdārthaḥ /<br />
            śrutārthāpattiḥ śabdena bādhyeti bhāvaḥ //4//
            </p>
         
         
         <p>END BsRp_2,1.3.4</p>
         
         
         
         
         
         <p>START BsRp_2,1.3.5ḥ</p>
         
         
         <p>abhimānivyapadeśas tu viśeṣānugatibhyām | BBs_2,1.5 |</p>
         
         
         <p>śrutisāhāyyānna bādhyetyuttarasūtravyāvartyaṃ śaṅkate-#nanviti /
            mṛdādīnāṃ vaktṛtvādiśrutestadabhimāniviṣayatvāt, tathā 'vijñānaṃ cāvijñānaṃ ca'iti
            cetanācetanavibhāgaśabdasyopacaritārthatvaṃ na yuktamiti sāṃkhyaḥ samādhatte-#abhimānīti
            /
            saṃvadanaṃ vivādaḥ /
            na bhūtamātramindriyamātraṃ vā cetanatvena vyapadiśyate /
            lokavedaprasiddhavibhāgabādhāyogādityarthaḥ /
            viśeṣapadasyārthāntaramāha-#api ceti /
            ahaṃśreyase svasvaśreṣṭhatvāya prāṇā vivadamānā ityuktaprāṇānāṃ cetanavācidevatāpadena
            viśeṣitatvāt prāṇādipadairabhimānivyapadeśa ityarthaḥ /
            prāṇe niḥśreyasaṃ śraiṣṭhyaṃ viditvā prāṇādhīnā jātā ityarthaḥ /
            anugatiṃ bahudhā vyācaṣṭe-#anugatāśceti /
            
            <p>
               tasmai prāṇāya, baliharaṇaṃ vāgādibhiḥ svīyavasiṣṭhatvādiguṇasamarpaṇaṃ kṛtam /<br />
               tejaādināmīkṣaṇaṃ tvayaivekṣatyadhikaraṇe cetananiṣṭhatayā vyākhyātaṃ draṣṭavyamityarthaḥ
               /<br />
               yasmānnāsti jagataścetanatvaṃ tasmāditi pūrvapakṣopasaṃhāraḥ //5//
               </p>
         </p>
         
         
         <p>END BsRp_2,1.3.5</p>
         
         
         
         
         
         <p>START BsRp_2,1.3.6ḥ</p>
         
         
         <p>dṛśyate tu | BBs_2,1.6 |</p>
         
         
         <p>kiṃ yatkiñcidvailakṣaṇyaṃ hetuḥ, bahuvailakṣaṇyaṃ vā /
            ādye vyabhicāramāha-#nāyamekāntaḥ /
            dṛśyate hīti /
            hetorasattvānna vyabhicāra iti śaṅkate-#nanviti /
            yatkiñcidvailakṣaṇyamastīti vyabhicāra ityāha-#ucyata iti /
            śarīrasya keśādīnāṃ ca prāṇitvāprāṇitvarūpaṃ vailakṣaṇyamastītyarthaḥ /
            dvitīye 'pi tatraiva vyabhicāramāha-#mahāniti /
            pariṇāmikaḥ /
            keśādīnāṃ svagatapariṇāmātmaka ityarthaḥ /
            kiñca yayoḥ prakṛtivikārabhāvastayoḥ sādṛśyaṃ vadatā vaktavyaṃ kimātyantikaṃ yatkiñcidveti
            /
            ādye doṣamāha-#atyanteti /
            dvitīyamāśaṅkya brahmajagatorapi tatsattvātprakṛtivikṛtitvasiddhirityāha-#athetyādinā
            /
            vilakṣaṇatvaṃ vikalpya dūṣaṇāntaramāha-#vilakṣaṇatvenetyādinā /
            jagati samastasya brahmasvabhāvasya cetanatvāderananuvartanānna brahmakāryamiti pakṣe
            sarvasāmye prakṛtivikāratvamityuktaṃ syāt, tadasaṃgatamityāha-#prathama iti /
            tṛtīye tu dṛṣṭāntābhāva iti /
            naca jaganna brahmaprakṛtikamacetanatvādavidyāvaditi dṛṣṭānto 'stīti vācyaṃ, anāditvasyopādhitvāt
            /
            naca dhvaṃse sādhyāvyāpakatā, tasyāpi kāryasaṃskārātmakasya bhāvatvena brahmaprakṛtikatvādabhāvatvāgrahe
            cānādibhāvatvasyopādhitvāditi /
            saṃprati kalpatrayasādhāraṇaṃ doṣamāha-#āgameti /
            pūrvoktamanūdya brahmaṇaḥ śuṣkatarkaviṣayatvāsaṃbhavānna tarkeṇākṣepa ityāha-#yattūktamityādinā
            /
            liṅgasādṛśyapadapravṛttinimittānāmabhāvādanumānopamānaśabdānāmagocaraḥ /
            brahma lakṣaṇayā vedaikavedyamityarthaḥ /
            eṣā brahmaṇi matistarkeṇa svatantreṇa nāpaneyā na saṃpādanīyā /
            yadvā kutarkeṇa na bādhanīyā /
            kutārkikādanyenaiva vedavidācāryeṇa proktā matiḥ sujñānāyānubhavāya phalāya bhavati
            /
            he preṣṭha, priyatameti naciketasaṃ prati mṛtyorvacanam /
            iyaṃ vividhā sṛṣṭiryataḥ ā samantādbabhūva taṃ ko addhā sākṣādveda /
            tiṣṭhatu vedanaṃ, ka iha loke taṃ pravocat prāvocat /
            chāndaso dīrghalopaḥ /
            yathāvadvaktāpi nāstītyarthaḥ /
            prabhavaṃ janma na viduḥ mama sarvāditvena janmābhāvāt /
            miṣeṇa mananavidhivyājena /
            śuṣkaḥ śrutyanapekṣaḥ /
            śrutyā tattve niścite satyanu paścāt puruṣadoṣasyāsaṃbhāvanādernirāsāya gṛhītaḥ śrutyanugṛhītaḥ
            /
            tamāha-#svapnānteti /
            jīvasyāvasthāvato dehādiprapañcayuktasya niṣprapañcabrahmaikyamasaṃbhavi, dvaitagrāhiprāmāṇavirodhādbrahmaṇaścādvitīyatvamayuktamityevaṃ
            śrautārthāsaṃbhāvanāyāṃ, tannirāsāya sarvasvāsvasthāsvātmano 'nugatasya vyabhicāriṇībhiravasthābhirananvāgatatvamasaṃspṛṣṭatvamavasthānāṃ
            svābhāvikatve brahmyauṣṇāvadātmavyabhicārāyogāt suṣuptau prapañcabhrāntyabhāve 'satā
            somya'ityuktābhedadarśanānniṣprapañcabrahmaikyasaṃbhavaḥ, yathā ghaṭādayo mṛdabhinnāstathā
            jagadbrahmābhinnaṃ tajjatvādityādistarka āśrīyata ityarthaḥ /
            ito 'nyādṛśatarkasyātra brahmaṇyapraveśādasya cānukūlatvānna tarkeṇākṣepāvakāśa iti
            bhāvaḥ /
            brahmaṇi śuṣkatarkasyāpraveśaḥ /
            sūtrasaṃmata ityāha-#tarkāpratiṣṭhānāditi /
            vipralambhakatvamapramāpakatvam /
            yaduktaṃ ekadeśinā sarvasya jagataścetanatvoktau vibhāgaśrutyanupapattiriti dūṣaṇaṃ
            sāṃkhyena /
            tanna /
            tatra tenaikadeśinā vibhāgaśruteścaitanyābhivyaktyanabhivyaktibhyāṃ yojayituṃ śakyatvāt
            /
            sāṃkhyasya tvidaṃ dūṣaṇaṃ vajralepāyate, pradhānakāryatve sarvasyācetanatvena cetanācetanakāryavibhāgāsaṃbhavādityāha-#yo
            'pītyādinā /
            siddhānte cetanācetanavailakṣaṇyāṅgīkāre kathaṃ brahmaṇaḥ prakṛtitvamityata āha-#pratyuktatvāditi
            /
            aprayojakatvavyabhicārābhyāṃ nirastatvādityarthaḥ //6//</p>
         
         
         <p>END BsRp_2,1.3.6</p>
         
         
         
         
         
         <p>START BsRp_2,1.3.7ḥ</p>
         
         
         <p>asad iti cen na pratiṣedhamātratvāt | BBs_2,1.7 |</p>
         
         
         <p>kāryamutpatteḥ prāgasadeva syāt, svaviruddhakāraṇātmanā sattvāyogādityapasiddhāntāpattimāśaṅkya
            mithyātvātkāryasya kālatraye 'pi kāraṇātmanā sattvamaviruddhamiti samādhatte-#asaditicedityādinā
            /
            asatyāditi sattvapratiṣedho nirarthaka ityarthaḥ /
            kāryasatyatvābhāve śrutimāha-#sarvaṃ tamiti /
            mithyātvamajānataḥ śaṅkāmanūdya pariharati-#nanvityādinā /
            vistareṇa caitaditi /
            mithyātvamityarthaḥ //7//</p>
         
         
         <p>END BsRp_2,1.3.7</p>
         
         
         
         
         
         <p>START BsRp_2,1.3.8ḥ</p>
         
         
         <p>apītau tadvatprasaṅgād asamañjasam | BBs_2,1.8 |</p>
         
         
         <p>satkāryavādasiddhyarthaṃ kāryābhede kāraṇasyāpi kāryavadaśuddhyādiprasaṅga iti śaṅkāsūtraṃ
            vyācaṣṭe-#atrāheti /
            pratisaṃsṛjyamānapadasya vyākhyā-#kāraṇeti /
            yathā jale līyamānaṃ lavaṇadravyaṃ jalaṃ dūṣayati tadvadityarthaḥ /
            sūtrasya yojanāntaramāha-#apiceti /
            sarvasya kāryasyāpītau kāraṇavadekarūpatvaprasaṅga ityarthaḥ /
            arthāntaramāha-#apiceti /
            karmādīnāmutpattinimittānāṃ pralaye 'pi bhoktṛṇāmutpattau tadvadeva muktānāmapyutpattiprasaṅgādityarthaḥ
            /
            śaṅkāpūrvakaṃ vyākhyāntaramāha-#atheti /
            yadi layakāle 'pikāryaṃ kāraṇādvibhaktaṃ tarhi sthitikālavallayābhāvaprasaṅgātkāryeṇa
            dvaitāpatteścāsamañjasamidaṃ darśanamityarthaḥ //8//</p>
         
         
         <p>END BsRp_2,1.3.8</p>
         
         
         
         
         
         <p>START BsRp_2,1.3.9ḥ</p>
         
         
         <p>na tu dṛṣṭāntabhāvāt | BBs_2,1.9 |</p>
         
         
         <p>apītau jagat svakāraṇaṃ na dūṣayati, kāraṇe līnatvāt, mṛdādiṣu nīlaghaṭādivaditi siddhāntasūtraṃ
            vyācaṣṭe-#naivetyādinā /
            apigacchat līyamānam /
            vibhāgāvasthā sthitikālaḥ /
            #tvatpakṣasyeti /
            madhurajalaṃ lavaṇasyākāraṇamityadṛṣṭāntaḥ /
            kiñca dūṣakatve kāryasya sthitiḥ syāllavaṇavadityāha-#apītireveti /
            asati kārye taddharmeṇa kāraṇasya yogo na saṃbhavati /
            dharmyasattve dharmāṇāmapyasattvāditi bhāvaḥ /
            nanu satkāryavāde laye 'pi kāryasya kāraṇābhedena sattvāddūṣakatvaṃ syādityata āha-#ananyatve
            'pīti /
            kalpitasyādhiṣṭhānadharmavattvamabhedānna tvadhiṣṭhānasya kalpitakāryadharmavattvaṃ
            tasya kāryātpṛthaksattvādityarthaḥ /
            kiñcāpītāviti viśeṣaṇaṃ vyarthamiti pratibandyā samādhatte-#atyalpaṃ ceti /
            pariṇāmadṛṣṭāntaṃ vyākhyāya vivartadṛṣṭāntaṃ vyācaṣṭe-#asti ceti /
            māyāvyanupādānamityarucyā dṛṣṭāntāntaramāha-#yatheti /
            astyeva svapnakāle dṛṣṭaḥ saṃsarga ityata āha-#prabodheti /
            jāgratsuṣuptyoḥ svapnenātmano 'sparśāt tatkāle 'pyasparśa ityarthaḥ /
            yadyajñasya jīvasyāvasthābhirasaṃsargastadā sarvajñasya kiṃ vācyamiti dārṣṭāntikamāha-#evamiti
            /
            yadvā jāgajjanmasthitilayā īśvarasyāvasthātrayam /
            tadasaṅgitve vṛddhasaṃmatimāha-#atroktamiti /
            yadā tattvamasītyupadeśakāle prabudhyate māyānidrāṃ tyajati tadā janmalayasthityavasthāśūnyamadvaitamīśvaramātmatvenānubhavatītyarthaḥ
            /
            phalitamāha-#tatreti /
            dvitīyamasāmañjasyamanūdya tenaiva sūtreṇa pariharati-#yatpunariti /
            suṣuptāvajñānasattve punarvibhāgotpattau ca mānamāha-#śrutiśceti /
            sati brahmaṇyekībhūya na vidurityajñānoktiḥ /
            iha suṣupteḥ prāk prabodhe yena jātyādinā vibhaktā bhavanti tadā punarutthānakāle
            tathaiva bhavantīti vibhāgoktiḥ /
            nanu suṣuptau punarvibhāgaśaktyajñānasattve 'pi sarvapralaye tatsattvaṃ kuta ityata
            āha-#yathā hīti /
            yathā suṣuptau paramātmani sarvakāryāṇāmavibhāge 'pi punarvibhāgahetvajñānaśaktirasti
            evamapītau mahāpralaye 'pi mithyābhūtājñānasaṃbandhātpunaḥ sṛṣṭivibhāgaśaktiranumāsyate
            /
            yataḥ sthitāvidānīṃ mithyājñānakāryo vibhāgavyavahārastattvabodhābhāvāt svapnavadabādhito
            dṛśyate, ataḥ kāryadarśanātkāraṇasattvasiddhirityarthaḥ /
            ajñānāṃ jīvānāṃ mahāpralaye 'pyajñānaśaktiniyamātpunarjanmaniyama iti bhāvaḥ /
            #eteneti /
            janmakāraṇajñānaśaktyabhāvenetyarthaḥ //9//</p>
         
         
         <p>END BsRp_2,1.3.9</p>
         
         
         
         
         
         <p>START BsRp_2,1.3.10ḥ</p>
         
         
         <p>svapakṣadoṣāc ca | BBs_2,1.10 |</p>
         
         
         <p>vailakṣaṇyādīnāṃ sāṃkhyapakṣe 'pi doṣatvānnāsmābhistannirāsaprayāsaḥ kārya ityāha-#svapakṣeti
            /
            sūtraṃ vyācaṣṭe-#sveti /
            prāduḥṣyuḥ prādurbhaveyuḥ /
            #ata eveti /
            satyakāryasya viruddhakāraṇātmanā sattvāyogāt sāṃkhyasyaivāyaṃ doṣo na kāryamithyātvavādina
            iti mantavyam /
            'apītau'iti sūtroktadoṣacatuṣṭayamāha-#tathāpītāviti /
            
            <p>
               kāryavatpradhānasya rūpādimattvaprasaṅgaḥ /<br />
               idaṃ karmādikamasyopādānaṃ bhogyamasya netyaniyamaḥ /<br />
               baddhamuktavyavasthā ca /<br />
               yadi vyavasthārthaṃ muktānāṃ bhedāḥ saṃghātaviśeṣāḥ pradhāne līyante baddhānāṃ bhedāstu
               na līyanta ityucyate tarhyalīnānāṃ puruṣavatkāryatvavyāghāta ityarthaḥ //10//
               </p>
         </p>
         
         
         <p>END BsRp_2,1.3.10</p>
         
         
         
         
         
         <p>START BsRp_2,1.3.11ḥ</p>
         
         
         <p>tarkāpratiṣṭhānād apy anyathānumeyam iti ced evam apy anirmokṣaprasaṅgaḥ | BBs_2,1.11
            |</p>
         
         
         <p>kiñca tarkasya saṃbhāvitadoṣatvāttena nirdeṣavedāntasamanvayo na bādhya ityāha-#tarkāpratiṣṭhānādapīti
            /
            puruṣamatīnāṃ vicitratve 'pi kapilasya sarvajñatvāttadīyatarke viśvāsa iti śaṅkate-#atheti
            /
            'kapilo yadi sarvajñaḥ kaṇādo neti kā pramā'iti nyāyena pariharati-#evamapīti /
            sūtramadhyasthaśaṅkābhāgaṃ vyācaṣṭe-#athocyeteti /</p>
         
         
         <p>vilakṣaṇatvāditarkāṇāmapratiṣṭhitatve 'pi vyāptipakṣadharmatāsaṃpannaḥ kaścittarkaḥ
            pratiṣṭhito bhaviṣyati tena pradhānamanumeyamityarthaḥ /
            nanu so 'pyapratiṣṭhitaḥ tarkajātīyatvāt vilakṣaṇatvādivadityata āha-#nahīti /
            tarkajātīyatvāditi tarkaḥ pratiṣṭhito na vā /
            ādye 'traivāpratiṣṭhitatvasādhyābhāvādvayabhicāraḥ /
            dvitīye 'pi na sarvatarkāṇāmapratiṣṭhitatvaṃ hetvabhāvādityabhisaṃdhimānāha-#etadapīti
            /
            kiñcānāgatapāka iṣṭasādhanaṃ, pākatvāt, atītapākavadityādiṣṭasādhanānumānātmakatarkasya
            pravṛttinivṛttivyavahārahetutvānnāpratiṣṭhetyāha-#sarvatarketi /
            adhvā viṣayaḥ pākabhojanādirviṣabhakṣaṇādiśca, tatsāmānyena pākatvādinānāgataviṣaye
            pākādau sukhaduḥkhahetutvānumityā pravṛttyādirityarthaḥ /
            kiñca pūrvottaramīmāṃsayostarkeṇaiva vākyatātparyanirṇayasya kriyamāṇatvāttarkaḥ pratiṣṭhita
            ityāha-#śrutyartheti /
            manurapi keṣāñcittarkāṇāṃ pratiṣṭhāṃ manyata ityāha-#manuriti /
            dharmasya śuddhiradharmādbhedanirṇayaḥ /
            kasyacittarkasyāpratiṣṭhitatvamaṅgīkaroti-#ayameveti /
            sarvatarkāṇāṃ pratiṣṭhāyāṃ pūrvapakṣa eva na syāditi bhāvaḥ /
            pūrvapakṣatarkavatsiddhāntatarko 'pyapratiṣṭhitaḥ, tarkatvāviśeṣāditi vadantamupahasati-#nahīti
            /
            kvacittarkasya pratiṣṭhāyāmapi jagatkāraṇaviśeṣe tarkasya svātantryaṃ nāstīti sūtraśeṣaṃ
            vyācaṣṭe-#yadyapītyādinā /
            atigambhīratvaṃ brahmaṇo vedānyamānāgamyatvam /
            bhāvasya jagatkāraṇasya yāthātmyamadvayatvam /
            muktinibandhanaṃ muktyālambanam /
            brahmaṇo vedānyamānāgamyatvaṃ darśayati-#rūpāditi /
            avimokṣo muktyabhāva ityarthāntaramāha-#apicetyādinā /
            ekarūpavastujñānasya samyagjñānatve 'pi tarkajanyatvaṃ kiṃ na syādityata āha-#tatraivaṃ
            satīti /
            tarkotthajñānānāṃ mitho vipratipatterna samyagjñānatvam /
            samyagjñāne vipratipattyayogādityarthaḥ /
            ekarūpeṇānavasthito viṣayo yasya tattarkaprabhavaṃ kathaṃ samyagjñānaṃ bhavediti yojanā
            /
            nanu sāṃkhyasya śreṣṭhatvāttañjñānaṃ samyagityāśaṅkya hetvasiddhimāha-#naca pradhāneti
            /
            nanu sarvatārkikairmilitvā niścitatarkotthā matirmuktiheturityata āha-#naca śakyanta
            iti /
            tasmāt tarkotthajñānānmuktyayogāt tarkeṇa vedāntasamanvayabādho na yuktaḥ, tadbādhe
            samyagjñānālābhenānirmokṣaprasaṅgāditi sūtrāṃśārthamupasaṃharati-#ato 'nyatreti /
            samanvayasya tarkeṇāvirodhe phalitamadhikaraṇārthamupasaṃharati-#ata āgameti //11//</p>
         
         
         <p>END BsRp_2,1.3.11</p>
         
         
         
         
         
         <p>START BsRp_2,1.4.12ḥ</p>
         
         
         <p>etena śiṣṭāparigrahā api vyākhyātāḥ | BBs_2,1.12 |</p>
         
         
         <p>brahma jagadupādānamiti bruvan vedāntasamanvayo viṣayaḥ /
            sa kiṃ yadvibhu tanna dravyopādānamiti vaiśeṣikādinyāyena virudhyate na veti saṃdehe
            sāṃkhyavṛddhānāṃ tarkākuśalamatitve 'pi vaiśeṣikādīnāṃ tarkamatikuśalatvaprasiddhestadīyanyāyasyābādhitatvādvirudhyata
            iti pratyudāharaṇena prāpte 'tidiśati-#eteneti /
            phalaṃ pūrvavat /
            nanu sāṃkhyamatasyopadeśastārkikamatasyātideśaḥ kimiti kṛto vaiparītyasyāpi saṃbhavādityāśaṅkya
            pūrvottarādhikaraṇayorupadeśātideśabhāve kāraṇamāha-#vaidikasyeti /</p>
         
         
         <p>satkāryatvātmāsaṅgatvasvaprakāśatvādyaṃśairvedāntaśāstrasya pratyāsannaḥ /
            pradhānavādaḥ śiṣṭairdebalādibhiḥ satkāryatvāṃśena svīkṛta iti prabalatvādupadeśaḥ
            /
            aṇvādivādānāṃ nirmūlatvena durbalatvena durbalatvādatideśa iti bhāvaḥ /
            kiṃ nirākaraṇakāraṇamiti praṣṭavyaṃ nāstītyāha-#tulyatvāditi /
            kāraṇamevāha-#tulyamiti /
            
            <p>
               yaduktaṃ vibhutvānna dravyopādānaṃ brahmeti, tatra pakṣasādhakatvena śruterupajīvyatvāttayā
               bādhaḥ /<br />
               mahāparimāṇavattvasya sarvasaṃyogikatvarūpavibhutvasya nirguṇe brahmaṇyasiddheśceti
               draṣṭavyam /<br />
               ataḥ samanvayasya tārkikanyāyena na virodha iti siddham //12//
               </p>
         </p>
         
         
         <p>END BsRp_2,1.4.12</p>
         
         
         
         
         
         <p>START BsRp_2,1.5.13ḥ</p>
         
         
         <p>bhoktrāpatter avibhāgaś cet syāl lokavat | BBs_2,1.13 |</p>
         
         
         <p>advitīyādbrahmaṇo jagatsargādivādī vedāntasamanvayo viṣayaḥ /
            sa kiṃ yanmitho bhinnaṃ tannādvitīyakāraṇābhinnaṃ yathā mṛttantujau ghaṭapaṭhāviti
            tarkasahitabhedapratyakṣādinā virudhyate na veti saṃdehe brahmaṇi tarkasyāpratiṣṭhitatve
            'pi jagadbhede pratiṣṭhitatvādvirudhyata iti pūrvapakṣayati-#bhokrāpatteriti /
            virodhādadvaitāsiddhiḥ pūrvapakṣaphalaṃ, siddhānte tatsiddhiriti bhedaḥ /
            anapekṣaśrutyāsvārthanirṇayāttarkeṇākṣepo na yukta ityuktamiti śaṅkate-#yadyapīti
            /
            mānāntarāyogyaśrutyarthe bhavatyanākṣepaḥ /
            yastvadvitīyabrahmābhedādbhūjalādīnāmabhedo brahmopādānakatvaśrutiviṣayaḥ sa 'ādityo
            yūpaḥ'ityarthavādārthavanmānāntarayogya eveti dvaitapramāṇerapahriyata iti samādhatte-#tathāpīti
            /
            anyaparatvaṃ gauṇārthakatvam /
            svaviṣaye jagadbhede tarkasya pratiṣṭhitatvāttenākṣepa ityāha-#tarko 'pīti /
            tarkāderdvaite prāmāṇye 'pi tataḥ samanvayavirodhe kimāyātamiti śaṅkate-#kimata iti
            /
            pūrvapakṣī samādhatte-#ata iti /
            tarkādeḥ prāmāṇyāt dvaitabādhakatvaṃ śruterayuktamityadvaitasamanvayabādho yukta ityarthaḥ
            /
            iyamarthaṃ śaṅkāpūrvakaṃ sphuṭayati-#kathamityādinā /
            nanu bhoktṛbhogyayormitha ekatvaṃ kenoktamityāśaṅkya śrutārthāpattyetyāha-#tayośceti
            /
            tayorekabrahmābhedaśravaṇādekatvaṃ kalpyate, ekasmādabhinnayorbhede ekasyāpi bhedāpatteḥ
            /
            tataśca bhedo bādhyetetyarthaḥ /
            iṣṭāpattiṃ vārayati-#na cāsyeti /
            śrutergauṇārthatvena sāvakāśatvānniravakāśadvaitamānabādho na yukta ityarthaḥ /
            nanu vibhāgasyādhunikatvādanadyādvaitaśrutyā bādha ityata āha-#yatheti /
            atītānāgatakālau bhoktrādivibhāgāśrayau, kālatvāt, vartamānakālavadityanumānādvibhāgo
            'nādyananta ityarthaḥ /
            evaṃ prāpte pariṇāmadṛṣṭāntenāpātataḥ siddhāntamāha-#syāllokavaditi /
            dṛṣṭānte 'pi kathamekasamudrābhinnānāṃ pariṇāmānāṃ mitho bhedaḥ, kathaṃ vā teṣāṃ bhede
            satyekasmādabhinnatvamityāśaṅkya na hi dṛṣṭenupapattiriti nyāyenāha-#naceti /
            evaṃ bhoktṛbhogyayormitho bhedo brahmābhedaścetyāha-#evamiheti /
            jīvasya brahmavikāratvābhāvāddṛṣṭāntavaiṣamyamiti śaṅkate-#yadyapīti /
            aupādhikaṃ janmāstīti taraṅgādisāmyamāha-#tathāpīti /
            vibhāgo janma /
            yadvā tathāpītiśabdenaivoktaḥ parihāraḥ /
            nanu bhoktuḥ pratidehaṃ vibhāgaḥ kathamityata āha-#kāryamanupraviṣṭasyeti /
            aupādhikavibhāge phalitamupasaṃharati-#ityata iti /
            ekabrahmabhinnatve 'pi bhoktrādestaraṅgādivadbhedāṅgīkārānna dvaitamānenādvaitasamanvayasya
            virodha ityarthaḥ //13//</p>
         
         
         <p>END BsRp_2,1.5.13</p>
         
         
         
         
         
         <p>START BsRp_2,1.6.14ḥ</p>
         
         
         <p>tadananyatvam ārambhaṇaśabdādibhyaḥ | BBs_2,1.14 |</p>
         
         
         <p>pūrvasminneva pūrvapakṣe vivartavādena mukhyaṃ samādhānamāha-#tadānanyatvamiti /
            samānaviṣayatvaṃ saṃgatiṃ vadannubhayoḥ parihārayoḥ pariṇāmavivartāśrayatvenārthabhedamāha-#abhyupagamyeti
            /
            pratyakṣādīnāma utsargikaprāmāṇyamaṅgīkṛtya sthūlabuddhisamādhānārthaṃ pariṇāmadṛṣṭāntena
            bhedābhedāvuktau, saṃpratyaṅgīkṛtaṃ prāmāṇyaṃ, tattvāvedakatvātpracyāvya vyāvahārikatve
            sthāpyate, tathāca mithyādvaitagrāhipramāṇairadvaitaśruterna bādhaḥ, ekasyāṃ rajjvāṃ
            daṇḍasragādidvaitadarśanādityayaṃ mukhyaḥ parihāra iti bhāvaḥ /
            evamadvaitasamanvayasyāvirodhārthaṃ dvaitasya mithyātvaṃ sādhayati-#yasmāttayoriti
            /
            svarūpaikye kāryakāraṇatvavyāghāta ityata āha-#vyatirekeṇeti /
            kāraṇātpṛthaksattvaśūnyatvaṃ kāryasya sādhyate naikyamityarthaḥ /
            vāgārabhyaṃ nāmamātraṃ vikāro na kāraṇātpṛthagastītyevakārārtha iti śrutiṃ yojayati-#etaduktamiti
            /
            ārambhaṇaśabdārthāntaramāha-#punaśceti /
            apāgādagnitvamapagataṃ kāraṇamātratvāt /
            trīṇi tejobannānāṃ rūpāṇi rūpatanmātrātmakāni satyam /
            teṣāmapi sanmātratvātsadeva śiṣyata ityabhiprāyaḥ /
            jīvagajatorbrahmānyatve pratijñābādha ityāha-#na cānyatheti /
            tayorananyatve krameṇa dṛṣṭāntāvāha-#tasmādyatheti /
            pratijñābalādityarthaḥ /
            dṛṣṭaṃ prātītikaṃ naṣṭamanityaṃ yatsvarūpaṃ tadrūpeṇānupākhyatvātsattāsphūrtiśūnyatvādananyatvamiti
            saṃbandhaḥ /
            śuddhādvaitaṃ svamatamuktvā bhedābhedamatamutthāpayati-#nanviti /
            anekābhiḥ śaktibhistadadhīnaprakṛtibhiḥ pariṇāmairyuktamityarthaḥ /
            bhedābhedamate sarvavyavasthāsiddhiratyantābhede dvaitamānabādha ityabhimanyamāno
            dūṣayati-#naivaṃ syāditi /
            evakāravācārambhaṇaśabdābhyāṃ vikārasattāniṣedhātpariṇāmavādaḥ śrutibāhya ityarthaḥ
            /
            kiñca saṃsārasya satyatve tadviśiṣṭasya jīvasya brahmaikyopadeśo na syādvirodhādityāha-#sa
            ātmeti /
            ekatvaṃ jñānakarmasamuccayasādhyamityupadeśārthamityāśaṅkyā asītipadavirodhānmaivamityāha-#svayamiti
            /
            atastattvajñānabādhyatvātsaṃsāritvaṃ mithyetyāha-#ataśceti /
            svataḥ-siddhopadeśādityarthaḥ /
            yaduktaṃ vyavahārārthaṃ nānātvaṃ satyamiti, tatkiṃ jñānādūrdhvaṃ vyavahārārthaṃ prāgvā
            /
            nādya ityāha-#bādhite ceti /
            svabhāvo 'trāvidyā tayā kṛtaḥ svābhāvikaḥ /
            jñānādūrdhvaṃ pramātṛtvādivyavahārasyābhāvānnānātvaṃ na kalpyamityarthaḥ /
            na dvitīyaḥ, jñānātprākkalpitanānātvena vyavahāropapattau nānātvasya satyatvāsiddheḥ
            /
            yattu pramātṛtvādivyavahāraḥ satya eva mokṣāvasthāyāṃ nivartata iti, tannetyāha-#na
            cāyamiti /
            saṃsārasatyatve tadavasthāyāṃ jīvasya brahmatvaṃ na syāt, bhedābhedayorekadaikatra
            virodhāt /
            ato 'saṃsāribrahmābhedasya sadātanatvāvagamātsaṃsāro 'pi mithyaivetyarthaḥ /
            kiñca yathā loke kaścit taskarabuddhyā bhaṭairgṛhīto 'nṛtavādī cettaptaparaśuṃ gṛhṇāti
            sa dahyate badhyate ca, tathā nānātvavādī dahyate satyavādī cenna dahyate mucyate
            ca /
            tathaitadātmyamidaṃ sarvamityekatvadarśī mucyata iti śrutadṛṣṭāntenaikatvaṃ satyaṃ
            nānātvaṃ mithyetyāha-#taskareti /
            vyavahāragocaro nānātvavyavahārāśrayaḥ /
            nānātvanindayāpyekatvameva satyamityāha-#mṛtyoriti /
            kiñcāsminbhedābhedamate jīvasya brahmābhedajñānādbhedajñānanivṛttermuktiriṣṭā sā na
            yuktā, bhedajñānasya bhramatvānabhyupagamāt, pramāyāḥ pramāntarābādhyatvādityāha-#na
            cāsminniti /
            vaiparītyasyāpi saṃbhavāditi bhāvaḥ /
            idānīṃ pratyakṣādiprāmāṇyānyathānupapattyā nānātvasya satyatvamiti pūrvapakṣabījamudghāṭayati-#nanvityādinā
            /
            ekatvasyaikāntaḥ kaivalyam /
            vyāhanyerannapramāṇāni syuḥ /
            upajīvyapratyakṣādiprāmāṇyāya vedāntānāṃ bhedābhedaparatvamucitamiti bhāvaḥ /
            nanu karmakārakāṇāṃ yajamānādīnāṃ vidyākārakāṇāṃ śiṣyādīnāṃ ca kalpitabhedamāśritya
            karmajñānakāṇḍayoḥ pravṛtteḥ svaprameyasya dharmāderabādhātprāmāṇyamavyāhatamityāśaṅkyāha-#kathaṃ
            cānṛteneti /
            dhūlikalpitadhūmenānumitasya vahneriva prameyabādhāpatteriti bhāvaḥ /
            tatra dvaitaviṣaye pratyakṣādīnāṃ yāvadbādhaṃ vyāvahārikaṃ prāmāṇyamupapadyata ityāha-#atrocyata
            ityādinā /
            satyatvaṃ bādhābhāvaḥ /
            bādho mithyātvaniścayaḥ /
            vastuto mithyātve 'pi vikāreṣu tanniścayābhāvena pratyakṣādivyavahāropapattāvuktadṛṣṭāntaṃ
            vivṛṇoti-#yathā suptasya prākṛtasyeti /
            evaṃ dvaitapramāṇānāṃ vyavahārakāle bādhaśūnyārthabodhakatvaṃ vyāvahārikaṃ prāmāṇyamupapādya
            dvaitapramāṇānāṃ vedāntānāṃ sarvakāleṣu bādhaśūnyabrahmabodhakatvaṃ tāttvikaṃ prāmāṇyamupapādayitumuktaśaṅkāmanuvadati-#kathaṃ
            tvasatyeneti /
            kimasatyātsatyaṃ na jāyate, kimuta satyasya jñānaṃ na /
            ādya iṣṭa eva /
            nahi vayaṃ vākyotthajñānaṃ satyamityaṅgīkurmaḥ /
            aṅgīkṛtyāpi dṛṣṭāntamāha-#naiṣa doṣa iti /
            sarpeṇādaṣṭasyāpi daṣṭatvabhrāntikalpitaviṣātsatyamaraṇamūrcchādidarśanādasatyāt satyaṃ
            na jāyata ityaniyama ityarthaḥ /
            dṛṣṭāntāntaramāha-#svapneti /
            asatyātsarpodarādeḥ satyasya daṃśanasnānādijñānasya kāryasya darśanādvyabhicāra ityarthaḥ
            /
            yathāśrutamādāya śaṅkate-#tatkāryamapīti /
            uktamarthaṃ prakaṭayati-#tatra brūma ityādinā /
            avagatirvṛttiḥ ghaṭādivatsatyāpi prātibhāsikasvapnadṛṣṭavastunaḥ phalaṃ caitanyaṃ
            vā vṛttyabhivyaktamavagatiśabdārthaḥ /
            prasaṅgāddehātmavādo 'pi nirasta ityāha-#eteneti /
            svapnasthāvagateḥ svapnadehadharmatva utthitasya mayā tādṛśaḥ svapno 'vagata ityabādhitāvagatipratisaṃdhānaṃ
            na syāt /
            ato dehabhede 'pyanusaṃdhānadarśanāddehānyo 'nusaṃdhātetyarthaḥ /
            asatyātsatyasya jñānaṃ na jāyata iti dvitīyaniyamasya śrutyā vyabhicāramāha-#tathāca
            śrutiriti /
            naca striyo mithyātve 'pi taddarśanātsatyādeva satyāyāḥ samṛtdherjñānamiti vācyam,
            viṣayaviśiṣṭatvena darśanasyāpi mithyātvātprakṛte 'pi satye brahmaṇi mithyāvedānugatacaitanyāñjñānasaṃbhavācceti
            bhāvaḥ /
            asatyātsatyasyeṣṭasya jñānamuktvāniṣṭasya jñānamāha-#tatheti /
            asatyātsatyasya jñāne dṛṣṭāntāntaramāha-#tathākārādīti /
            rekhāsvakāratvādibhrāntyā satyā akārādayo jñāyanta iti prasiddhamityarthaḥ /
            evamasatyātsatyasya janmoktyā tadarthakriyākāri tatsatyamiti niyamo bhagnaḥ, anṛtātsatyasya
            jñānoktyā yadanṛtakaraṇagamyaṃ tadbādhyaṃ kūṭaliṅgānumitavahnivaditi vyāptirbhagnā
            /
            tathā ca kalpitānāmapi vedāntānāṃ satyabrahmabodhakatvaṃ saṃbhavatīti tāttvikaṃ prāmāṇyamiti
            bhāvaḥ /
            yaduktaṃ ekatvanānātvavyavahārasiddhaye ubhayaṃ satyamiti, tanna /
            bhedasya lokasiddhasyāpūrvaphalavadabhedavirodhena satyatvakalpanāyogāt /
            kiñca yadyubhayorekadā vyavahāraḥ syāt tadā syādapi satyatvam /
            naivamasti /
            ekatvajñānena carameṇānapekṣeṇa nānātvasya niḥśeṣaṃ bādhāt, śuktijñāneneva rajatasyetyāha-#api
            cāntyamiti /
            nanūpajīvyadvaitapramāṇavirodhādekatvāvagatirnotpadyata ityata āha-#na ceyamiti /
            tat kilātmatattvamasya piturvākyāt śvetaketurvijñātavāniti jñānotpatteḥ śrutatvātsāmagrīsattvāccetyarthaḥ
            /
            vyāvahārikaguruśiṣyādibhedamupajīvya jñāyamānavākyārthāvagateḥ pratyakṣādigataṃ vyāvahārikaṃ
            prāmāṇyamupajīvyaṃ, tacca pāramārthikaikatvāvagatyā na virudhyate /
            kintu tayā virodhādanupajīvyaṃ pratyakṣādestāttvikaṃ prāmāṇyaṃ bādhyata iti bhāvaḥ
            /
            kiñcaikatvāvagateḥ phalavatpramātvānniṣphalo dvaitabhramo bādhya ityāha-#na ceyamiti
            /
            nanu sarvasya dvaitasya mithyātve svapno mithyā jāgrata satyamityādirlaukiko vyavahāraḥ,
            satyaṃ cānṛtaṃ ca satyamabhavaditi vaidikaśca kathamityāśaṅkya yathā svapne idaṃ satyamidamanṛtamiti
            tātkālikabādhābādhābhyāṃ vyavahārastathā dīrghasvapna'pītyuktasvapnadṛṣṭāntaṃ smārayati-#prākceti
            /
            vyavahārārthe nānātvaṃ satyamiti kalpanamasaṃgatamityupasaṃharati-#tasmāditi /
            nedaṃ kalpitaṃ, kintu śrutamiti śaṅkate-#nanviti /
            kāryakāraṇayorananyatvāṃśe 'yaṃ dṛṣṭāntaḥ, na pariṇāmitve, brahmaṇaḥ kūṭasthatvaśrutivirodhāditi
            pariharati-#netyucyata iti /
            sṛṣṭau pariṇāmitvaṃ pralaye tadrāhitya ca krameṇāviruddhamiti dṛṣṭāntena śaṅkate-#sthitīti
            /
            kūṭasthasya kadācidapi vikriyā na yuktā kūṭasthatvavyāghātādityāha-#neti /
            kūṭasthatvāsiddhimāśaṅkyāha-#kūṭasthasyeti /
            kūṭasthasya niravayavasya pūrvarūpatyāgenāvasthāntarātmakapariṇāmāyogācchuktirajatavadvivarta
            eva prapañca iti bhāvaḥ /
            kiñca niṣphalasya jagataḥ phalavanniṣprapañcabrahmadhīśeṣatvenānuvādānna satyatetyāha-#naca
            yathetyādinā /
            'taṃ yathā yathopāsate tadeva bhavati'iti śruterbrahmaṇaḥ pariṇāmitvavijñānāttatprāptirviduṣaḥ
            phalamityāśaṅkyāha-#nahi pariṇāmavattveti /
            'brahmavidāpnoti param'iti śrutakūṭasthanityamokṣaphalasaṃbhave duḥkhānityapariṇāmitvaphalakalpanāyogāditi
            bhāvaḥ /
            nanu pūrvaṃ 'janmādyasya yataḥ'iti īśvarakāraṇapratijñā kṛtā /
            adhunā tadananyatvamityantābhedapratipādane īśitrīśitavyabhedābhāvāttadvirodhaḥ syāditi
            śaṅkate-#kūṭastheti /
            kalpitadvaitamapekṣyeśvaratvādikaṃ paramārthato 'nanyatvamityavirodhamāha-#netyādinā
            /
            avidyātmake cidātmani līne nāmarūpe eva bījaṃ tasya vyākaraṇaṃ sthūlātmanā sṛṣṭistadapekṣatvādīśvaratvāderna
            virodha ityarthaḥ /
            saṃgṛhītārthaṃ vivṛṇoti-#tasmādityādinā /
            tatvānyatvābhyāmiti /
            nāmarūpayorīśvaratvaṃ vakyumaśakyaṃ jaḍatvāt /
            nāpīśvarādanyatvaṃ kalpitasya pṛthaksattāsphūrtyorabhāvādityarthaḥ /
            saṃskārātmakanāmarūpayoravidyaikyavivakṣayā brūte-#māyeti /
            nāmarūpe cedīśvarasyātmabhūte tarhīśvaro jaḍa ityata āha-#tābhyāmanya iti /
            anyatve vyākaraṇe ca śrutimāha-#ākāśa ityādinā /
            avidyādyupādhinā kalpitabhedena bimbasthānasyeśvaratvaṃ, pratibimbabhūtānāṃ jīvānāṃ
            niyamyatvamityāha-#sa ca svātmabhūtāniti /
            na cātra nānājīvā bhāṣyoktā iti bhramitavyaṃ, buddhyādisaṃghātabhedena bhedokteḥ /
            avidyāpratibimbastveka eva jīva ityuktam /
            paramārthata īśvaratvādidvaitābhāve śrutimāha-#tathā ceti /
            kathaṃ tarhi kartṛtvādikamityata āha-#svabhāvastviti /
            anādyavidyaiva kartṛtvādirūpeṇa pravartata ityarthaḥ /
            bhaktābhaktayoḥ pāpasukṛtanāśakatvādīśvarasya vāstavamīśvaratvamityata āha-#nādatta
            iti /
            na saṃharatītyarthaḥ /
            tena svarūpajñānāvaraṇena kartāhamīśvaro me niyantetyevaṃ bhramanti /
            uktārthaḥ sūtrakārasaṃmata ityāha-#sūtrakāro 'pīti /
            na kevalaṃ laukikavyavahārārthaṃ pariṇāmaprakriyāśrayaṇaṃ kintūpāsanārthaṃ cetyāha-#pariṇāmaprakriyāṃ
            ceti /
            taduktam-'kṛpaṇādhīḥ pariṇāmamudīkṣate kṣayitakalmaṣadhīstu vivartatām'iti //14//</p>
         
         
         <p>END BsRp_2,1.6.14</p>
         
         
         
         
         
         <p>START BsRp_2,1.6.15ḥ</p>
         
         
         <p>bhāve copalabdheḥ | BBs_2,1.15 |</p>
         
         
         <p>evaṃ tadananyatve pratyakṣādivirodhaṃ parihṛtyānumānamāha-#bhāve ceti /
            kāraṇasya bhāve sattve upalabdhau ca kāryasya sattvādupalabdheścānanyatvamiti sūtrārthaḥ
            /
            ghaṭo mṛdananyaḥ, mṛtsattvopalabdhikṣaṇaniyatasattvopalabdhimattvāt mṛdvat /
            anyatve 'pyayaṃ hetuḥ kiṃ na syādityaprayojakatvamāśaṅkya nirasyati-#naceti /
            mṛdghaṭayoranyatve gavāśvayoriva hetūcchittiḥ syādityarthaḥ /
            gavaśvayornimittanaimittikatvābhāvāddhetvabhāvaḥ /
            ato mṛdghaṭayostena hetunā nimittādibhāvaḥ sidhyati nānanyatvamityarthāntaratāmāśaṅkāyaha-#naca
            kulāleti /
            na copādānopādeyabhāvenārthāntaratā, mṛddṛṣṭānte tadbhāvābhāve 'pi hetusattvādanyatve
            gavāśvattadbhāvāyogācceti bhāvaḥ /
            kulālaghaṭayornimittādibhāve satyapyanyatvāt, kulālasattvaniyatopalabdhirghaṭasya
            naivetyakṣarārthaḥ /
            yathāśrutasūtrasthahetorvyabhicāraṃ śaṅkate-#nanviti /
            agnibhāva eva dhūmopalabdhiriti niyamātmako hetustatra nāstītyāha-#neti /
            avicchinnamūladīrdharekhāvasthadhūme niyamo 'stīti vyabhicāra ityāśaṅkate-#atheti
            /
            tadbhāvaniyatabhāvatve sati tadbuddhyanuraktabuddhiviṣayatvasya hetorvivakṣitatvānna
            vyabhicāra ityāha-#naivamiti /</p>
         
         
         <p>ālokabuddhyanuraktabuddhigrāhye rūpe vyabhicāranirāsāya satyantam /
            ālokābhāve 'pi ghaṭādirūpasattvānna vyabhicāraḥ /
            uktadhūmaviśeṣasyāgnibuddhiṃ vināpyupalambhānna tatra vyabhicāra ityarthaḥ /
            tathā ca tayoḥ kāryakāraṇayorbhāvena sattayānuraktāṃ sahakṛtāmiti bhāṣyārthaḥ /
            yadvā /
            tadbhāvaḥ sāmānādhikaraṇyaṃ tadviṣayakabuddhigrāhyatvaṃ hetuṃ vadāmaḥ /
            mṛdghaṭa iti sāmānādhikaraṇyabuddhidarśanādagnidhūrma ityadarśanādityarthaḥ /
            anumānārthatvena sūtraṃ vyākhyāya pāṭhāntareṇa pratyakṣaparatayā vyācaṣṭe-#bhāvācceti
            /
            pūrvasūtroktārambhaṇaśabdasamuccayārthaścakāraḥ /
            na caikaḥ paṭa iti pratyakṣaṃ paṭasya tantubhyaḥ pṛthaksattve pramāṇaṃ, apṛthaksattākamithyākāryaviṣayatvenāpyupapatteḥ
            /
            ata ātānavitānasaṃyogavantastantava eva paṭa iti pratyakṣopalabdheḥ sattvādananyatvamityarthaḥ
            /
            paṭanyāyaṃ tantvādāvatidiśati-#tathetyādinā /
            pratyakṣopalabdhyā tattatkārye kāraṇamātraṃ pariśiṣyata ityarthaḥ /
            yatra pratyakṣaṃ nāsti tatra kārye vimatakāraṇādabhinnaṃ, kāryatvāt, paṭavadityanumeyamityāha-#anayeti
            /
            kāraṇapariśeṣe pradhānādikaṃ pariśiṣyatāṃ, na brahmetyata āha-ta#tra sarveti /
            brahmaṇi vedāntānāṃ sarveṣāṃ tātparyasyoktatvāttadevādvitīyaṃ pariśiṣyate na kāraṇāntaramaprāmāṇikatvāditi
            bhāvaḥ //15//</p>
         
         
         <p>END BsRp_2,1.6.15</p>
         
         
         
         
         
         <p>START BsRp_2,1.6.16ḥ</p>
         
         
         <p>satvāc cāparasya | BBs_2,1.16 |</p>
         
         
         <p>idaṃ jagat sadātmaiveti sāmānādhikaraṇyaśrutyā sṛṣṭeḥ prākkāryasya kāraṇātmanā sattvaṃ
            śrutaṃ, tadanyathānupapattyotpannasyāpi jagataḥ kāraṇādananyatvamityāha sūtrakāraḥ#sattvācceti
            /
            śrutyarthe yuktimapyāha-#yacca yadātmaneti /
            ghaṭādikaṃ prāg mṛdādyātmanā vartate tata utpadyamānatvāt sāmānyato vyatirekeṇa sikatābhyastailavadityarthaḥ
            /
            kāraṇavatkāryasyāpi sattvāt sattvabhede mānābhāvāt kāryasya kāraṇādabhinnasattākatvamiti
            sūtrasyārthāntaramāha-#yathā ceti /
            
            <p>
               idānīṃ sataḥ kāryasya prāguttarakālayorasattvāyogāt sattvāvyabhicāraḥ /<br />
               tacca sattvaṃ sarvānusyūtacinmātramekam /<br />
               tadabhedena satī mṛt san ghaṭa iti bhāsamānayoḥ kāryakāraṇayorananyatvamityarthaḥ
               //16//
               </p>
         </p>
         
         
         <p>END BsRp_2,1.6.16</p>
         
         
         <p>START BsRp_2,1.6.16ḥ</p>
         
         
         <p>
            na caivaṃ ghaṭapaṭayorapyaikasattvābhedādananyatvaṃ syāditi vācyaṃ, vastuta ekasattvātmanānanyatvasyeṣṭatvāt
            /<br />
            tarhi mṛdghaṭayoḥ ko viśeṣaḥ /<br />
            tādātmyamiti brūmaḥ /<br />
            vastutaḥ sarvatra sattaikye 'pi ghaṭapaṭayorabhedena sattāyā bhinnatvānna tādātmyaṃ,
            kāryakāraṇayorbhedasya sattābhedakatvābhāvādabhinnasattākatvaṃ tādātmyamiti viśeṣaḥ
            //16//
            </p>
         
         
         <p>END BsRp_2,1.6.16</p>
         
         
         
         
         
         <p>START BsRp_2,1.6.17ḥ</p>
         
         
         <p>asadvyapadeśān neti cen na dharmāntareṇa vākyaśeṣāt | BBs_2,1.17 |</p>
         
         
         <p>uktaṃ kāryasya prāk kāraṇātmanā sattvamasiddhamityāśaṅkya samādhatte-#asaditi /
            'aktāḥ śarkarā upadadhyāt'ityupakrame kenāktā iti saṃdehe 'tejo vai ghṛtam'iti vākyaśeṣāddhṛteneti
            yathā niścayaḥ evamatrāpi 'tatsat'iti vākyaśeṣātsanniścaya ityarthaḥ /
            āsīdityatītakālasaṃbandhokteścāsadavyākṛtameva na śūnyamityāha-#asataśca pūrvāpareti
            /
            uktanyāyaṃ vākyāntare 'tidiśati-#asadveti /
            kriyamāṇatvaviśeṣaṇaṃ śūnyasyāsaṃbhavīti bhāvaḥ //17//</p>
         
         
         <p>END BsRp_2,1.6.17</p>
         
         
         
         
         
         <p>START BsRp_2,1.6.18ḥ</p>
         
         
         <p>yukteḥ śabdāntarāc ca | BBs_2,1.18 |</p>
         
         
         <p>sattvānanyatvayorhetvantaramāha sūtrakāraḥ-#yukteriti /
            dadhyādyarthināṃ kṣīrādau pravṛttyanyathānupapattiryuktistayā kāryasya prākkāraṇānanyatvena
            sattvaṃ sidhyatītyarthaḥ /
            asato 'pi kāryasya tasmādutpatteḥ kāraṇatvadhiyā tatra pravṛttirityanyathopapattimāśaṅkyāha-#aviśiṣṭe
            hīti /
            asata utpattyabhāvādutpattau vā sarvasmātsarvotpattiprasaṅgāttattadupādānaviśeṣe pravṛttirna
            syādityarthaḥ /
            taduktaṃ sāṃkhyavṛddhaiḥ-'asadakaraṇādupādānagrahaṇātsarvasaṃbhavābhāvāt /
            śaktasya śakyakaraṇātkāraṇabhāvācca satkāryam'iti /
            śaktasya kāraṇasya śakyakāryakāritvācchaktiviṣayasya kāryasya sattvamasato 'śakyatvāt
            /
            kiñca satkāraṇābhedātkāryaṃ sadityuttarārdhārthaḥ /
            kāryasyāsattve 'pi kutaścidatiśayātpravṛttiniyamopapattiriti śaṅkate-#atheti /
            atiśayaḥ kāryadharmaḥ kāraṇadharmo vā /
            ādye dharmitvātprāgavasthārūpasya kāryasya sattvaṃ durvāramityāha-#tarhyatiśayavattvāditi
            /
            dvitīye 'pi kāryasattvamāyātītyāha-#śaktiśceti /
            kāryakāraṇābhyāmanyā kāryavadasati vā śaktirna kāryaniyāmikā, yasya kasyacidanyasya
            naraśṛṅgasya vā niyāmakatvaprasaṅgādanyatvāsattvayoḥ śaktāvanyatra cāviśeṣāt /
            tasmāt kāraṇātmanā līnaṃ kāryamevābhivyaktiniyāmakatayā śaktirityeṣṭavyaṃ, tataḥ satkāryasiddhirityarthaḥ
            /
            kiñca kāryakāraṇayoranyatve mṛdghaṭau bhinnau santāviti bhedabuddhiḥ syādityāha-#apiceti
            /
            tayoranyatve 'pi samavāyaśāttathā buddhirnodetītyāśaṅkya samavāyaṃ dūṣayati-#samavāyeti
            /
            samavāyaḥ samavāyibhiḥ saṃbaddhona na vā /
            ādye sa saṃbandhaḥ kiṃ samavāyaḥ uta svarūpam /
            ādye samavāyānavasthā /
            dvitīye mṛdghaṭayorapi svarūpasaṃbandhādevopapatteḥ samavāyāsiddhiḥ /
            asaṃbaddha iti pakṣe doṣamāha-#anabhyupagamyamāna iti /
            dravyaguṇādīnāṃ viśiṣṭadhīvirahaprasaṅgaḥ /
            asaṃbaddhasya viśiṣṭadhīniyāmakatvāyogādityarthaḥ /
            viśiṣṭadhīniyāmako hi saṃbandhaḥ, na tasya niyāmakāntarāpekṣā, anavasthānāt, ataḥ
            svaparanirvāhakaḥ samavāya iti śaṅkate-#atheti /
            saṃbadhyate /
            svasya svasaṃbandhinaśca viśiṣṭadhiyaṃ karotītyarthaḥ /
            pratibandyā dūṣayati-#saṃyogo 'pīti /
            yattu guṇatvātsaṃyogasya samavāyāpekṣā na saṃbandhatvāditi, tanna, dharmatvāt, samavāyasyāpi
            saṃbandhāntarāpatterasaṃbaddhasyāśvatvasya godharmatvādarśanāt /
            kiñca 'niṣpāpatvādayo guṇāḥ'iti śrutismṛtyādiṣu 'vyavahārādiṣṭadharmo guṇaḥ'iti paribhāṣayā
            samāyasyāpi guṇatvācca /
            'jātiviśeṣo guṇatvam'iti paribhāṣā tu samavāyasidhyuttarakālīnā, nityānekasamavetā
            jātiriti jñānasya samavāyajñānādhīnatvāt /
            ataḥ samavāyasiddheḥ prāk saṃyogasya guṇatvamasiddhamiti dik /
            kiñca pratītyanusāreṇa vastu svīkāryamanyathā gopratiteraśva ālambanamityasyāpi suvacatvāt
            /
            tathā ca mṛdghaṭa ityabhedapratīterabheda eva svīkāryaḥ, tābhyāmatyantabhinnasya samavāyasya
            tanniyāmakatvāsaṃbhavādityāha-#tādātmyeti /
            evaṃ pratītyanusāreṇa kāryasya kāraṇātmanā sattvaṃ, svarūpeṇa tu mithyātmityuktam
            /
            vṛttyanirūpaṇācca tasya mithyātvamityāha-#kathaṃ ceti /
            tatrādyamanūdyavayavinaḥ paṭādestantvādiṣvavayaveṣu tritvādivatsvarūpeṇa vṛttirutāvayavaśa
            iti vikalpādyaṃ dūṣayati-#yadītyādinā /
            vyāsajyavṛttivastupratyakṣasya yāvadāśrayapratyakṣajanyatvāt saṃvṛtapaṭāderyāvadavayavānāmapratyakṣatvādapratyakṣatvaṃ
            prasajyetetyarthaḥ /
            dvitīyaṃ śaṅkate-#atheti /
            yathā haste kośe cāvayavaśaḥ khaṅgo vartamāno hastamātragrahe 'pi gṛhyate, evaṃ yatkiñcidavayavagraheṇāvayavino
            grahasaṃbhave 'pyavayavānāmanavasthā syāditi dūṣayati-#tadāpīti /
            ādyadvitīyamudbhāvya dūṣayati-#atha pratyavayavamityādinā /
            ekasmiṃstantau paṭavṛttikāle tantvantare vṛttirna syāt, vṛttāvanekatvāpatterityarthaḥ
            /
            yathā yugapadanekavyaktiṣu vṛttāvapi jāteranekatvadoṣo nāsti tathāvayavina ityāśaṅkate-#gotveti
            /
            jātivadavayavino vṛttirasiddhā anubhavābhāviditi pariharati-#na /
            tatheti /
            doṣāntaramāha-#pratyeketi /
            adhikārātsaṃbandhāt /
            yathā devadattaḥ svakāryamadhyayanaṃ grāme 'raṇye vā karoti, yathā gauravayavī svakāryaṃ
            kṣīrādikaṃ śṛṅgapucchādāvapi kuryādityarthaḥ /
            evaṃ vṛttyanirūpaṇādanirvācyatvaṃ kāryasya darśitam /
            saṃpratyasatkāryavāde doṣāntaramāha-#prāgiti /
            yathā ghaṭaścalatītyukte calanakriyāṃ pratyāśrayatvarūpaṃ kartṛtvaṃ ghaṭasya bhāti
            tathā paṭo jāyata iti janikriyākartṛtvamanubhūyate /
            ato janikartuḥ janeḥ prāksattvaṃ vācyam /
            karturasattve kriyāyā apyasattvāpatterityarthaḥ /
            janeranubhavasiddhe 'pi sakartṛkatve kriyātvenānumānamāha-#utpattiśceti /
            asato ghaṭasyotpattau kartṛtvāsaṃbhave 'pi kulālādeḥ sattvātkartṛtvamityāśaṅkayāha-#ghaṭasya
            ceti /
            ghaṭotpattivadasatkapālādyutpattirityatidiśati-#tatheti /
            śaṅkāmanūdya doṣamāha-#tathā ceti /
            anubhavavirodhamityarthaḥ /
            utpattirbhāvasyādya vikriyeti svamatena kāryasattvamānītaṃ, saṃprati kāryasyotpattirnāma
            svakāraṇe samavāyaḥsvasmin sattāsamavāyo veti tārkikamatamāśaṅkate-#atheti /
            tanmatenāpi kāryasya sattvamāvaśyakaṃ, asataḥ saṃbandhitvāyogādityāha-#kathamiti /
            asatorveti dṛṣṭāntoktiḥ /
            nanu naraśṛṅgādivatkāryaṃ sarvadā sarvatrāsanna bhavati kintūtpatteḥ prāk dhvaṃsānantaraṃ
            cāsat madhye tu sadeveti vaiṣamyātsaṃbandhitvopapattirityāśaṅkyāha-#abhāvasyeti /</p>
         
         
         <p>atrābhāvabdā asacchabdāparaparyāyā vyākhyeyāḥ /
            asataḥ kālenāsaṃbandhātprāktvaṃ na yuktamityarthaḥ /
            nanu kārakavyāpārādūrdhvabhāvinaḥ kāryasya vandhyāputratulyatvaṃ kathamityata āha-#yadi
            ceti /
            kāryābhāvo 'satkāryamityartha ityupāpatsvata upapannamabhaviṣyadityanvayaḥ /
            kastarhi nirṇayaḥ, tatrāha-#vayaṃ tviti /
            'nāsato vidyate bhāvaḥ'iti smṛteriti bhāvaḥ /
            satkāryavāde kārakavaiyarthyaṃ śaṅkate-#nanviti /
            siddhakāraṇānanyatvācca kāryasya siddhatvamityāha-#tadananyatvācceti /
            anirvācyakāryātmanā kāraṇasyābhivyaktyarthaḥ kārakavyāpāra ityāha-#naiṣa doṣa iti
            /
            kāryasatyatvamicchatāṃ sāṃkhyānāṃ satkāryavāde kārakavaiyarthyaṃ doṣa āpatati, abhivyakterapi
            sattvāt /
            advaitavādināṃ tvaghaṭitaghaṭhanāvabhāsanacaturamāyāmahimnā svapnavadyathādarśanaṃ
            sarvamupapannam /
            vicāryamāṇe sarvamayuktaṃ, yuktatve dvaitāpatteriti mukhyaṃ samādhānaṃ samādhānāntarābhāvāt
            /
            nanu kāraṇādbhinnamasadevotpadyata iti samādhānaṃ kiṃ na syādityāśaṅkyāsatpakṣasya
            dūṣaṇamuktaṃ smaretyāha-#kāryākāro 'pīti /
            ataḥ kāraṇādbhedābhedābhyāṃ durnirūpasya sadasadvilakṣaṇasyānirvācyābhivyaktiranirvācyakārakavyāpārāṇāṃ
            phalamiti pakṣa eva śreyāniti bhāvaḥ /
            nanu mṛdyadṛṣṭaḥ pṛthubudhnatvādyavasthāviśeṣo ghaṭe dṛśyate /
            tathāca ghaṭo mṛdbhinnaḥ, tadviruddhaviśeṣavattvāt, vṛkṣavadityata āha-#naceti /
            vastuto 'nyatvaṃ satyo bhedaḥ /
            hetorvyabhicārasthalāntaramāha-#tathā pratidinamiti /
            pratyahaṃ pitrādidehasyāvasthābhede 'pi janmanāśayorabhāvādabhedo yuktaḥ /
            dārṣṭāntike tu mṛdādināśe sati ghaṭādikaṃ jāyata iti janmavināśarūpaviruddhadharmavattvātkāryakāraṇayorabhedo
            na yukta iti śaṅkate-#janmeti /
            kāraṇasya nāśābhāvāddhetvasiddhiriti pariharati-#neti /
            dadhighaṭādikāryānvitatvena kṣīramṛdādīnāṃ pratyakṣatvānnāśāsiddhirityarthaḥ /
            nanu yatrānvayo dṛśyate tatra hetvasiddhāvapi yatrāṅkurādau vaṭabījādīnāmanvayo na
            dṛśyate tatra hetusattvādvasatvanyatvaṃ syādityata āha-#adṛśyeti /
            tatrāpyaṅkurādau bījādyavayavānāmanvayānna sta eva janmavināśau kintvavayāntaropacayāpacayābhyāṃ
            tadvyavahāra ityarthaḥ /
            astūpacayāpacayaliṅgena vastubhedānumānaṃ tato 'sata utpattiḥ sato nāśa ityāśaṅkya
            vyabhicāramāha-#tatredṛgiti /
            pitṛdehe 'pi bhedasattvānna vyabhicāra ityatra bādhakamāha-#pitrādīti /
            eteneti /
            kāraṇasya sarvakāryeṣvanvayakathanenetyarthaḥ /
            svapakṣe doṣaṃ parihṛtya parapakṣe prasañjayati-#yasya punariti /
            asataḥ kāryasya kārakavyāpārāhitātiśayāśrayatvāyogādaviṣayatve 'pi mṛdāderviṣayatvaṃ
            syāditi śaṅkate-#samavāyīti /
            samavāyikāraṇātkāryaṃ bhinnamabhinnaṃ veti vikalpādyaṃ nirasyati-#netyādinā /
            dvitīyamāśaṅkyeṣṭāpattimāha-#samavāyīti /
            kāryāṇāmavāntarakāraṇānanyatvamupasaṃharati-#tasmāditi /
            paramakāraṇānanyatvaṃ phalitamāha-#tathā mūleti /
            asatkāryavāde pratijñābādhaḥ syādityāha-#yadi tu prāgutpatteriti //18//</p>
         
         
         <p>END BsRp_2,1.6.18</p>
         
         
         
         
         
         <p>START BsRp_2,1.6.19ḥ</p>
         
         
         <p>paṭavac ca | BBs_2,1.19 |</p>
         
         
         <p>kāryamupādānadbhinnaṃ tadupalabdhāvapyanupalabhyamānatvāt tato 'dhikaparimāṇatvācca
            maśakādiva śaśaka ityatra vyabhicārārthaṃ sūtram-#paṭavacceti /
            dvitīyahetorvyabhicāraṃ sphuṭayati-#yathā ca saṃveṣṭaneti /
            āyāmo dairghyam //19//</p>
         
         
         <p>END BsRp_2,1.6.19</p>
         
         
         
         
         
         <p>START BsRp_2,1.6.20ḥ</p>
         
         
         <p>yathā ca prāṇādiḥ | BBs_2,1.20 |</p>
         
         
         <p>tatraiva vilakṣaṇakāryakāritvaṃ kāryamupādānādbhinnaṃ, bhinnakāryakaratvāt, saṃmatavat
            iti hetumāśaṅkya vyabhicāramāha sūtrakāraḥ-#yathā ca prāṇādīti /
            evaṃ jīvajagaterbrahmānanyatvātpratijñāsiddhirityadhikaraṇārthamupapasaṃharati-#ataśca
            kṛtsnasyeti //20//</p>
         
         
         <p>END BsRp_2,1.6.20</p>
         
         
         
         
         
         <p>START BsRp_2,1.7.21ḥ</p>
         
         
         <p>itaravyapadeśād dhitākaraṇādidoṣaprasaktiḥ | BBs_2,1.21 |</p>
         
         
         <p>jīvābhinnaṃ brahma jagatkāraṇamitivadanvedāntasamanvayo viṣayaḥ /
            sa yadi tādṛgbrahmajagajjanayettarhi svāniṣṭaṃ narakādikaṃ na janayet svatantracetanatvāditi
            nyāyena virudhyate na veti saṃdehe pūrvoktajīvānanyatvamupajīvya jīvadoṣā brahmaṇi
            prasajyeranniti pūrvapakṣasūtraṃ gṛhītvā vyācaṣṭe-#itaravyapadeśādityādinā /
            
            <p>
               pūrvapakṣe jīvābhinne samanvayāsiddhiḥ, siddhānte tatsiddhiriti phalam /<br />
               hitākaraṇetyatra nañvyatyāsenāhitakaraṇaṃ doṣo vyākhyātaḥ /<br />
               ādipadoktaṃ bhrāntyādikamāpādayati-#naca svayamityādinā //21//
               </p>
         </p>
         
         
         <p>END BsRp_2,1.7.21</p>
         
         
         
         
         
         <p>START BsRp_2,1.7.22ḥ</p>
         
         
         <p>adhikaṃ tu bhedanirdeśāt | BBs_2,1.22 |</p>
         
         
         <p>jīveśayorabhedājjīvajagaterdeṣā brahmaṇi syuḥ brahmagatāśca sṛṣṭisaṃhāraśaktisarvasmartṛtvādayo
            guṇā jīve syuḥ /
            na ceṣṭāpattiḥ /
            jīvasya svaśarīre 'pi saṃhārasāmarthyādarśanāditi prāpte siddhāntasūtraṃ vyācaṣṭe-#tuśabda
            ityādinā /
            jīveśvarayorloke bimbapratibimbayoriva kalpitabhedāṅgīkārāddharmavyavastheti siddhāntagranthārthaḥ
            /
            yadi vayaṃ jīvaṃ sraṣṭāraṃ brūmastadā doṣāḥ prasajyante natu taṃ brūma ityanvayaḥ
            /
            kiñcābhedājñānādūrdhvaṃ vā doṣā āpādyante, pūrvaṃ vā /
            nādya ityāha-#apiceti /
            uktaṃ mithyājñānavijṛmbhitatvaṃ sphuṭayati-#avidyeti /
            kartṛtvādibuddhidharmādhyāse dehadharmādhyāsaṃ dṛṣṭāntayati-#janmeti /
            dvitīyaṃ pratyāha-#abādhite tviti /
            jñānādūrdhvaṃ sraṣṭṛtvādidharmāṇāṃ bādhāt pūrvaṃ ca kalpitabhedena vyavasthopapatterna
            kiñcidavadyamityarthaḥ //22//</p>
         
         
         <p>END BsRp_2,1.7.22</p>
         
         
         
         
         
         <p>START BsRp_2,1.7.23ḥ</p>
         
         
         <p>aśmādivac ca tadanupapattiḥ | BBs_2,1.23 |</p>
         
         
         <p>nanvakhaṇḍaikarūpe brahmaṇi kathaṃ jīveśvaravaicitryaṃ, kathaṃ ca tatkāryavaicitryamityanupapattiṃ
            dṛṣṭāntaiḥ pariharati sūtrakāraḥ-#aśmādivacceti /
            kiṃpāko mahātālaphalam /
            tattatkāryasaṃskārarūpānādiśaktibhedādvaicitryamiti bhāvaḥ /
            sūtrasthacakārārthamāha-#śruteśceti /
            brahma jīvagatadoṣavat, jīvābhinnatvāt, jīvavadityādyanumānaṃ svataḥpramāṇaniravadyatvādiśrutibādhitam
            /
            kiñca kartṛtvabhoktṛtvādivikārasya mithyātvājjīvasyaiva tāvaddoṣo nāsti kuto bimbasthānīyasyāśeṣaviśeṣadarśinaḥ
            parameśvarasya doṣaprasaktiḥ /
            
            <p>
               yattu brahma na vicitrakāryaprakṛti, ekarūpātvāt, vyatirekeṇa mṛttantvādivaditi /<br />
               tanna /<br />
               ekarūpe snapnadṛśīva vicitradṛśyavastuvaicitryadarśanena vyabhicārādityarthaḥ /<br />
               tasmāt pratyagabhinne brahmaṇi samanvayasyāvirodha iti siddham //23//
               </p>
         </p>
         
         
         <p>END BsRp_2,1.7.23</p>
         
         
         
         
         
         <p>START BsRp_2,1.8.24ḥ</p>
         
         
         <p>upasaṃhāradarśanān neti cen na kṣīravad dhi | BBs_2,1.24 |</p>
         
         
         <p>#upasaṃhāradarśanāt /
            asahāyādbrahmaṇo jagatsargaṃ bruvan samanvayo viṣayaḥ /
            sa kiṃ yadasahāyaṃ tanna kāraṇamiti laukikanyāyena virudhyate na veti saṃdehe pūrvamaupādhikajīvabhedādbrahmaṇi
            jīvadoṣā na prasajyanta ityuktam, saṃprati upādhito 'pi vibhaktaṃ brahmaṇaḥ prerakādikaṃ
            sahakāri nāsti īśanānātvābhāvāditi pratyudāharaṇena pūrvapakṣasūtrāṃśaṃ vyācaṣṭe-#cetanamityādinā
            /
            phalaṃ pūrvavat /
            kārakāṇāmupasaṃhāro melanam /
            uktanyāyasya kṣīrādau vyabhicāra iti siddhāntayati-#naiṣa doṣa iti /
            śuddhasya brahmaṇo 'kāraṇatvamiṣṭameva /
            viśiṣṭasyeśvarasya tu māyaiva sahāya iti bhāvenāha-#bāhyamiti /
            kṣīrasyāpyātañcanādisahāyo 'stītyasahāyatvahetorna vyabhicāra ityāśaṅkya sahāyābhāve
            'pi yasya kasyacitpariṇāmasya kṣīre darśanādvyabhicāratādavasthyamityāha-#nanvityādinā
            /
            tarhi sahāyo vyarthaḥ, tatrāha-#tvāryata iti /
            nanu tvāryate kṣīraṃ dadhibhāvāya śaighryaṃ kāryata iti kimarthaṃ kalpyate, svato
            'śaktaṃ kṣīraṃ sahāyena śaktaṃ kriyata iti kiṃ na syāt, tatrāha-#yadi ceti /
            śaktasya sahāyasaṃpadā kiṃ kāryamityatrāha-#sādhaneti /
            sahāyaviśeṣābhāve kaścidvikāraḥ kṣīrasya bhavati, tatra ātañcanaprakṣepauṣṇyābhyāṃ
            tūttamadadhibhāvasāmarthyaṃ vyajyata ityarthaḥ /
            tarhi śaktivyañjako 'pi sahāyo brahmaṇo vācyaḥ, tatrāha-#paripūrṇoti /
            
            <p>
               nirapekṣamāyāśaktikamityarthaḥ /<br />
               tādṛśaśaktau mānamāha-#śrutiśceti //24//
               </p>
         </p>
         
         
         <p>END BsRp_2,1.8.24</p>
         
         
         
         
         
         <p>START BsRp_2,1.8.25ḥ</p>
         
         
         <p>devādivad api loke | BBs_2,1.25 |</p>
         
         
         <p>nanu brahma na kāraṇaṃ cetanatve satyasahāyatvānmṛdādiśūnyakulālādivaditi na kṣīrādau
            vyabhicāra iti sūtravyāvartyāṃ śaṅkāmāha-#syadetaditi /
            tasyāpi hetordevādau vyabhicāra ityāha-#devādivaditi /
            lokyate jñāyater'tho 'neneti loko mantrārthavādādiśāstraṃ vṛddhavyavahāraśca /
            abhidhyānaṃ saṃkalpaḥ /
            nanu devādyūrṇanābhāntadṛṣṭānteṣu śarīreṣu cetanatvaṃ nāsti, balākāpadminīcetanayorgarbhaprasthānakartṛtve
            meghaśabdaḥ śarīraṃ ca sahāyo 'sti, ato viśiṣṭahetorna vyabhicāra iti śaṅkate-#sa
            yadi brūyādityādinā /
            vyabhicāro 'stīti pariharati-#taṃ prati brūyāditi /</p>
         
         
         <p>ayaṃ doṣaḥ dṛṣṭāntavaiṣamyākhyaḥ /
            atra hi hetau cetanatvamahandhīviṣayatvarūpaṃ cittādātmyāpannadehasādhāraṇaṃ grāhyaṃ
            na tu mukhyātmatvaṃ, tava kulāladṛṣṭānte sādhanavaikalyāpatteḥ /
            asahāyatvaṃ ca cetanasya svātiriktahetuśūnyatvaṃ, tadubhayaṃ devādiṣvastīti vyabhicāraḥ,
            dehasya svāntaḥpātitvena svātiriktatvābhāvāt /
            tathā ca kulālavailakṣaṇyaṃ devādīnāṃ ghaṭādikārye svātiriktānapekṣatvāt /
            
            <p>
               devavailakṣaṇyaṃ brahmaṇaḥ dehasyāpyanapekṣaṇāt /<br />
               naradevādīnāṃ kāryārambhe nārastyekarūpā sāmagrī /<br />
               śrūyate hi mahābhārate śrīkṛṣṇasya saṃkalpamātreṇa draupadyāḥ paṭaparamparotpattiḥ
               /<br />
               ataḥ siddhamasahāyasyāpi brahmaṇaḥ kāraṇatvam //25//
               </p>
         </p>
         
         
         <p>END BsRp_2,1.8.25</p>
         
         
         
         
         
         <p>START BsRp_2,1.9.26ḥ</p>
         
         
         <p>kṛtsnaprasaktir niravayavatvaśabdakopo vā | BBs_2,1.26 |</p>
         
         
         <p>#kṛtsnaprasaktiḥ /
            kṣīradṛṣṭāntena brahma pariṇāmīti bhramotpattyā pūrvapakṣe prāpte śāstrārtho vivarto
            na pariṇāma iti nirṇayārthamidamadhikaraṇamiti pūrvādhikaraṇenottarādhikaraṇasya kāryatvaṃ
            saṃgatimāha-#cetanamiti /
            niravayavādbrahmaṇo jagatsargaṃ vadan samanvayo viṣayaḥ /
            sa kiṃ yanniravayavaṃ tanna pariṇāmīti nyāyena virudhyate na veti saṃdehe virudhyata
            iti pūrvapakṣasūtraṃ vyācaṣṭe-#kṛtsneti /
            brahma pariṇāmīti vadatā vaktavyaṃ brahma niravayavaṃ sāvayavaṃ vā /
            ādye sarvasya brahmaṇaḥ pariṇāmātmanā sthitiḥ syādityuktaṃ vyatirekadṛṣṭāntena vivṛṇoti-#yadi
            brahmetyādinā /
            paryaṇaṃsyat pariṇato 'bhaviṣyat /
            ekadeśaścāvāsthāsyadapariṇato 'bhaviṣyat /
            uktaśrutibhyo niravayavatvasiddheḥ phalitaṃ doṣamāha-#tataśceti /
            yadā pariṇāmavyatirekeṇa mūlabrahmātmā nāsti tadātmā draṣṭavya ityupadeśor'thaśūnyaḥ
            syāditi doṣāntaramāha-#draṣṭavyateti /
            brahmaṇaḥ pariṇāmātmanā janmanāśāṅgīkāre 'ajo 'maraḥ'iti śrutivirodhaścetyāha-#ajatvādīti
            /
            sāvayavatvapakṣamāśaṅkya sūtraśeṣeṇa pariharati-#athetyādinā //26//</p>
         
         
         <p>END BsRp_2,1.9.26</p>
         
         
         
         
         
         <p>START BsRp_2,1.9.27ḥ</p>
         
         
         <p>śrutes tu śabdamūlatvāt | BBs_2,1.27 |</p>
         
         
         <p>pariṇāmapakṣo durghaṭa iti yaduktaṃ tadasmādiṣṭameveti vivartavādena siddhāntayati-#śruteriti
            /
            svapakṣe pūrvoktadoṣadvayaṃ nāstīti sūtrayojanayā darśayati-#tuśabdenetyādinā /
            īkṣitṛtvena vyākartṛtvena cekṣaṇīyavyākartavyaprapañcāt pṛthagīśvarasattvaśruterna
            kṛtsnaprasaktirityāha-#seyaṃ devateti /
            nyūnādhikabhāvenāpi pṛthaksattvaṃ śrutamityāha-#tāvāniti /
            itaścāstyavikṛtaṃ brahmetyāha-#tatheti /
            'sa vā eṣa ātmā hṛdi'iti śruterasti dṛśyātiriktaṃ brahma /
            'tadā 'iti suṣuptikālarūpaviśeṣaṇāccetyarthaḥ /
            liṅgāntaramāha-#tathendriyeti /
            bhrūmyādervikārasyendriyagocaratvāt 'na cakṣuṣā gṛhyate'ityādiśrutyā brahmaṇastatpratiṣedhādavāṅmanasagocaratvaśruteścāsti
            kūṭasthaṃ brahmetyarthaḥ /
            kṛtsnaprasaktidoṣo nāstītyuktvā dvitīyadoṣo 'pi nāstītyāha-#naceti /
            nanu brahma kāryātmanāpyasti, pṛthagapyasti cet sāvayavatvaṃ durvāraṃ, niravayavasyaikasya
            dvidhā sattvāyogāt, ato yaddvidhābhūtaṃ tatsāvayamiti tarkaviruddhaṃ brahmaṇo niravayavatvamiti
            vivartamajānataḥ śaṅkāṃ gūḍhāśaya eva pariharati-#śabdamūlaṃ ceti /
            yadā laukikānāṃ pratyakṣadṛṣṭānāmapi śaktiracintyā tadā śabdaikasamadhigamyasya brahmaṇaḥ
            kimu vaktavyam /
            ato brahmaṇo niravayavatvaṃ dvidhābhāvaścetyubhayaṃ yathāśabdamabhyupagantavyam /
            na tarkeṇa bādhanīyamityarthaḥ /
            prakṛtibhyaḥ pratyakṣadṛṣṭavastusvabhāvebhyo yatparaṃ vilakṣaṇaṃ kevalopadeśagamyaṃ
            tadacintyasvarūpamiti smṛtyarthaḥ /
            āśayānavabodhena śaṅkate-#nanu śabdenāpīti /
            yadvā brahma pariṇāmītyekadeśināmiyaṃ siddhāntasūtravyākhyā darśitā tāmākṣipati-#nanviti
            /
            śabdasya yogyatājñānasāpekṣatvādityarthaḥ /
            nanu brahma sāvayavaṃ niravayavaṃ veti vikalpāśrayaṇe sarvaśrutisamādhānaṃ syādityata
            āha-#kriyeti /
            niravayavatve brahmaṇaḥ prakṛtitvaśrutivirodhaḥ, sāvayavatve niravayavatvaśabdavirodhaḥ,
            vikalpaśca vastunyayuktaḥ, ataḥ prakārāntarānupalambhācchrutīnāṃ prāmāṇyaṃ durghaṭamiti
            prāpte svāśayamuddhāṭayati-#naiṣa doṣa iti /
            niravayavasya vastunaḥ kūṭasthasyāpyavidyayā kalpitanāmarūpavikārāṅgīkārāddurghaṭatvadoṣo
            nāsti /
            vāstavakauṭasthyasya kalpitavikāraprakṛtitvenāvirodhādityarthaḥ /
            rūpabhedāṅgīkāre sāvayavatvaṃ syādityāśaṅkyoktaṃ vivṛṇoti-#nahītyādinā /
            kṛtsnaprasaktiṃ nirasya doṣāntaraṃ nirasyati-#vācārambhaṇeti /
            nanu śrutipratipādyasya pariṇāmasya kathaṃ mithyātmatvaṃ, tatrāha-#na ceyamiti /
            niṣprapañcabrahmādhīśeṣatvena sṛṣṭiranūdyate na pratipādyata ityasakṛdāveditam, ato
            vivartavāde na kaściddoṣa ityupasaṃharati-#tasmāditi //27//</p>
         
         
         <p>END BsRp_2,1.9.27</p>
         
         
         
         
         
         <p>START BsRp_2,1.9.28ḥ</p>
         
         
         <p>ātmani caivaṃ vicitrāś ca hi | BBs_2,1.28 |</p>
         
         
         <p>pūrvāvasthānāśenāvasthāntaraṃ pariṇāmaḥ, yathā dugdhasya dadhibhāvaḥ /
            pūrvarūpānupamardenāvasthāntaraṃ vivartaḥ, yathā śukteḥ rajatabhāvaḥ /
            tatra brahmaṇo vivartopādānatvaṃ svapnasākṣidṛṣṭāntena draḍhayanmāyāvādaṃ sphuṭayati
            sūtrakāraḥ-#ātmani ceti /
            rathayogāḥ aśvāḥ //28//</p>
         
         
         <p>END BsRp_2,1.9.28</p>
         
         
         
         
         
         <p>START BsRp_2,1.9.29ḥ</p>
         
         
         <p>svapakṣadoṣāc ca | BBs_2,1.29 |</p>
         
         
         <p>kiñca kṛtsnaprasaktyādīnāṃ sāṃkhyādipakṣe 'pi doṣatvānnāsmān pratyudbhāvanīyatvaṃ,
            'yaścobhayoḥ samo doṣaḥ'iti nyāyādityāha sūtrakāraḥ-#svapakṣeti /
            pradhānasya niravayavatve kṛtsnaprasaktiḥ sāvayavatve ca niravayavatvābhyupagamavirodha
            ityatra śaṅkate-#nanviti /
            kiṃ sāmyāvasthā guṇānāṃ vikāraḥ, samudāyo vā /
            ādye tasyā na mūlaprakṛtitvaṃ, vikāratvāt /
            dvitīye prapañcābhāvaḥ, samudāyasyāvastutvena mūlābhāvāt /
            atha niravayavā guṇā eva vividhapariṇāmānāṃ prakṛtiriti cet, tarhi kṛtsnaprasaktermūlocchedo
            durvāra ityabhipretya pariharati-#naivamityādinā /
            iti yato 'taḥsamānatvānna vayaṃ paryanuyojyā ityanvayaḥ /
            pratyekaṃ sattvādikamitaraguṇadvayasacivaṃ niravayavaṃ yadyupādānaṃ tarhi kṛtsnasyopādānasya
            kāryarūpatvaprasaktermūloccheda ityukterniravayavatvasādhakatarkasyābhāsatvādguṇānāṃ
            sāvayavatvameva pariṇāmitvena mṛdādivadato na kṛtsnaprasaktirekadeśapariṇāmasaṃbhavāditi
            śaṅkate-#tarketi /
            etaddoṣābhāve 'pi doṣāntaraṃ syāditi pariharati-#evamapīti /
            nanu guṇānāmavayavāstantuvadārambhakā na bhavanti kintu kāryavaicitryānumitāstadgatāḥ
            śaktaya ityāśaṅkya māyikaśaktibhirbrahmaṇo 'pi sāvayavatvaṃ tulyamityāha-#athetyādinā
            /
            aṇuvāde 'pi doṣasāmyamāha-#tatheti /
            sāṃkhyavaddoṣaḥ samāna iti saṃbandhaḥ /
            niravayavayoḥ paramāṇvoḥ saṃyogo vyāpyavṛttiravyāpyavṛttirvā /
            ādye tatkāryasya dvyaguṇakasyaikaparamāṇumātratvāpattiḥ prathimno 'dhikaparimāṇasyānupapatteḥ
            /
            na hyaṇoraṇvantareṇoparyadhaḥ pārśvataśca vyāptau tato 'dhikadravyaṃ saṃbhavatiḥ dvitīye
            paramāṇvoḥ sāvayavatvāpattirityarthaḥ /
            nanu tvaṃ cora ityukte tvamapi cora itivaddoṣasāmyoktirayuktetyata āha-#parihṛtastviti
            /
            uktaṃ hi māyāvāde svapnavatsarvaṃ sāmañjasyam, ato niravayave brahmaṇi samanvayasyāvirodha
            iti siddham //29//</p>
         
         
         <p>END BsRp_2,1.9.29</p>
         
         
         
         
         
         <p>START BsRp_2,1.10.30ḥ</p>
         
         
         <p>sarvopetā ca taddarśanāt | BBs_2,1.30 |</p>
         
         
         <p>#sarvopetā /
            māyāśaktimato brahmaṇo jagatsargaṃ vadataḥ samanvayasyāśarīrasya na māyeti nyāyena
            virodho 'sti na veti saṃdehe nyāyasyānābhāsatvādastīti pūrvapakṣe pūrvoktaśaktimattvasamarthanādekaviṣayatvaṃ
            saṃgatiṃ vadan siddhāntasūtraṃ vyācaṣṭe-#ekasyetyādinā /
            
            <p>
               pūrvottarapakṣayorvirodhāvirodhau phalamityuktamevāpādasamāpteravagantavyam /<br />
               abhyāttaḥ abhito vyāptaḥ /<br />
               avākī vāgindriyaśūnyaḥ /<br />
               anādaro niṣkāmaḥ //30//
               </p>
         </p>
         
         
         <p>END BsRp_2,1.10.30</p>
         
         
         
         
         
         <p>START BsRp_2,1.10.31ḥ</p>
         
         
         <p>vikaraṇatvān neti cet tad uktam | BBs_2,1.31 |</p>
         
         
         <p>pūrvapakṣanyāyamanūdya dūṣayati-#vikaraṇatvāditi /
            
            <p>
               devādicetanānāṃ śaktānāmapi dehabhimāne satyeva kartṛtvaṃ dṛṣṭaṃ tadabhāve suṣupte
               tanna dṛṣṭaṃ, ato brahmaṇaḥ śaktatve 'pyadehatvānna kartṛtvam /<br />
               nāpyadehasya śaktiḥ saṃbhavatīti śaṅkārthaḥ /<br />
               vikaraṇasya jīvasya kartṛtvāsaṃbhave 'pīśvarasya saṃbhavatīti, 'devādivadapi loke'ityatroktam
               /<br />
               tatra śarīrasya kalpitasya māyāśrayatvāyogānnirviśeṣacinmātrasyaiva māyādhiṣṭhānatvaṃ
               yuktamiti samādhānārthaḥ //31//
               </p>
         </p>
         
         
         <p>END BsRp_2,1.10.31</p>
         
         
         
         
         
         <p>START BsRp_2,1.11.32ḥ</p>
         
         
         <p>na prayojanavattvāt | BBs_2,1.32 |</p>
         
         
         <p>#na prayojanavattvāt /
            parivṛptādbrahmaṇo jagatsargaṃ vadan samanvayo viṣayaḥ /
            sa kimabhrāntaścetano yaḥ sa niṣphalaṃ vastu na racayatīti nyāyena virudhyate na veti
            saṃdehe pūrvamadehasyāpi śrutibalāt śaktatvoktyā kartṛtvamuktaṃ tadākṣepasaṃgatyā
            pūrvapakṣasūtraṃ vyācaṣṭe-#anyathetyādinā /
            īśvarasya phalābhāve 'pi paraprayojanāya sṛṣṭau pravṛttirastvityāśaṅkya śrutimāha-#bhavati
            ceti /
            yā prekṣāvatpravṛttiḥ sā svaphalārtheti lokaprasiddhiḥ /
            naca dayālupravṛttau vyabhicāraḥ, tasyāpi paraduḥkhāsahanaprayuktasvacittavyākulatānivṛttyarthitvāditi
            bhāvaḥ /
            kiñca gurutarāyāsasya phalaṃ vācyamityāha-#gurutareti /
            tarhyastīśvarasyāpi pravṛttiḥ svārthetyata āha-#yadīyamapīti /
            asvārthatve pravṛttyabhāvaḥ pūrvoktaḥ syādityarthaḥ /
            īśvaraḥ prekṣāvānna bhavatītyāśaṅkya śrutivirodhamāha-#athetyādinā /
            buddheraparādho vivekābhāvaḥ //32//</p>
         
         
         <p>END BsRp_2,1.11.32</p>
         
         
         
         
         
         <p>START BsRp_2,1.11.33ḥ</p>
         
         
         <p>lokavat tu līlākaivalyam | BBs_2,1.33 |</p>
         
         
         <p>uktanyāyasya rājñāṃ līlāyāṃ vyabhicāra iti siddhāntasūtraṃ vyācaṣṭe-#tuśabdeneti /
            vyatiriktaṃ /
            līlātiriktam /
            krīḍārūpā vihārā yeṣu ramyadeśeṣu teṣvityarthaḥ /
            kadācidrājādīnāṃ līlāyā api kiñcit phalaṃ sukhollāsādikaṃ saṃbhāvyeta tathāpi niḥśvāsādau
            prekṣāvatpravṛttitvamasti na tu svasya tatroddeśyaṃ phalaṃ kiñcidastīti vyabhicārasthalāntaramāha-#yathā
            ceti /
            prāṇasya svabhāvaścalatvaṃ prārabdhaṃ vocchvāsādihetuḥ, īśvarasya svabhāvaḥ kālakarmasahitamāyā
            /
            nanvīśvarasya jagadracanāyāḥ kevalalīlātvaṃ kimityucyate, phalameva kiñcit, kalpyatāṃ,
            tatrāha-#nahīti /
            āptakāmatvavyāghātādityarthaḥ /
            nanvīśvarastūṣṇīṃ kimiti na tiṣṭhati, kimiti svasyāphalāṃ pareṣāṃ duḥkhāvahāṃ sṛṣṭiṃ
            karoti, tatrāha-#naca svabhāva iti /
            kāladharmādisāmāgryāṃ satyāṃ sṛṣṭeraparihāryatvādityarthaḥ /
            yaduktaṃ gurutarāyāsatvāt phalaṃ vācyamiti, tatra hetvasiddhimāha-#yadyapītyādinā
            /
            alpapravṛtterapi phalaṃ vācyaṃ loke tathādarśanādityāditarkasyāgamabādhamāha-#yadi
            nāmeti /
            sṛṣṭiśruterapravṛttirnāsti, sarvajñatvaśruterunmattatā nāstīti vibhāgaḥ /
            svapnasṛṣṭivadasyāḥ sṛṣṭermāyāmātratvānna phalāpekṣetyāha-#na ceyamiti /
            naca niṣphalasṛṣṭiśrutīnāmānarthakyaṃ, saphalabrahmadhīśeṣatvenārthavattvādiyuktaṃ
            na vismartavyamityarthaḥ //33//</p>
         
         
         <p>END BsRp_2,1.11.33</p>
         
         
         
         
         
         <p>START BsRp_2,1.12.34ḥ</p>
         
         
         <p>vaiṣamyanairghṛṇye na sāpekṣatvāt tathā hi darśayati | BBs_2,1.34 |</p>
         
         
         <p>#vaiṣamyanairghṛṇye na /
            nirdeṣādbrahmaṇo jagatsargaṃ bruvan samanvayo viṣayaḥ /
            sa kiṃ yo viṣamakārī sa doṣavāniti nyāyena virudhyate na veti saṃdehe pūrvatra līlayā
            yatsraṣṭṛtvamuktaṃ tadeva karmādisāpekṣasya na yuktamanīśvaratvāpatteḥ, nirapekṣatve
            rāgādidoṣāpatterityākṣepasaṃgatyā pūrvapakṣayati-#punaścetyādinā /
            brahmaiva jagatkāraṇamiti janmādisūtre pratijñātor'thaḥ /
            pṛthagjanaḥ pāmaraḥ, 'niravadyaṃ nirañjanam'iti śrutiḥ, 'na me dveṣyo 'sti na priyaḥ'iti
            smṛtiḥ /
            svacchatvādītyādipadena kūṭasthatvāgrahaḥ, svacchatvādiścāsāvīśvarasvabhāvaśceti vigrahaḥ
            /
            nimittamanapekṣya viṣamakāritve vaiṣamyādidoṣaḥ syāt, na tvanapekṣatvamīśvarasyāstīti
            siddhāntayati-#evaṃ prāpta ityādinā /
            naca sāpekṣatve anīśvaratvaṃ, sevāmapekṣya phaladātari rājñīśvaratvānapāyāt /
            nanu tarhi dharmādharmābhyāmeva vicitrā sṛṣṭirastu kimīśvareṇetyata āha-#īśvarastu
            parjanyavaditi /
            
            <p>
               sādhāraṇahetusahitasyaivāsādhāraṇahetoḥ kāryakāritvānneśvaravaiyarthyaṃ, anyathā parjanyavaiyarthyaprasaṅgāditi
               bhāvaḥ /<br />
               yaṃ janamunninīṣate ūrdhvaṃ netumicchati taṃ sādhu kārayatyeṣa īśvara ityanvayaḥ /<br />
               naca kañcijjanaṃ sādhu kañcidasādhu karma kārayato vaiṣamyaṃ tadavasthamiti vācyaṃ,
               anādipūrvārjitasādhvasādhuvāsanayā svabhāvena janasya tattatkarmasu pravṛttāvīśvarasya
               sādhāraṇahetutvāt /<br />
               ato 'navadya īśvara iti bhāvaḥ //34//
               </p>
         </p>
         
         
         <p>END BsRp_2,1.12.34</p>
         
         
         
         
         
         <p>START BsRp_2,1.12.35ḥ</p>
         
         
         <p>na karmāvibhāgād iti cen nānāditvād | BBs_2,1.35 |</p>
         
         
         <p>prathamasargasya vaiṣamyahetukarmābhāvādekarūpatvaṃ syāt, tathā tathā taduttarakalpānāmapītyākṣipya
            samādhatte sūtrakāraḥ-#na karmeti /
            prathamasṛṣṭeḥ paścādbhāvikarmakṛtaṃ vaiṣamyamityāśaṅkyānyonyāśrayamāha-#sṛṣṭyuttareti
            /
            
            <p>
               ādyā sṛṣṭirityupalakṣaṇam /<br />
               ādāvekarūpatve madhye viṣamakarmotpattau hetvabhāvenottarasṛṣṭīnāmapi tulyatvasya
               durvāratvāditi draṣṭavyam /<br />
               parihāraḥ sugamaḥ //35//
               </p>
         </p>
         
         
         <p>END BsRp_2,1.12.35</p>
         
         
         
         
         
         <p>START BsRp_2,1.12.36ḥ</p>
         
         
         <p>upapadyate cāpy upalabhyate ca | BBs_2,1.36 |</p>
         
         
         <p>prathamaḥ sargaḥ kaścinnāstītyatra pramāṇaṃ pṛcchati-#kathaṃ punariti /
            upapattisahataśrutyādikaṃ pramāṇamiti sūtravyākhyayā darśayati-#upapadyata iti /
            hetuṃ vinaiva sārgāṅgīkāre jñānakarmakāṇḍavaiyarthyaṃ syādityarthaḥ /
            nanu sukhādivaiṣamye īśvaro 'vidyā vā heturastvityāśaṅkya krameṇa dūṣayati-#naceśvara
            ityādinā /
            kastarhi hetuḥ, tatrāha-#rāgādīti /
            rāgadvaiṣamohāḥ kleśāsteṣāṃ vāsanābhirākṣiptāni karmāṇi dharmādharmavyāmiśrarūpāṇi,
            tadapekṣā tvavidyā sukhādisargavaicitryahetuḥ /
            tasmādavidyāsahakāricatvena kleśakarmaṇāmanādipravāho 'ṅgīkartavya iti bhāvaḥ /
            kiñca sṛṣṭeḥ sāditve prathamaśarīrasyotpattirna saṃbhavati, hetvabhāvāt /
            naca karma hetuḥ, śarīrātprākkarmāsaṃbhavāt /
            tasmāt karmaśarīrayoranyonyāśrayaparihārāya sarvaireva vādibhiḥ saṃsārasyānāditvamaṅgīkāryamityāha-#naceti
            /
            sargapramukhe sṛṣṭyādau prāganavadhāritaprāṇo 'pi san pratyagātmā bhāvidhāraṇanimittena
            jīvaśabdenocyatāmityatrāha-#naca dhārayiṣyatīti /
            'gṛhasthaḥ sadṛśīṃ bhāryāmupeyāt'ityādāvagatyā bhāvivṛttyāśrayaṇamiti bhāvaḥ /
            asya saṃsāravṛkṣasya svarūpaṃ satyaṃ mithyā vetyupadeśaṃ vinā nopalabhyate /
            jñānaṃ vinānto 'pi nāsti /
            
            <p>
               nāpyādirupalabhyate, asattvādeva /<br />
               naca saṃpratiṣṭhā madhye sthitiḥ, dṛṣṭanaṣṭasvarūpatvāditi gītāvākyārthaḥ /<br />
               saṃsārasyānāditve 'pi mithyātvāt 'ekamevādvitīyam'ityavadhāraṇamupapannam /<br />
               tasmānniravadye brahmaṇi samanvayāvirodha iti siddham //36//
               </p>
         </p>
         
         
         <p>END BsRp_2,1.12.36</p>
         
         
         
         
         
         <p>START BsRp_2,1.13.37ḥ</p>
         
         
         <p>sarvadharmopapatteś ca | BBs_2,1.37 |</p>
         
         
         <p>#sarvadharmopapatteśca /
            nirguṇasya brahmaṇo jagadupādanatvavādivedāntasamanvayo viṣayaḥ sa kiṃ yannirguṇaṃ
            tannopādānaṃ yathā rūpamiti nyāyena virudhyate na veti saṃdehe, bhavatvīśvarasya viṣamasṛṣṭinimittatvaṃ
            tatprayojakasya karmaṇaḥ sattvāt, natūpādānatvaṃ tadvyāpakasya saguṇatvasyābhāvāditi
            pratyudāharaṇena prāpte siddhāntasūtratātparyamāha-#cetanamiti /
            vivartopādānatvaṃ nirguṇasyāpyaviruddhaṃ, ajñātatvasya bhramādhiṣṭhānatvaprayojakasya
            sattvāt, saguṇatvaṃ tvavyāpakaṃ śabdādiguṇeṣu nityatvādibhramadarśanāditi bhāvaḥ /
            yadyapi sarvajñatvaṃ sarvaśaktitvaṃ ca loke kāraṇadharmatvenāprasiddhaṃ tathāpi yo
            yasya kartā sa tasya sarvasya jñātā śaktaśceti prasiddham, īśvarasyapi sarvakartṛtvaśravaṇātprasiddhyanusāreṇārthānniratiśayasarvajñatvaṃ
            sarvaśaktitvaṃ ca sidhyatītyabhisaṃdhāyāha-#sarvajñaṃ sarvaśaktīti /
            mahāmāyamiti /
            
            <p>
               kartṛtvopādānatvakathane sarvaśaṅkāpaṅkakṣālanāyoktam /<br />
               tasmādaupaniṣadasiddhānte na kaściddoṣa iti siddham //37//
               </p>
         </p>
         
         
         <p>END BsRp_2,1.13.37</p>
         
         
         <p>iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ
            bhāṣyaratnaprabhāyāṃ dvitīyasyādhyāyasya prathamapādaḥ samāptaḥ //1//</p>
         
         
         <p>#// iti dvitīyādhyāyasya sāṃkhyayogakāṇādādismṛtibhiḥ sāṃkhyādiprayuktatarkaiśca vedāntasamanvayavirodhaparihārākhyaḥ
            prathamaḥ pādaḥ //</p>
         
         
         
         
         
         
         
         <p>#dvitīyādhyāye dvitīyaḥ pādaḥ //</p>
         
         
         <p>
            sāṃkhyatārkikabauddhāśca jaināḥ pāśupatādayaḥ /<br />
            yasya tattvaṃ na jānanti taṃ vande raghupuṅgavam //1//
            </p>
         
         
         
         
         
         <p>START BsRp_2,2.1.1ḥ</p>
         
         
         <p>racanānupapatteś ca nānumānaṃ | BBs_2,2.1 |</p>
         
         
         <p>brahmaṇi sarvadharmopapattivat pradhāne 'pi tadupapattimāśaṅkya nirācaṣṭe-#racanānupapatteśca
            nānumānam /
            nanu mumukṣūṇāṃ vākyārthanirṇayapratibandhanirāsāya vedāntānāṃ tātparyaṃ niścetumidaṃ
            śāstramārabdhaṃ tacca nirdeṣatayā niścitaṃ, tataḥ parapakṣanirāsātmako 'yaṃ pādo 'smin
            śāstre na saṃgataḥ, tannirāsasya mumakṣvanapekṣitatvādityākṣipati-#yadyapīti /
            parapakṣanirākaraṇaṃ vināsvapakṣasthairyāyogāttatkartavyamityāha-#tathāpīti /
            tarhi svapakṣasthāpanātprāgeva parapakṣapratyākhyānaṃ kāryamityata āha-#vedāntārtheti
            /
            vedāntatātparyanirṇayasya phalavajjñānakaraṇāntarbhāvādabhyarhitatvam /
            nanu rāgadveṣakaraṇatvāt paramatanirākaraṇaṃ na kāryamiti śaṅkate-#nanviti /
            tattvanirṇayapradhānā khalviyaṃ kathārabdhā,</p>
         
         
         <p>tattvanirṇayaśca paramateṣvaśraddhāṃ vinā na sidhyati, sā ca teṣu bhrāntimūlatvaniścayaṃ
            vinā na sidhyati, sa ca imaṃ pādaṃ vinā neti svasiddhāntasaṃrakṣaṇārthatvātpradhānasidhyarthatvādayaṃ
            pādo 'smin śāstre saṃgataḥ, saṃgatatvādvītarāgeṇāpi kartavya ityabhisaṃdhāyoktāṅgīkāreṇa
            samādhatte-#bāḍhamityādinā /
            apadeśena vyājena /
            mandamatīnām teṣu śraddhānimittāni bahūni santīti tannirāsāya yatnaḥ kriyata ityarthaḥ
            /
            svamataśraddhāparamatadveṣau tu pradhānasiddhyarthatvādaṅgīkṛtau /
            nāpyayaṃ dveṣaḥ /
            parapakṣatvabuddhyā hi nirāso dveṣamāvahati na tu tattavanirṇayecchayā kṛta iti mantavyam
            /
            paunaruktyam śaṅkate-#nanvīkṣateriti /
            pūrvaṃ sāṃkhyādīnāṃ śrutyarthānugrāhakartakanirāsādaśrautatvamuktam, saṃprati śrutyanapekṣāstadīyāḥ
            svatantrā yuktayo nirasyanta ityarthabhedānna punaruktirityāha-#taducyataiti /
            pradhānamacetanaṃ jagadupādānamiti sāṃkhyasiddhānto 'tra viṣayaḥ sa kiṃ pramāṇamūlo
            bhrāntimūlo veti saṃdehe 'sarvadharmopapatteśca'ityuktadharmāṇāṃ pradhāne saṃbhavāttadevopādānamityākṣepasaṃgatyā
            pramāṇamūlatvaṃ darśayan pūravapakṣamāha-#tatra sākhyāiti /
            svasiddhāntajñānasya paramatanirāsaṃ pratyupajīvyatvāt pādayoḥsaṃgatiḥ /
            paramatanirāsātmakatmātsarveṣāmadhikaraṇānāmetatpādasaṃgatiḥ /
            pūrvapakṣe pramāṇamūlamatavirodhāduktaśrutyarthasamanvayāsiddhiḥ phalaṃ, siddhānte
            tatsiddhirityāpādaṃ draṣṭavyam /
            mūlaśrautasamanvayadārḍhyārthatvādasya pādasya śrutisaṃgatiriti vivekaḥ /
            bhidyanta iti bhedā vikārāḥ, ye vikārā yenānvitāste tatprakṛtikā iti vyāptimāha-#yatheti
            /
            sarvaṃ kāryaṃ sukhaduḥkhamohātmakavastuprakṛtikaṃ, tadanvitatvāt, ghaṭādivadityanumānamāha-#tatheti
            /
            kimarthaṃ pradhānaṃ pariṇamate, tatrāha-#cetanasyeti /
            artho bhogāpavargarūpaḥ, tadarthaṃ svabhāvata eva pravartate na tu kenaciccetanena
            preryata ityarthaḥ /
            
            <p>
               taduktam-'puruṣārtha eva heturna kenacitkāryate karaṇam'iti /<br />
               anumānāntarāṇi tairuktāni smārayati-#tatheti /<br />
               uktaṃ hi-'bhedānāṃ parimāṇāt samanvayācchaktitaḥ pravṛtteśca /<br />
               kāraṇakāryavibhāgādavibhāgādvaiśvarūpyasya //
               </p>
         </p>
         
         
         <p>'iti /
            atra kārikāyāṃ samanvayāditi liṅgaṃ vyākhyātam /
            śiṣṭāni vyākhyāyante /
            tathā hi-kṣityādīnāṃ bhedānāṃ kāraṇamavyaktamasti, parimitatvāt, ghaṭavat /
            na ca dṛṣṭānte sādhyavaikalyaṃ, ghaṭotpatteḥ prāganabhivyaktaghaṭādirūpakāryaviśiṣṭatvena
            mṛdo 'pyavyaktatvāt /
            tathā ghaṭādīnāṃ kāraṇaśaktitaḥ pravṛttermahadādikāryāṇāmapi kāraṇaśaktitaḥ pravṛttirvācyā,
            tacchaktimatkāraṇamavyaktam /
            kiñca kāraṇātkāryasya vibhāgo janma dṛśyate kṣitermṛttikā jāyate tato ghaṭa iti /
            evamavibhāgaḥ prātilomyena pralayo dṛśyate ghaṭasya mṛttikāyāṃ layaḥ tasyāḥ kṣitau
            kṣiterapsu apāṃ tejasīti /
            etau vibhāgāvibhāgau vaiśvarūpyasya vicitrasya bhāvajātasya dṛśyamānau pṛthakpakṣīkṛtau
            kvacitkāraṇe viśrāntau vibhāgatvādavibhāgatvācca mṛdi ghaṭavibhāgāvibhāgavadityarthaḥ
            /
            siddhāntayati-#tatra vadāma iti /
            kimanumānairacetanaprakṛtikatvaṃ jagataḥ sādhyate, svatantrācetanaprakṛtikatvaṃ vā
            /
            ādye siddhasādhanatā, asmābhiranāditriguṇamāyāṅgīkārāt /
            dvitīye ghaṭādidṛṣṭānte sādhyāprasiddhirityāha-#yadīti /
            svatantramacetanaṃ prakṛtirityetaddṛṣṭāntabalena tadā nirūpyeta yadi dṛṣṭāntaḥ kvacitsyāt
            /
            nanu dṛṣṭaḥ kvacidityanvayaḥ /
            svatantrapadārthamāha-#cetanānadhiṣṭitamiti /
            parakīyasya sādhyasyāprasiddhimuktvā satpratipakṣaṃ vaktuṃ yadvicitraracanātmakaṃ
            kāryaṃ taccetanādhiṣṭhitācetanaprakṛtikamiti vyāptimāha-#geheti /
            idaṃ jagadccetanādhiṣcitācetanaprakṛtikaṃ, kāryatvāt, gehavaditi prayogaḥ /
            vipakṣe vicitraracanānupapattirūpaṃ sūtroktaṃ bādhakatarkaṃ vaktuṃ jagato vaicitryamāha-#tatheti
            /
            bāhyaṃ pṛthivyādi bhogyam, ādhyātmikaṃ śarīrādi ca bhogādhiṣchānamiti vibhāgaḥ /
            pratiniyato 'sādhāraṇo 'vayavānāṃ vinyāso racanā yasya tadityarthaḥ /
            itthaṃ vicitraṃ jagaccetanānadhiṣṭhitā jaḍaprakṛtiḥ kathaṃ racayet /
            na kathamapītyarthaḥ /
            yaccetanānadhiṣṭhitamacetanaṃ tanna kāryakārīti vyāptimuktatarkamūlabhūtāmāha-#loṣṭeti
            /
            cetanāpreriteṣu loṣṭādiṣu kāryakāritvādarśanādityarthaḥ /
            kiñcānādijaḍaprakṛtiścetanādhiṣṭitā, pariṇāmitvāt, mṛdādivadityāha-#mṛditi /
            nanu mṛdādidṛṣṭānte dvayamapyastyacetanatvaṃ cetanādhiṣṭhitatvaṃ ceti, tatra pariṇāmitvahetoracetanatvameva
            vyāpakaṃ mṛdādisvarūpatvenāntaraṅgatvāt, natu cetanādhiṣṭhitatvaṃ vyāpakaṃ, tasya
            mṛdādibāhyakulālādisāpekṣatvena bahiraṅgatvāt, tathā ca pariṇāmitve 'pi mūlaprakṛteracetanatvadharmeṇaiva
            yogo na cetanādhiṣṭitatvenetyāśaṅkya niṣedhati-#naceti /
            mahānasadṛṣṭānte 'ntaraṅgasyāpi mahānasasvarūpasya dhūmavyāpakatvaṃ nāsti tadbhinnasya
            bahiraṅgasyāpi vahnestadastītyantaraṅgatvaṃ vyāpakatve prayojakaṃ na bhavatīti bhāvaḥ
            /
            kiñca yadacetanaṃ taccetanādhiṣṭhitameva pariṇamata ityaṅgīkāre bādhakābhāvāt pratyuta
            śrutyanugrahācca tathāṅgīkāryamityāha-#na caivaṃ satīti /
            sukhaduḥkhamohānvayāditi hetorasiddhidyotanārthaṃ sūtre cakāra ityāha-#anvayādyanupapatteśceti
            /
            nānumānaṃ yuktamityarthaḥ /
            ādiśabdaḥ parimāṇādigrahārthaḥ /
            śbdādīnāṃ bāhyatvānubhavādāntarasukhādyātmakatvamasiddhaṃ tannimittatvācca /
            nahi nimittanaimittikayorabhedena yogo 'sti, daṇḍaghaṭayoradarśanādityarthaḥ /
            kiñca yadi ghaṭe mṛdvatsukhādikaṃ śabdādyanvitaṃ syāt tarhi sarvairaviśeṣeṇa sukhādikamupalabhyeta
            ghaṭe mṛdvat /
            na tathopalabdhirastīti yogyānupalabdhyā hetvabhāvaniścaya ityāha-#śabdādīti /
            viṣayasyaikatve 'pi puruṣavāsanāvaicitryāt kasyacitsukhabuddhiḥ kasyacidduḥkhabuddhiḥ
            kasyacinmohabuddhirdṛśyate 'to viṣayāḥ sukhādyātmakā na bhavantītyarthaḥ /
            evaṃ samanvayāditi hetuṃ dūṣayitvā parimāṇādihetūn dūṣayati-#tatheti /
            buddhyādīnāṃ parimitatvena saṃsargapūrvakatvasiddhau saṃsṛṣṭānyanekāni sattvarajastamāmasi
            siddhyanti, ekasmin saṃsargāsaṃbhavānna brahmasiddhiriti sāṃkhyasya bhāvaḥ /
            kimidaṃ parimitatvaṃ, na tāvaddeśataḥ paricchedaḥ, pakṣāntargatākāśe tasyābhāvena
            bhāvāsiddheḥ /
            nāpi kālataḥ paricchedaḥ, sāṃkhyaiḥ kālasyānaṅgīkārāt,</p>
         
         
         <p>avidyāguṇasaṃsargeṇa siddhasādhanācca /
            nāpi vastutaḥ paricchedaḥ, sattvādīnāṃ parasparaṃ bhinnatve satyapi sādhyābhāvena
            vyabhicārādityāha-#sattveti /
            yaduktaṃ kāryakāraṇavibhāgo yatra samāpyate tatpradhānamiti /
            tanna /
            brahmaṇi māyāyāṃ vā samāptisaṃbhavāt /
            naca yaḥ kāryasya vibhāgaḥ sa cetanānadhiṣṭhitācetane samāpta iti vyāptirasti, sarvatrācetaneṣu
            cetanādhiṣṭānadarśanādityāha-#kāryeti /
            etenāvibhāgo 'pi vyākhyātaḥ /
            
            <p>
               yattu yatparimitaṃ tadavyaktaprakṛtipūrvakamiti vyāptyantaraṃ, tasyāpi guṇeṣvanādiṣu
               parimiteṣu vyabhicāraḥ /<br />
               etena sadṛśayoreva prakṛtivikārabhāvādacetanavikārāṇānacetanameva prakṛtiriti nirastam
               /<br />
               cetanādhiṣṭhitācetanaprakṛtikatve 'pi sādṛśyopapatteḥ, 'na vilakṣaṇatvāt'ityatra sādṛśyaniyamasya
               nirastatvācca /<br />
               evaṃ cetanādhīnakāraṇaśaktitaḥ kāryapravṛttisaṃbhavāt śaktitaḥ pravṛttiliṅgamanyathāsiddhamiti
               bhāvaḥ //1//
               </p>
         </p>
         
         
         <p>END BsRp_2,2.1.1</p>
         
         
         
         
         
         <p>START BsRp_2,2.1.2ḥ</p>
         
         
         <p>pravṛtteś ca | BBs_2,2.2 |</p>
         
         
         <p>svatantramacetanaṃ kāraṇatvena nānumātavyaṃ, tasya sṛṣṭyarthaṃ-#pravṛtteḥanupapatteriti
            cakāreṇānupapattipadamanuṣajya sūtraṃ yojanīyam /
            racanāpravṛttyoḥ ko bheda ityāśaṅkya pravṛttisvarūpamāha-#sāmyeti /
            guṇānāṃ kila sāmyāvasthā tattvānāṃ pralayaḥ, tadā na kiñcit kāryaṃ bhavati pralayābhāvaprasaṅgāt
            /
            kintvādau sāmyapracyutirūpaṃ vaiṣamyaṃ bhavati, tataḥ kasyacidguṇasyāṅgitvamudbhūtatvena
            prādhānyaṃ kasyacidaṅgatvaṃ śeṣatvamityaṅgāṅgibhāvo bhavati, tasmin sati mahadādikāryotpādanātmikā
            pravṛttiḥ, tayā vividhakāryavinyāso racaneti bheda ityarthaḥ /
            guṇānāṃ pravṛttiścetanādhiṣṭhānapūrvikā, pravṛttitvāt, rathādipravṛttivadityāha-#sāpīti
            /
            vipakṣe svatantre pravṛtyanupapattirityarthaḥ /
            kecittu bhedānāṃ pravṛttiśaktimatvāccetanānadhiṣṭhatācetanaprakṛtikatvamiti śaktitaḥ
            pravṛttiriti liṅgaṃ vyācakṣate /
            asyāpi guṇeṣu vyabhicāraḥ /
            kāryatvaviśeṣaṇe ca viruddhatā, pravṛttiśaktimatve sati kāryatvasya ghaṭādiṣu cetanādhiṣṭitaprakṛtikatvenoktasādhyaviruddhena
            vyāptidarśanāditi 'pravṛtteśca'iti sūtreṇa jñāpitam /
            nanu loke svatantrācetanānāṃ pravṛtyadarśane 'pi pradhāne sā pravṛttiḥ sidhyatu, tatrāha-#dṛṣṭācceti
            /
            anumānaśaraṇasya tava dṛṣṭantaṃ vinātīndriyārthasiddhyayogāditi bhāvaḥ /
            nanu pradhānasya pravṛttiṃ khaṇḍayatā cetanasya sṛṣṭau pravṛttirvācyā sā na yukteti
            sāṃkhyaḥ śaṅkate-#nanviti /
            śuddhacetanasya pravṛttyayogamaṅgīkaroti-#satyamiti /
            tarhi kevalasyācetanasya pravṛttisiddhiranyathā sṛṣṭyayogāt /
            , tatrāha-#tathāpīti /
            kevalasya cetanasyāpravṛttāvapi cetanācetanayormithaḥ saṃbandhātsṛṣṭipravṛttiriti
            bhāvaḥ /
            imaṃ vedāntasiddhāntaṃ sāṃkhyo dūṣayati-#na tviti /
            sarvā pravṛttiracetanāśrayaiva dṛṣṭā /
            na tvacetanasaṃbandhenāpicetanasya kvacitpravṛttirdṛṣṭā /
            tasmānna cetanātsṛṣṭirityarthaḥ /
            matadvayaṃ śrutvā madhyasthaḥ pṛcchati-#kiṃ #punariti /
            yasminnacetane rathādau pravṛttirdṛṣṭā tasyaiva sā na cetanastatra heturiti kiṃ sāṃkhyamataṃ
            sādhu uta yena cetanenāśvādinā pravṛttistatprayuktā seti vedāntimataṃ vā sādhviti
            praśnārthaḥ /
            sāṃkhya āha-#nanviti /
            #ubhayoḥ /
            pravṛttitadāśrayayorityarthaḥ /
            dṛṣṭāśrayeṇaiva pravṛtterupapattāvadṛṣṭacetanapravṛttirna kalpyeti bhāvaḥ /
            ātmano 'pratyakṣatve kathaṃ siddhiḥ, tatrāha-#pravṛttīti /
            jīvaddehasya rathādibhyo vailakṣaṇyaṃ prāṇādisatvaṃ liṅgaṃ dṛṣṭamiti kṛtvā cetanasya
            siddhirityanvayaḥ /
            jīvaddehaḥ sātmakaḥ prāṇādimatvāt, vyatirekeṇa rathādivadityātmasiddhirityarthaḥ /
            dehapravṛttiḥ svāśrayādanyena jñānavatā sahabhūtā, pravṛttitvāt,</p>
         
         
         <p>rathapravṛttivadityanumānāntarasūcanāya pravṛttyāśrayetyuktam,</p>
         
         
         <p>sadbhāvasiddhireva na pravartakatvamityevakārārthaḥ /
            anumitasya sadbhāvamātreṇa pravṛttihetutve sarvatrākāśasyāpi hetutvaprasaṅgāditi bhāvaḥ
            /
            ātmano 'pratyakṣatve cārvākāṇāṃ bhramo 'pi liṅgamityāha-#ata eveti /
            apratyakṣatvādevetyarthaḥ /
            dehānyātmanaḥ pratyakṣatve bhramāsaṃbhavāditi bhāvaḥ /
            #darśanāt /
            pravṛtticaitanyayoriti śeṣaḥ /
            pravṛttiṃ pratyāśrayatvamacetanasyaivetyuktamaṅgīkṛtya cetanasya prayojakatvaṃ siddhāntī
            sādhayati-#tadabhidhīyata iti /
            rathādipravṛttāvaśvādicetanasyānvayavyatireko sphuṭau tābhyāṃ cetanasya pravartakatvaṃ
            bāhyānāmapi saṃmatamityāha-#laukāyatikānāmapīti /
            yaḥ pravartakaḥ saḥ svayaṃ pravṛttimānaśvādivaditi vyāpterātmani vyāpakābhāvānna pravartakatvamiti
            kaścicchaṅkate-#nanviti /
            
            <p>
               maṇyādau vyabhicārānna vyāptiriti pariharati-#neti /<br />
               vastuta ekatve 'pi kalpitaṃ dvaitaṃ pravartyamastītyāha-#na /<br />
               #avidyeti /<br />
               avidyakalpite nāmarūpaprapañce tayaivāvidyārūpayā māyayā ya āveśaścidātmanaḥ kalpitaḥ
               saṃbandhastasya vaśaḥ sāmarthyaṃ tenāntaryāmitvādikamīśvasyetyuktatvānna codyāvasara
               ityarthaḥ //2//
               </p>
         </p>
         
         
         <p>END BsRp_2,2.1.2</p>
         
         
         
         
         
         <p>START BsRp_2,2.1.3ḥ</p>
         
         
         <p>payo 'mbuvac cet tatrāpi | BBs_2,2.3 |</p>
         
         
         <p>anādijaḍasya pravṛttiścetanādinā, pravṛttitvāt, rathādipravṛttivaditi sthitam /
            tatra kṣīrādau vyabhicāramāśaṅkya tasyāpi pakṣasamatvenoktānumānādāgamena ca sādhyasiddhirna
            vyabhicāra iti sūtraṃ vyācaṣṭe-#syādetadityādinā /
            #sādhyapakṣeti /
            sādhyavatā pakṣeṇatulyatvādityarthaḥ /
            #anupanyāsaḥ /
            na vyabhicārabhūmiriti yāvat /
            
            <p>
               kṣīre pravartakatvena dhenvādeḥ sattvācca na vyabhicāra ityāha-#cetanāyāśceti /<br />
               #upadarśitam /<br />
               anumānāgamābhyāmiti śeṣaḥ /<br />
               sūtrakārasya 'kṣīravaddhi' 'tatrāpi'iti ca vaktuḥ pūrvāparavirodhamāśaṅkya lokadṛṣṭyā
               śāstradṛṣṭyā ca sūtradvayamityavirodhamāha-#upasaṃhāreti //3//
               </p>
         </p>
         
         
         <p>END BsRp_2,2.1.3</p>
         
         
         
         
         
         <p>START BsRp_2,2.1.4ḥ</p>
         
         
         <p>vyatirekānavasthiteś cānapekṣatvāt | BBs_2,2.4 |</p>
         
         
         <p>
            astu pradhānasyāpi dharmādi karma puruṣo vā pravartaka ityāśaṅkya sūtraṃ pravṛttaṃ,
            tadvyācaṣṭe-#sāṃkhyānāmityādinā /<br />
            pradhānavyatirekeṇa karmaṇo 'navasthiteḥ puruṣasyodāsīnatvāt kadācitsṛṣṭipravṛttiḥ
            kadācitpralaya ityayuktamityarthaḥ /<br />
            karmaṇo 'pi pradhānātmakasyācetanatvāt sadāsatvācca na kādācitkapravṛttiniyāmakatvamiti
            bhāvaḥ //4//
            </p>
         
         
         <p>END BsRp_2,2.1.4</p>
         
         
         
         
         
         <p>START BsRp_2,2.1.5ḥ</p>
         
         
         <p>anyatrābhāvāc ca na tṛṇādivat | BBs_2,2.5 |</p>
         
         
         <p>punarapi dṛṣṭāntabalāt pradhānasya svata eva kādācitkapravṛttirityāśaṅkya niṣedhati
            sūtrakāraḥ-#anyatretyādinā /
            pṛcchati-#kathamiti /
            
            <p>
               uttaram-#nimittāntareti /<br />
               dhenvādinimittāntaramastīti siddhāntayati-#atrocyata #iti /<br />
               prahīṇaṃ naṣṭam /<br />
               yaduktaṃ kṣīrasya svecchayā saṃpādayitumaśakyatvātsvābhāvikatvamiti, tatrāha-#naca
               yathākāmamiti //5//
               </p>
         </p>
         
         
         <p>END BsRp_2,2.1.5</p>
         
         
         
         
         
         <p>START BsRp_2,2.1.6ḥ</p>
         
         
         <p>abhyupagame 'py arthābhāvāt | BBs_2,2.6 |</p>
         
         
         <p>pradhānasya na svataḥpravṛttiḥ, svataḥprabhṛtyabhyupagame puruṣārthasyāpekṣābhāvaprasaṅgādityekor'thaḥ
            /</p>
         
         
         <p>tatreṣṭāpattiṃ nirasyati-#ityataḥ pradhānamiti /
            uktaprasaṅgasyeṣṭatve pratijñāhāniḥ syādityarthaḥ /
            arthāsaṃbhavānna svataḥpravṛttirityarthāntaraṃ śaṅkāpūrvakamāha-#sa yadītyādinā /
            prayojanamapekṣitaṃ cedvaktavyamityāha-#tathāpīti /
            kūṭasthe puruṣe svataḥsukhādirūpasyātiśayasyādhātumaśakyatvādadhyāsānaṅgīkārācca bhogo
            na yuktaḥ /
            kiṃ ca pradhānapravṛtterbhogārthatve mokṣahetuvivekakhyātyabhāvādanirmokṣaprasaṅgaśca,
            apavargārthatve svarūpāvasthānarūpamukteḥ svataḥsiddhatvāt pravṛttivaiyarthyaṃ, bhogābhāvaprasaṅgaścetyarthaḥ
            /
            tṛtīyaṃ dūṣayati-#ubhayārthateti /
            mīyante bhujyanta iti mātrā bhogyāḥ /
            autsukyanivṛttyarthaṃ yathā kriyāsu pravartate lokaḥ puruṣasya vimokṣārthaṃ pravartate
            tadvadavyaktamiti kārikoktaṃ dūṣayati-#naceti /
            
            <p>
               autsukyamicchāviśeṣaḥ kevalajaḍasyātmano vā na yukta ityarthaḥ /<br />
               asti puruṣasya dṛkśaktiścidrūpatvāt, asti ca pradhānasya sargaśaktistriguṇatvāt, tayoḥ
               śaktyordṛśyasṛṣṭī vinā sārthakyāyogāt pradhānasya sṛṣṭau pravṛttiriti cet /<br />
               na /<br />
               śaktyornityatvāt sṛṣṭinityatvāpattirityāha-#dṛkśaktīti //6//
               </p>
         </p>
         
         
         <p>END BsRp_2,2.1.6</p>
         
         
         
         
         
         <p>START BsRp_2,2.1.7ḥ</p>
         
         
         <p>puruṣāśmavad iti cet tathāpi | BBs_2,2.7 |</p>
         
         
         <p>puruṣasya pravartakatvaṃ nirastamapi dṛṣṭāntena punarāśaṅkya niṣedhati-#puruṣāśmavaditi
            cettathāpi /
            pradhānasya svātantryaṃ puruṣasyaudāsīnyaṃ cābhyupetaṃ tyajyata iti vadantaṃ sāṃkhyaṃpratyāha-#kathaṃ
            ceti /
            puruṣasya parispandaḥ prayatnaguṇo vā nāstīti vaktuṃ hetudvayam /
            pradhānapuruṣayornityatvādvyāpitvācca nityaḥ saṃnidhiḥ, aśmanastu parimārjanamṛjutvena
            sthāpanamanityasaṃnidhiśceti vyāpāro 'stītyanupanyāsaḥ, samadṛṣṭāntopanyāso na bhavatītyarthaḥ
            /
            nanu cijjaḍayordraṣṭṛdṛśyabhāvayogyatāsti, tayā tadbhāvaḥ saṃbandha ityata āha-#yogyateti
            /
            cijjaḍatvarūpāyā yogyatāyā nityatvātsaṃbandhanityatvāpattirityarthaḥ /
            
            <p>
               yathā svatantrapradhānapravṛttipakṣo bhogo 'pavarga ubhayaṃ vā phalamiti vikalpya
               dūṣitaḥ, evaṃ puruṣādhīnapradhānapravṛttipakṣo 'pi phalābhāvena dūṣaṇīya ityāha-#pūrvavacceti
               /<br />
               siddhānte paramātmana udāsīnasya kathaṃ pravartakatvamityāśaṅkyāha-#paramātmeti /<br />
               sāṃkhyamate ubhayaṃ viruddhaṃ satyatvāt /<br />
               asmanmate kalpitākalpitayoravirodha ityatiśayaḥ //7//
               </p>
         </p>
         
         
         <p>END BsRp_2,2.1.7</p>
         
         
         
         
         
         <p>START BsRp_2,2.1.8ḥ</p>
         
         
         <p>aṅgitvānupapatteś ca | BBs_2,2.8 |</p>
         
         
         <p>kiṃ pradhānāvasthā kūṭasthavannityā, uta vikāriṇī /
            
            <p>
               ādye doṣamāha-#tasyāmiti /<br />
               aṅgāṅgibhāve sāmyasvarūpanāśaḥ syāt, tataḥ kauṭasthyabhaṅga iti bhayādaṅgāṅgitvānupapatteḥ
               sṛṣṭyanupapattirityarthaḥ /<br />
               dvitīyaṃ dūṣayati-#bāhyasyeti /<br />
               cirakālasthitasya sāmyasya cyutau nimittaṃ vācyaṃ tannāstītyarthaḥ //8//
               </p>
         </p>
         
         
         <p>END BsRp_2,2.1.8</p>
         
         
         
         
         
         <p>START BsRp_2,2.1.9ḥ</p>
         
         
         <p>anyathānumitau ca jñaśaktiviyogāt | BBs_2,2.9 |</p>
         
         
         <p>guṇānāṃ mitho 'napekṣasvabhāvatvānna svato vaiṣamyamityuktam, tatra hetvasiddhimāśaṅkya
            sūtrakāraḥ pariharati-#anyatheti /
            anapekṣasvabhāvādanyathā sāpekṣatvena guṇānāmanumānātpūrvasūtrokto doṣo na prasajyate
            /
            na caivamapasiddhāntaḥ, kāryānusāreṇa guṇasvabhāvāṅgīkārādityāha-#calaṃ guṇavṛttamiti
            /</p>
         
         
         <p>
            pūrvasūtroktāṅgāṅgitvānupapattidoṣābhāvamaṅgīkṛtya pariharati-#evamapīti /<br />
            kāryārthaṃ jñānaśaktikalpane brahmavādaḥ syādityarthaḥ /<br />
            aṅgīkāraṃ tyajati-#vaiṣamyeti //9//
            </p>
         
         
         <p>END BsRp_2,2.1.9</p>
         
         
         
         
         
         <p>START BsRp_2,2.1.10ḥ</p>
         
         
         <p>vipratiṣedhāc cāsamañjasam | BBs_2,2.10 |</p>
         
         
         <p>sūtraṃ vyācaṣṭe-#paraspareti /
            tvaṅmātrameva jñānendriyamekamanekaśabdādijñānakāraṇaṃ, pañca karmendriyāṇi manaśceti
            saptendriyāṇi, jñānendriyāṇi pañca karmendriyāṇi pañṭamanaścetyekādaśa /
            buddhirahaṅkāro mana iti trīṇi /
            ekamiti buddhireva /
            evaṃ pūrvāparavirodhāditi vyākhyāya śrutismṛtivipratiṣedhāccetyarthāntaramāha-#prasiddha
            iti /
            tasmādbhrāntimūlatvātsāṃkhyaśāstrasya tena nirdeṣavedāntasamanvayasya na virodha iti
            siddham /
            svamatāsāmañjasyamasahamānaḥ sāṃkhyaḥ pratyavatiṣṭhate-#atrāheti /
            tapyo jīvastāpakaḥ saṃsārastayorbhedānaṅgīkārāllokaprasiddhastapyatāpakabhāvo lupyetetyarthaḥ
            /
            vivṛṇoti-#ekaṃ hīti /
            tathā ca bhedavyavahāralopa ityasamañjasamityarthaḥ /
            nanu tayorupādānaikye 'pi mitho bhedo 'styeva yathaikavahnyātmakayorauṣṇyaprakāśayoḥ,
            ato na vyavahāralopa ityāśaṅkya vahneriva tābhyāmātmanomokṣo na syādityāha-#yadi cetyādinā
            /
            nanu satyapi dharmiṇi svabhāvanāśo mokṣa upapadyate, satyeva jale vīcyādināśadarśanādityāśaṅkya
            dṛṣṭāntāsiddhimāha-#yo 'pīti /
            kiñca bhedāṅgīkāre 'pasiddhāntaḥ, anaṅgīkāre lekaprasiddhibādha ityāha-#prasiddhaśceti
            /
            artho hyarjanālābhādinārthinaṃ tāpayatīti tāpakaḥ, arthī tapyastayorabhede bādhakamāha-#yadīti
            /
            arthino 'nyasyārthasyābhāvādarthitvābhāvavadarthādanyasyārthino 'sattvādarthatvābhāvaḥprasajyetetyāha-#tathārthasyāpīti
            /</p>
         
         
         <p>prasaṅgasyeṣṭatvaṃ nirākaroti-#na caitadastīti /
            arthatvaṃ hi kāmanāviṣayatvaṃ, tacca kāmyādanyasya kāmayiturasatvānna syāt /
            na hi svasya svārthatvamasti kāmyasyaiva kāmayitṛtvāyogāt /
            tasmādbhedo 'ṅgīkārya ityarthaḥ /
            itaśca bheda ityāha-#saṃbandhīti /
            tathānarthānarthināvapi bhinnāvityanvayaḥ /
            arthānarthayoḥ svarūpoktipūrvakaṃ tāpakatvaṃ sphuṭayati-#arthino 'nukūla iti /
            advaitamate mukterayogamuktvā svamate yogamāha-#jātyantareti /
            tayā tapyayā buddhyā puruṣasya saṃyogaḥ svasvāmibhāvastasya heturanādiravivekastasya
            parihāro vivekastasmānnityamuktasyāpi puruṣasya kathañcidupacārānmokṣopapattirityarthaḥ
            /
            yathā yoddhṛgatau jayaparājayau rājanyupacaryete tathā puruṣādatyantabhinnabuddhigatau
            bandhamokṣau puruṣe upacaryete /
            taduktam-'saiva ca badhyate mucyate ca'iti /
            siddhāntayati-#atreti /
            kiṃ paramārthadṛṣṭyā tapyatāpakabhāvānupapattirucyate, vyavahāradṛṣṭyā vā /
            nādya ityādyāha-#na /
            #ekatvādeveti /
            doṣatvamiti śeṣaḥ /
            tasyā adoṣatvaṃ vivṛṇoti-#bhavedityādinā /
            etattvāttvikaṃ viṣayaviṣayitvaṃ na tvastītyarthaḥ /
            yatra tapyatāpakabhāvo dṛṣṭastatraiveti vyavahārapakṣamādāya siddhāntī brūte-kiṃ#na
            #paśyasīti /
            dehasya tapyatve dehātmavādāpattiriti śaṅkate-#nanviti /
            acetanasyaiva dehasya taptirneti vadatā sāṃkhyena vaktavyaṃ kiṃ cetanasya kevalasya
            taptiḥ, kiṃvā dehasaṃhatasya, uta tapteḥ, āhosvit sattvasya /
            nādya ityāha-#ucyata iti /
            na dvitīyatṛtīyavityāha-#nāpītyādinā /
            caturthaṃ śaṅkate-#sattvamiti /
            sattavarajasostapyatāpakatve puruṣasya bandhābhāvācchāstrārambhavaiyarthyamiti pariharati-#na
            /
            #tābhyāmiti /
            asaṅgatve 'pi puruṣasya tapyasattvapratibimbatvāttaptiriti śaṅkate-#sattveti /
            tarhi jalacandrasya calanavanmithyaiva taptirityasmatpakṣa āgata ityāha-#paramārthata
            iti /
            ivaśabdamātreṇa kathaṃ mithyā taptyavagama iti cettaducyate-ivaśabdastapyabuddhisattvasādṛśyaṃ
            brūte, tacca sādṛśyaṃ puruṣasya tapyatvarūpaṃ cet kalpitameva vastutastaptyabhāvādityupapādayati-#na
            cediti /
            puruṣo vastutastaptiśūnyaścedivaśabdo na doṣāya mithyātaptiparatvādityarthaḥ /
            mithyāsādṛśyameva doṣa iti cet, netyāha-#nahīti /
            saviṣayatvaṃ nirviṣayatvaṃ cevaśabdārthaḥ kalpita eva draṣṭavyaḥ /
            sāṃkhyasyāvidyake tapyatāpakatve sati mamāpi kiñcinna duṣyati kintu dṛṣṭameva saṃpannamityarthaḥ
            /
            yadi mithyātapyatvāṅgīkāre 'pasiddhāntaḥ syāditi bhītyā satyaṃ tapyatvaṃ puruṣasyocyate
            tathāpyapasiddhāntaḥ, kauṭasthyahānāt /
            anirmokṣaśca, satyasyātmavannivṛttayogādityāha-#athetyādinā /
            kiñca rajaso nityatvādduḥkhasātatyamityāha-#nityatveti /
            atra sāṃkhyaḥ śaṅkate-#tapyeti /
            sattvaṃ puruṣo vā tapyaśaktiḥ, tāpakaśaktistu rajaḥ, nimittamavivekātmakadarśanaṃ
            tamastena sahitaḥ sanimittaḥ saṃyegaḥ puruṣasya guṇasvāmitvarūpastadapekṣatvādityarthaḥ
            /
            mokṣastaptyabhāvaḥ /
            nimittasya nivṛttyabhāvānna mokṣa iti siddhāntī pariharati-#neti /
            tamaso nivṛttyabhāve 'pivivekenoparamānmokṣa ityata āha-#guṇānāṃ ceti /
            
            <p>
               'calaṃ guṇavṛttam'ityaṅgīkārāditi bhāvaḥ /<br />
               parapakṣe bandhamokṣānupapattimuktvā svapakṣamupasaṃharati-#aupaniṣadasya tviti /<br />
               vastuta ekatvena bandhābhāvānna muktyabhāvaśaṅkāvasaraḥ /<br />
               vyavahārastu bhedāṅgīkārāttapyatāpakabhāvo bandhaḥ tattvajñānāttannivṛttiścopapadyata
               iti na codyāvasara ityarthaḥ //10//
               </p>
         </p>
         
         
         <p>END BsRp_2,2.1.10</p>
         
         
         
         
         
         <p>START BsRp_2,2.2.11ḥ</p>
         
         
         <p>mahaddīrghavad vā hrasvaparimaṇḍalābhyām | BBs_2,2.11 |</p>
         
         
         <p>vṛttānuvādena 'mahaddīrghavat'iti svamatasthāpanātmakādhikaraṇasya saṃgatimāha-#pradhāneti
            /
            yadyapi sāṃkhyamatanirāsānantaraṃ paramāṇuvādo nirākartavyaḥ svamatasthāpanasya smṛtipāde
            saṃgatatvāt tathāpi pūrvatra pradhānaguṇānāṃ sukhādīnāṃ jagatyananvayātpradhānasyānupādānatvamuktaṃ,
            tathā brahmaguṇacaitanyānanvayādbrahmaṇo 'pi nopādānatvamiti doṣo dṛṣṭāntasaṃgatilābhādatra
            samādhīyata ityarthaḥ /
            cetanādbrahmaṇo jagatsargavādī vedāntasamanvayo viṣayaḥ /
            sa kiṃ yaḥ samavāyikāraṇaguṇaḥ sa kāryadravye svasamānajātīyaguṇārambhakastantuśauklyavaditi
            nyāyena virudhyate na veti saṃdehe nyāyasyāvyabhicārādvirudhyata iti prāpte vyabhicārānna
            tadvirodha iti siddhāntasūtraṃ vyācaṣṭe-#eṣetyādinā /
            yadyapi 'na vilakṣaṇatvāt'ityatra cetanādacetanasargaḥ sādhitastathāpi vaiśeṣikanyāyasya
            tadīyaprakriyayā vyabhicāroktyarthatvādasya sūtrasya na gatārthatā /
            pralayakāle paramāṇavo niścalā asaṃyuktāstiṣṭhanti sargakāle cādṛṣṭavadātmasaṃyogātteṣu
            karma bhavati, tena saṃyogāddravyāntarasṛṣṭirbhavati, kāraṇaguṇāḥ kārye guṇāntaramānabhanta
            iti sāmānyena prakriyāmuktvā viśeṣatastāmāha-#yadā dvāviti /
            paramāṇuḥ parimaṇḍalaḥ, tadgataṃ parimāṇaṃ pārimāṇḍalyamityucyate, tacca svasamānajātīyaguṇārambhakaṃ
            na bhavatītyuktanyāyasya vyabhicāra iti bhāvaḥ /
            vyabhicārasthalāntaramāha-#yadāpi dve iti /
            dve dve iti śabdadvayaṃ paṭhitavyam, evaṃ sati caturbhirdvyaṇukaiścaturaṇukārambha
            upapadyate, yathāśrute tu dvābhyāṃ dvyaṇukābhyāṃ mahataścaturaṇukasyārambho na yujyate,
            kāraṇagataṃ mahatvaṃ bahutvaṃ vā vinā kārye mahatvāyogāditi mantavyam /
            prakaṭārthakārāstu yaddvābhyāṃ dvyaṇukābhyāmārabdhaṃ kārye mahatvaṃ dṛśyate tasya
            hetuḥ pracayo nāma praśithilāvayavasaṃyoga iti rāvaṇapraṇīte bhāṣye dṛśyata iti cirantanavaiśeṣikadṛṣṭyedaṃ
            bhāṣyamityāhuḥ /
            sarvathāpi dvyaṇukagatahrasvatvāṇutvaparimāṇayoranārambhakatvādvyabhicaraḥ /
            yadyapi tārkikā dvābhyāmeva paramāṇubhyāṃ dvyaṇukaṃ tribhirdvyaṇukaistryaṇukamiti
            kalpayanti tathāpi tarkasyāpratiṣṭhānānna niyama iti matvā brūte-#yadāpi bahava iti
            /
            kārakaguṇāḥ śuklādayaḥ samānajātīyaguṇārambhakāḥ, kāryadravyaparimāṇaṃ tu na kāraṇaparimāṇārabhyaṃ
            kintu kāraṇagatasaṃkhyārabhyamiti prakriyā tulyetyarthaḥ /
            evaṃ prakriyāṃ darśayayitvā sūtraṃ yojayan vyabhicāramāha-#tadevamiti /
            paramāṇubhya eva mahaddīrghaṃ cetyaniyataprakriyāmāśrityoktam /
            niyataprakriyāmāśritya vyabhicāramāha-#yathā veti /
            aṇuhrasvebhyo dvyaṇukebhyo 'ṇudravyaṃ na jāyate hrasvamapi na jāyata iti vyabhicāra
            ityarthaḥ /
            sūtre vāśabdaścārtho 'nuktāṇusamuccayārthaḥ /
            tathā ca hrasvaparimaṇḍalābhyāṃ dvyaṇukaparamāṇubhyāṃ mahaddīrghāṇuvaccetanādacetanaṃ
            jāyata iti sūtrayojanā /
            tatra hrasvānmahaddīrghaṃ tryaṇukaṃ parimaṇḍalādaṇu dvyaṇukamiti vibhāgaḥ /
            dṛṣcāntavaiṣamyaṃ śaṅkate-#atha manyasa iti /
            acetanaiva virodhiguṇa ityata āha-#na hyacetaneti /
            kāryadravyasya parimāṇāntarākrāntatvamaṅgīkṛtya vivakṣitāṃśasāmyamāha-#maivamiti /
            aṅgīkāraṃ tyajati-#naceti /
            utpannaṃ hi parimāṇāntaraṃ virodhi bhavati, tadutpatteḥ prāgvirodhyabhāvāt dvyaṇuke
            pārimāṇḍalyārambhaḥ kiṃ na syādityarthaḥ /
            nanu virodhiparimāṇena sahaiva dravyaṃ jāyata ityata āha-#ārabdhamapīti /
            sahotpattāvapasiddhāntaḥ /
            ato virodhyabhāvaḥ siddha iti bhāvaḥ /
            aṇutvādyārambhe vyagratvāt pārimāṇḍalyādeḥ svasamānaguṇānārambhakatvamityāśaṅkya niṣedhati-#naceti
            /
            vyagratvamanyathāsiddham /
            tatra hetuḥ-#parimāṇantarasyeti /
            anyahetukatve sūtrāṇyudāharati-#kāraṇeti /
            kāraṇānāṃ dvyaṇukānāṃ bahutvāt tryaṇuke mahatvaṃ mṛdo mahatvāt ghaṭe mahatvaṃ, dvitūlapiṇḍārabdhe
            'tisthūlatūlapiṇḍe pracayādavayavasaṃyogaviśeṣānmahatvamityarthaḥ /
            mahatvaviruddhamaṇutvaṃ paramāṇugatadvitvasaṃkhyayā dvyaṇuke bhavatītyāha-#taditi
            /
            yanmahatvasyāsamavāyikāraṇaṃ tadeva mahatvasamānādhikaraṇasya dīrghatvasya, yaccāṇutvasyāsamavāyi
            kāraṇaṃ tadevāṇutvāvinābhūtahṛsvatvasyāsamavāyikāraṇamityatidiśati-#eteneti /
            ato mahatvādāvahetutvātpārimāṇḍalyādīnāṃ vyagratvasiddhamiti bhāvaḥ /
            teṣāṃ saṃnidhiviśeṣābhāvānna samānaguṇārambhakatvamityapi na vācyamityāha-#naceti
            /
            pārimāṇḍalyādīnāmapi bahutvādivatsamavāyikāraṇagatatvāviśeṣādityarthaḥ /
            teṣāmanārambhakatve kāryadravyasya virodhiguṇākrāntatvaṃ vyagratvamasaṃnidhirvā na
            heturityuktiphalamāha-#tasmāditi /
            yattu kāraṇaguṇaḥ svasamānaguṇārambhaka iti vyāpteḥ sāmānyaguṇeṣu pārimāṇḍalyādiṣu
            vyabhicāre 'pi yo dravyasamavāyikāraṇagato viśeṣaguṇaḥ sa svasamānajātīyaguṇārambhaka
            iti vyāpteścaitanyasya viśeṣaguṇatvādārambhakatvaṃ durvāramiti, tanmandaṃ, citrapaṭahetutantugateṣu
            nīlādirūpeṣuvijātīyacitrarūpahetuṣu vyabhicārāccaitanyasyātmatvena guṇatvābhāvācceti
            mantavyam /
            tasmāccetanādvijātīyārambho yukta iti sthitam /
            tatrodāhaṇāntaramāha-#saṃyogācceti /
            nanu cetanaṃ brahma kāryopādānatvāddravyaṃ, tanna vilakṣaṇasyopādānamiti prakṛte kiñciddravyameva
            vilakṣaṇakāryakaramudāhartavyam, na saṃyogasya guṇasyodāharaṇamiti śaṅkate-#dravya
            iti /
            guṇāt dravyavaccetanādacetanārambha iti vilakṣaṇārambhakatvāṃśe 'yaṃ dṛṣṭānta iti
            pariharati-#neti /
            aniyamaḥ kaṇādasaṃmata ityāha-#sūtrakāro 'pīti /
            
            <p>
               etāvatā kathamaniyamaḥ, tatrāha-#etaduktamiti /<br />
               navilakṣaṇatvanyāyena punaruktyabhāve 'tideśādhikaraṇena punaruktiriti śaṅkate-#nanvatideśa
               iti /<br />
               samānaguṇārambhaniyamasya pārimāṇḍalyādidṛṣṭāntena bhaṅgārthamasyārambha ityāha-#satyamiti
               /<br />
               tasyaivātideśasyetyarthaḥ //11//
               </p>
         </p>
         
         
         <p>END BsRp_2,2.2.11</p>
         
         
         
         
         
         <p>START BsRp_2,2.3.12ḥ</p>
         
         
         <p>ubhayathāpi na karmātastadabhāvaḥ | BBs_2,2.12 |</p>
         
         
         <p>vaiśeṣikamataparīkṣāmārabhate-#ubhayathāpi na karmātastadabhāvaḥ /
            nāsya prāsaṅgikena pūrvādhikaraṇena saṃgatirapekṣiteti manvānaḥ pradhānasyeśvarānadhiṣṭhitasyākāraṇatve
            'pi paramāṇūnāṃ tadadhiṣṭhitānāṃ kāraṇatvamastviti pratyudāharaṇasaṃgatyā sāṃkhyādhikaraṇānantaryamasya
            vadaṃstātparyamāha-#itānīmiti /
            dvyaṇukādikrameṇa paramāṇubhirjagadārabhyata iti vaiśeṣikarāddhānto 'tra viṣayaḥ /
            sa kiṃ mānamūlo bhrāntimūlo veti saṃdehe pūrvapakṣayati-#sa ceti /
            taiḥ paṭādibhiḥ sāmānyaṃ kṣityādeḥ kāryardravyatvaṃ tenetyarthaḥ /
            vimataṃ sāvayavaṃ kṣityādikaṃ svanyūnaparimāṇasaṃyogasacivānekadravyārabdhaṃ, kāryadravyatvāt,
            paṭādivaditi prayogaḥ /
            sveṣṭaparamāṇusiddhyarthāni sādhyaviśeṣaṇāni /
            nanvetāvatā kathaṃ paramāṇusiddhiḥ, tatrāha-#sa cāyamiti /
            vimataṃ sāvayavatvaṃ pakṣatāvacchedakaṃ yato nivartate sa nyūnaparimāṇasyāpakarṣasya
            paryantatvenāvasānabhūmitvenāvagataḥ paramāṇurityarthaḥ /
            yāvatsāvayavamanumānapravṛtteḥ dvyaṇukanyūnadryaṃ niravayavaṃ siddhyatīti bhāvaḥ /
            jagannityatvavādāt kāryadravyatvahetvasiddhiriti vadantaṃ pratyāha-#sarvaṃ ceti /
            vimatamādyantavat, sāvayavatvāt, paṭavadityarthaḥ /
            hetorasiddhiṃ nirasyāprayojakatvaṃ nirasyati-#naceti /
            te katividhā ityākāṅkṣāyāṃmāha-#tānīti /
            pralaye caiṣāmapi nāśānna jagatkāraṇatvamityāśaṅkyāha-#teṣāṃ ceti /
            avayavānāṃ vibhāgānnāśānnāvayavino nāśaḥ /
            paramāṇūnāṃ niravayavatvenāvayavavibhāgādernāśahetorasaṃbhavānna nāśa ityarthaḥ /
            teṣāṃ nityatve phalitaṃ sṛṣṭikramamāha-#tata iti /
            evaṃ kāṇādamatasya mānamūlatvāttena vedāntasamanvayasya virodhādasiddhiriti pūrvapakṣe
            phalam /
            tasya bhrāntimūlatvādavirodha iti siddhāntayati-#tatredamiti /
            pralaye vibhaktānāṃ paramāṇūnāmanyatarakarmaṇo 'bhayakarmaṇā vā saṃyogo vācyaḥ, karmaṇaśca
            nimittaṃ prayatnādikaṃ dṛṣṭaṃ, yathā prayatnavadātmakasaṃyogāddehaceṣṭā, vāyvādyabhighātādvṛkṣādicalanaṃ,
            hastanodanādiṣvādigamanaṃ, tadvadaṇukarmaṇo dṛṣṭaṃ nimittamabhyupagamyate na vā /
            dvitīye karmānutpattiḥ nādyaḥ, prayatnādeḥ sṛṣṭyuttarakālīnatvādityubhayathāpi na
            karma saṃbhavati /
            ataḥ karmāsaṃbhavāttasya saṃyogapūrvakadvyaṇukādisargasyābhāva iti sūtrārthaḥ /
            sthirasya vegavaddravyasaṃyogāviśeṣo 'bhighātaḥ sa eva calasya nodanamiti bhedaḥ /
            dṛṣṭanimittābhāve 'pyadṛṣṭavadātmasaṃyogādaṇuṣu karmeti śaṅkate-#athādṛṣṭamiti /
            vikalpapuraḥsaraṃ dūṣayati-#tatpunariti /
            jaḍātmavadaṇorāśrayatvaṃ ki na syāditi matvā vikalpaḥ kṛta iti mantavyam /
            atrāpi sūtraṃ yojayati-#ubhayatheti /
            jīvādhiṣṭhitamadṛṣṭaṃ nimittamastvityata āha-#ātmanaśceti /
            acetanatvānnādhiṣṭhātṛtvamiti śeṣaḥ /
            bhinneśvarasyādhiṣṭhātṛtvamagre nirākariṣyate /
            acetanatvamadṛṣṭasyakarmanimittatvābhāve heturuktaḥ /</p>
         
         
         <p>hetvantaramāha-#ātmasamavāyitveti /
            gurutvavadadṛṣṭamapi svāśrayasaṃyukte kriyāheturiti śaṅkate-#adṛṣṭavadeti /
            vibhusaṃyogasyāṇuṣu sadā sattvāt kriyāsātatye pralayābhāvaḥ syāditi dūṣayati-#saṃbandheti
            /
            kādācitkapravṛtteradṛṣṭaniyamyatvāyoge 'pīśvarānniyama ityata āha-#niyāmakāntareti
            /
            yajjñānaṃ taccharīrajanyamiti vyāptivirodhena nityajñānāsiddhestadguṇa īśvaro nāsti,
            astitve 'pi sadā sattvānna niyāmakatvamiti bhāvaḥ /
            sūtrārthaṃ nigamayati-#tadevamiti /
            saṃyogasya hetutvaṃ khaṇḍayitvā svarūpaṃ khaṇḍayati-#saṃyogaścāṇoriti /
            saṃyogasya vyāpyavṛttitve ekasminnitarasyāntarbhāvātkāryasya pṛthutvāyogāt sarvaṃ
            kāryaṃ paramāṇumātraṃ syādityarthaḥ /
            kiñca sāṃśadravye saṃyogasyaikāṃśavṛttitvaṃ dṛṣṭaṃ tadvirodhādvyāpyavṛttitvaṃ na kalpyamityāha-#dṛṣṭeti
            /
            paramāṇoḥ saṃyoga ekadeśena cediti saṃbandhaḥ /
            
            <p>
               digbhedena kalpitapradeśasthasaṃyogasyāpi kalpitatvāttataḥ kāryaṃ notpadyeta, utpannaṃ
               vā mithyā syādityapasiddhānta ityarthaḥ /<br />
               kāṇādānāṃ sargapratyuktau sūtraṃ yojayitvā pralayanirāse 'pi sūtraṃ yojayati-#thā
               ceti /<br />
               paramāṇūnāṃ karmaṇā saṃyogātsargaḥ, vibhāgātpralaya iti prakriyā na yuktā, yugapadanantaparamāṇūnāṃ
               vibhāge niyatasyābhighātāderdṛṣṭasya nimittasyāsattvāt dharmādharmarūpādṛṣṭasya sukhaduḥkhārthatvena
               sukhaduḥkaśūnyapralayaprayojakatvāyogānnādṛṣṭanimittena karmaṇā vibhāgaḥ saṃbhavati
               /<br />
               tathā ca dṛṣṭādṛṣṭanimittayorasattvādubhayathāpi saṃyogārthatvena vibhāgārthatvena
               ca karma nāsti, ataḥ karmābhāvāttayoḥ saṃyogavibhāgapūrvakayoḥ sargapralayayorabhāva
               iti sūtrayojanā //12//
               </p>
         </p>
         
         
         <p>END BsRp_2,2.3.12</p>
         
         
         
         
         
         <p>START BsRp_2,2.3.13ḥ</p>
         
         
         <p>samavāyābhyupagamāc ca sāmyād anavasthiteḥ | BBs_2,2.13 |</p>
         
         
         <p>#samavāyābhyupagamācca tadabhāvaḥ /
            aṇuvādāsaṃbhava iti yogyatayā saṃbadhyate dvyaṇukasamavāyayoḥ paramāṇubhinnatvasāmyāt
            dvyaṇukavatsamavāyasyāpi samavāyāntaramityanavasthitirityarthaḥ /
            nanviha tantuṣu paṭa ityādiviśiṣṭadhīniyāmakaḥ samavāyo na saṃbandhāntaramapekṣate,
            svarūpeṇaiva nityasaṃbaddhatvāditi śaṅkate-#nanviheti /</p>
         
         
         <p>saṃyogasyāpi svarūpasaṃbandhopapatteḥ samavāyo na syāditi dūṣayati-#neti /
            saṃbandhibhinnatvāccedapekṣā samavāyasyāpi tulyā /
            #guṇaparibhāṣāyāśceti /
            guṇatvābhāve 'pi karmasāmānyādīnāṃ samavāyāṅgīkārādguṇatvaṃ samavāyitve na vyāpakam
            /
            
            <p>
               nāpi vyāpyaṃ, guṇasyāpi samavāyavatsvarūpasaṃbandhasaṃbhavena vyāptyanukūlatarkābhāvāt
               /<br />
               tasmāt saṃbandhibhinnatvameva saṃbandhāntarāpekṣāyāṃ kāraṇaṃ, tasya samavāye 'pi tulyatvādanavasthā
               durvārā /<br />
               sā ca mūlakṣayakārī /<br />
               tayā samavāyāsiddhau samavetadvyaṇukāsiddhirityarthaḥ //13//
               </p>
         </p>
         
         
         <p>END BsRp_2,2.3.13</p>
         
         
         
         
         
         <p>START BsRp_2,2.3.14ḥ</p>
         
         
         <p>nityam eva ca bhāvāt | BBs_2,2.14 |</p>
         
         
         <p>
            sūtraṃ vyācaṣṭe-#apiceti /<br />
            anubhavasvabhāvatve naimittikī pravṛttirvācyā, nimittaṃ ca kālādṛṣṭādikaṃ nityasaṃnihitamiti
            nityameva pravṛttiprasaṅgaḥ, tasyānimittatve pravṛttyabhāva ityarthaḥ //14//
            </p>
         
         
         <p>END BsRp_2,2.3.14</p>
         
         
         
         
         
         <p>START BsRp_2,2.3.15ḥ</p>
         
         
         <p>rūpādimattvāc ca viparyayo darśanāt | BBs_2,2.15 |</p>
         
         
         <p>kiṃ ca paramāṇavaḥ samavāyikāraṇavantaḥ kāraṇāpekṣayā sthūlā anityāśca, rūpavattvāt
            rasavattvādgandhavattvāt sparśavattvāt ghaṭavaditi sūtraṃ yojayituṃ paraprakriyāmāha-#sāvayavānāmityādinā
            /</p>
         
         
         <p>nanvatra paramāṇutvaṃ pakṣatāvacchedakaṃ tadviruddhaṃ sthūlatvaṃ kathaṃ sādhyata iti
            cet /
            na /
            vāyutvatejastvādeḥ pṛthagavacchedakatvāt /
            na cāprayojakatā, kāraṇaśūnyatve nityatve cātmavadrūpādimattvāyogāt /
            naca tarhi vāyuḥ kāraṇavāniti pṛthaksādhane rūpādihetūnāṃ bhāgāsiddhyabhāve 'pi siddhasādhanatā
            syāditi vācyaṃ, yatra sparśastatkāraṇaṃ, yatra rūpaṃ tatsakāraṇamiti vyāptigrahakāle
            vāyutvādyavacchedena sādhyasiddhyabhāvāditi bhāvaḥ /
            paramāṇavo nityāḥ, sattve satyakāraṇavattvāt /
            ātmavaditi satpratipakṣamutthāpya viśeṣyāsiddhyā dūṣayati-#yacca nityatva iti /
            sattvaṃ bhāvatvaṃ prāgabhāvanirāsārtham /
            nityatvapratiṣedhaḥ sapratiyogikaḥ, abhāvatvāt, ghaṭābhāvāvaditi nityasya kvacitsiddhau
            kāryamanityamiti viśeṣataḥ kārye nityatvapratiṣedhāt kāraṇabhūtaparamāṇuṣu nityatvaṃ
            sidhyati, anyathā pratiyogyabhāve pratiṣedhānupapatteriti kaṇādoktamanūdyānyathāsiddhyā
            dūṣayati-#yadapīti /
            kārye nityatvapratiṣedhavyavahāramaṅgīkṛtya brahmaṇi pratiyogiprasiddhiruktā /
            vastutastu viśeṣavyavahāra evāsiddhaḥ, kāraṇanityatvasya pramāṇāntareṇa jñānaṃ vinā
            kāryamanityamiti vyavahārayogādityāha-#naca śabdeti /
            yadi pramāṇāntaraṃ kāraṇanityatve syāttadāyaṃ vyavahāraḥ samūlo bhavati, tato mūlajñānātprāgvyavahāramātrānna
            vastusiddhiḥ, vaṭe yakṣavyavahārādapi tatsiddhiprasaṅgāt mūlajñāne tu tenaiva aśeṣasiddhervyavahāropanyāsavaiyarthyamiti
            bhāvaḥ /
            evaṃ paramāṇunityatve kāṇādasūtradvayaṃ nirasya tṛtīyaṃ nirasyati-#yadapīti /
            satāmaṇūnāṃ dṛśyamānasathūlakāryāṇāṃ pratyakṣeṇa kāraṇajñānamavidyeti yadi sūtrārthaḥ,
            tarhyapratyakṣakāraṇatvaṃ nityatve hetuḥ syāt /
            tanna dvyaṇuke vyabhicārādityarthaḥ /
            yadyārambhakadravyaśūnyatvaṃ hetuviśeṣeṇaṃ tadā viśeṣyavaiyarthyamāpadyeta, punaruktiścetyāha-#athetyādinā
            /
            paramāṇavo nityāḥ, nāśakānupalambhāt, ātmavaditi sūtrārthamāśaṅkate-#athāpīti /
            tantvādyavayavānāṃ vibhāgānnāśādvā paṭhādināśo dṛṣṭaḥ, tacca dvayaṃ niravayavāṇūnāṃ
            nāstīti nityatvamityarthaḥ /
            pariṇāmavādamāśrityāṇūnāṃ nāśakaṃ kiñcitsaṃbhavatīti pariharati-#neti /
            avayavānāṃ saṃyogena dravyāntarotpattirāraṃbha iti yadi mataṃ syāt, tadā dravyavināśo
            dvābhyāmevetiniyamaḥ syāt /
            nārambhe mānamasti saṃyuktatantvanyavapaṭādarśanāt /
            ataḥ kāraṇameva svato nirviśeṣaṃ viśeṣavadavasthātmanā kāryamityanubhavabalādāstheyam
            /
            tathā cāṇūnāmapyavidyāpariṇāmarūpāṇāṃ pralayanimittena kālādinā piṇḍātmakasvarūpatirobhāvena
            kāraṇabhāvāpattirvināśa upapadyate /
            yathāgnisaṃparkādghṛtakāṭhinyamavayavasaṃyogasyāvayavānāṃ ca nāśaṃ vinaiva līyate
            tadvat /
            naca kāṭhinyasya saṃyogaviśeṣaṇatvena guṇatvādravyanāśe 'nudāharaṇatvamiti śaṅkyaṃ,
            guṇavaddravyasyāpi kutaścidvināśa ityaṃśenodaharaṇāt, guṇaparibhāṣāyāścātantratvāt
            /
            
            <p>
               vastutastu ghṛtaṃ kaṭhinaṃ dravamityanusyūtaghṛtapariṇāmaviśeṣo dravyameva kāṭhinyam
               /<br />
               naca dravyatve 'pyavayavavibhāgādeva tasya nāśa iti vācyaṃ, ghṛtasya pariṇāmina ekatvena
               vibhāgāsaṃbhavāt, paramāṇukāṭhinyanāśe tadasaṃbhavācceti bhāvaḥ /<br />
               kiñca pralaye nāsīdrajo nānyat kiñcanetyaṇūnāṃ nāśasiddhiḥ /<br />
               tasmānna teṣāṃ paramakāraṇatvamityupasaṃharati-#tasmāditi //15//
               </p>
         </p>
         
         
         <p>END BsRp_2,2.3.15</p>
         
         
         
         
         
         <p>START BsRp_2,2.3.16ḥ</p>
         
         
         <p>ubhayathā ca doṣāt | BBs_2,2.16 |</p>
         
         
         <p>yadyasmādadhikaguṇavattattasmātsthūlamiti vyāptimuktvā vikalpayati-#tadvaditi /
            pārthivaḥ paramāṇūradhikaguṇastata ekaikanyūnaguṇā jalādiparamāṇava iti kalpyate,
            na vā /
            ādye doṣamāha-#kalpyamāna iti /
            mūrtyupacayāt sthaulyādityarthaḥ /
            pārthivo 'ṇurāpyāt sthūlaḥ, adhikaguṇatvāt, ghaṭavadityevaṃ prayoktavyaḥ /
            
            <p>
               aprayojakatvaṃ nirasyati-#na cāntareṇeti /<br />
               dṛṣṭavirodhaḥ syāditi bhāvaḥ /<br />
               neti pakṣe sarveṣāmāṇūnāṃ sāmyārthamekaikaguṇavattvaṃ vā syāccaturguṇavatvaṃ vā /<br />
               ubhayathāpi doṣamāha-#akalpyamāne tvityādinā //16//
               </p>
         </p>
         
         
         <p>END BsRp_2,2.3.16</p>
         
         
         
         
         
         <p>START BsRp_2,2.3.17ḥ</p>
         
         
         <p>aparigrahāc cātyantam anapekṣā | BBs_2,2.17 |</p>
         
         
         <p>na kevalamaṇuvādasyāyuktatvādupekṣā kintu śiṣṭabahiṣkṛtatvādgranthator'thataścāgrāhyatvamityāha-#aparigrahācceti
            /
            cakārārthaṃ prapañcayitumupakramate-#api ceti /
            atyantabhedajñāpakamāha-#bhinnalakṣaṇāniti /
            dravyaguṇakarmaṇāṃ dravyaguṇatvakarmatvajātayo lakṣaṇāni, guṇāśrayatvādyupādhayo vā,
            nirguṇatve sati jātimadakriyatvaṃ guṇalakṣaṇam, saṃyogavibhāgayornirapekṣakāraṇaṃ
            karma, nityamekamanekasamavetaṃ sāmānyam, nityadravyavṛttayo viśeṣāḥ, nityaḥ saṃbandhaḥ
            samavāya iti bhinnāni lakṣaṇāni /
            tairmitho 'tyantabhedasiddhirityarthaḥ /
            #tathātvamatyantabhinnatvam /
            tena viruddho yo dharmadharmibhāvaḥ /
            guṇādayo nadravyadharmāḥ syuḥ, tato 'tyantabhinnatvāt, śaśakuśādivadityarthaḥ /
            bhedābādhakatvamupanyasyābhedamāha-#atha bhavatīti /
            guṇādiṣu tadadhīnatvaṃ tāvadanvayavyatirekasiddhaṃ, tathā ca guṇādayo dravyābhinnāḥ,
            dravyādhīnatvāt, yadyasmādbhinnaṃ tanna tadadhīnaṃ, yathā śaśabhinnaḥ kuśa ityarthaḥ
            /
            abhede dravyaṃ guṇa iti śabdapratyayabhedaḥ kathaṃ, tatrāha-#dravyamiti /
            kalpitabhedo 'pyastītyāśayaḥ /
            anyathātyantabhedavadatyantābhede 'pi dharmadharmitvāyogāditi mantavyam /
            astu guṇādīnāṃ dravyatādātmyamiti vadantaṃ tārkikamanyaṃ pratyāha-#tathā satīti /
            sāṃkhyo 'tra vedāntī grāhyaḥ /
            yadvā kāpilasyāpi tādātmyasiddhānta iti sāṃkhyagrahaṇam /
            yadyapi tadadhīnatvaṃ taddharmatvaṃ, tacca dhūme nāsti, agniṃ vināpi bhāvāt, tathāpi
            tatkāryatvaṃ tadadhīnatvaṃ matvā vyabhicāraṃ śaṅkate-#nanviti /
            kāryatvamanyatvaṃ cāṅgīkaroti-#satyamiti /
            tathāpi tādātmyena pratīyamānatvasya hetorvivakṣitatvānna vyabhicāra ityāśayaḥ /
            asya hetoranyathāsiddhimāśaṅkate-#guṇādīnāmiti /
            guṇādīnāṃ dravyeṇābhedābhāve 'pyayutasiddhatvena tādātmyapratītisiddhirityarthaḥ /
            dūṣayituṃ vikalpayati-#tatpunariti /
            śauklyasya paṭaniṣṭhatvāt paṭasya tantudeśatvāt paṭaśauklyayorapṛthagdeśatvābhāvācchuklaḥ
            paṭa iti sāmānādhikaraṇyapratītirna syādityādyaṃ dūṣayati-#apṛthagdeśatva #iti /
            kāṇādasūtradvayaṃ vyācaṣṭe-#tantavo hīti /
            svabhāvo hi svarūpaṃ tasyāpṛthaktve 'smadiṣṭābhedasiddhirityāha-#apṛthaktvabhāvatva
            iti /
            abhede yuktimāha-#tasyeti-guṇasyetyarthaḥ /
            evaṃ ṣaṭpadārthā atyantabhinnā iti siddhānto 'nubhavavirodhena dūṣitaḥ /
            siddhāntāntaraṃ dūṣayati-#yuteti /
            ayutasiddhatvaṃ kimubhayorutānyatarasya /
            nādya ityāha-#prāgiti /
            dvitīyamāśaṅkya dūṣayati-#athetyādinā /
            kāraṇasya pṛthaksiddhatve 'kāryamapṛthaksiddhamityuktamupetya saṃbandho 'siddhasya
            siddhasya veti vikalpyādyaṃ dvitīyaṃ śaṅkate-#siddhaṃ bhūtveti /
            satoraprāptayoḥ prāptiḥ saṃyoga ityabhyupagamāttantupaṭayorapi saṃyogāpattirityapasiddhāntaḥ
            syādityarthaḥ /
            sadyojātapaṭasya kriyābhāvāt kathaṃ saṃyogaḥ, tatrāha-#yatheti /
            kiñca saṃbandhasyāpi saṃbandhe 'navasthānādasaṃbaddhasyāniyāmakatvāt saṃbandho 'pi
            durnirūpa ityāha-#nāpīti /
            saṃbandhaḥ saṃbandhibhinnaḥ, tadvilakṣaṇaśabdadhīgamyatvāt, vastvantaravaditi śaṅkate-#saṃbandhīti
            /
            kalpitabhedasādhane siddhasādhanatā, vastubhedasādhane tu vyabhicāra iti samādhatte-#na
            /
            ekatve 'pīti /
            svarūpeṇaiva manuṣyādiśabdabhāgeva putrādyapekṣayā pitetyādivilakṣaṇaśabdadhīgamyo
            bhavati, naca bhidyata iti vyabhicāra ityarthaḥ /
            phalitamāha-#ityupalabdhīti /
            vilakṣaṇaśabdadhīgamyatvādityupalabdhighaṭitena-lakṣaṇena siṅgena prāptasya vastvantarasya
            saṃyogādeḥ saṃbandhivyatirekeṇānupalabdherabhāvo niścīyata ityarthaḥ /
            na hyaṅgulidvayasya nairantaryātirekeṇa saṃyoga upalabhyate /
            samavāyastu na kasyāpi kvacidapyanubhavamārohatīti bhāvaḥ /
            saṃbandhasya saṃbandhyabhede saṃbandhinaḥ sadā sattvātsarvadā saṃbandhabuddhiprasaṅga
            iti śaṅkāṃ niṣedhati-#nāpīti /
            parāpekṣayā nairantaryāvasthāyāmaṅgulyoḥ rūparūpiṇośca saṃbandhidhīḥ na svata ityuktamityarthaḥ
            /
            pūrvaṃ paramāṇvoḥ saṃyoganirāsena dvyaṇukādisṛṣṭirnirastā, saṃpratyadṛṣṭavadātmanāṇūnāṃ
            saṃyogo 'ṇuṣu kriyāhetuḥ ātmamanoḥ saṃyogo buddhyādyasamavāyikāraṇaṃ nirasyate-#tathāṇvātmeti
            /
            nirastamapi kalpitapradeśapakṣamatiprasaṅgākhyadoṣāntaraṃ vaktuṃ punarudbhāvayati-#kalpitā
            iti /
            kalpanamūhaḥ /
            ūhitārthāḥ santo 'santo vā /
            dvitīye na saṃyogasiddhiḥ svasvābhāvayorekatra vṛttyavacchedakāsattvāt /
            ādye tūhamātreṇa sarvārthasiddhiprasaṅgaḥ, ūhasya svādhīnatvāt /
            prabhūtatvaṃ niravadhitvaṃ tatsaṃbhavāccetyarthaḥ /
            yadyūhātsarvasiddhistadā padārthabandhamuktiniyamā lupyerannityāha-#na cetyādinā /
            saṃyogaṃ dūṣayitvā samavāyaṃ dūṣayati-#kiñcānyaditi /
            tanmate dūṣaṇāntaramucyata ityarthaḥ /
            saṃśleṣaḥ saṃgrahaḥ /
            yata ekākarṣaṇenāparākarṣaṇaṃ tasyānupapattirityarthaḥ /
            dvyaṇukaṃ niravayavāsamavetaṃ, sāvayavatvāt, ākāśāsamavetabhūmivaditi bhāvaḥ /
            nanu dvyaṇukasyāsamavetatve tadāśritatvaṃ na syāt, saṃbandhaṃ vinā tadayogāt /
            naca saṃyogādāśritatvaṃ kāryadravyasya prakṛtyasaṃyogāditi śaṅkate-#kāryeti /
            prakṛtivikārayorabhedādāśrayāśrayibhāvānupapattiriṣṭeti pariharati-#neti /
            bhedāttadbhāva iti vadantaṃ pratyāha-#itaretarāśrayatvāditi /
            kathaṃ tarhi kāryasya kāraṇāśritatvavyavahāraḥ kalpitabhedādityāha-#kāraṇasyaiveti
            /
            paramāṇūnāṃ niravayavatvamapyayuktamityāha-#kiñceti /
            paramāṇavaḥ sāvayavāḥ, alpatvāt, ghaṭavat /
            vipakṣe teṣāṃ digbhedāvadhitvaṃ na syādātmavadityarthaḥ /
            nanuparamāṇvapekṣayā yo 'yaṃ prācī dakṣiṇetyādidigbhedavyavahārastadavadhitvena ye
            'vayavāstvayocyante ta eva mama paramāṇavaste 'pi sāvayavāścet tadavayavā eveti evaṃ
            yataḥ paraṃ na vibhāgaḥ sa eva niravayavaḥ paramāṇuriti śaṅkati-#yāṃstvamiti /
            pariharati-#na /
            #sthūleti /
            ayamarthaḥ-yatsavātmanāvibhāgāyogyaṃ vastu sa paramāṇuriti yadyucyeta tarhi brahmaṇa
            eva paramāṇusaṃjñā kṛtā syāt, tadanyasyālpasya digvibhāgārhatvenāvayavavibhāgāvaśyaṃ
            bhāvāt /
            yadi pṛthivyādijātīyo 'lpaparimāṇaviśrāntibhūmiryaḥ sa paramāṇurityucyeta tarhi tasya
            na mūlakāraṇatvaṃ, vināśitvāt, ghaṭavat /
            naca hetvasiddhiḥ, aṇavo vināśinaḥ, pṛthivyādijātīyatvāt, ghaṭavaditi sādhanāditi
            /
            saṃprati niravayavadravyasya nāśahetvabhāvādātmavadavināśa ityāśaṅkya pūrvoktaṃ parihāraṃ
            smārayati-#vinaśyanta ityādinā /
            brahmātiriktasyājñānikatvācca dravyasya niravayavatvamasiddham /
            nimittādṛṣṭādināśādvināśaḥ pralaye saṃbhavati, muktau jñānādajñānanāśe tatkāryāṇunāśasaṃbhava
            iti bhāvaḥ /
            yaduktaṃ yatkāryadravyaṃ tatsaṃyogasacivānekadravyārabdhamiti, tannetyāha-#tathā kāryārambho
            'pīti /
            kaivalyaṃ pradhānyam /</p>
         
         
         <p>kāryadravyasthitāvapi hetvātsaṃyogasya kṣīrāraṃbhakasaṃyogāddadhyārambhakaṃ na saṃyogāntaraṃ,
            tathā ca dadhyādau vyabhicārānna vyāptirityarthaḥ /
            kiñca yatkāryadravyaṃ taddravyārambhamityeva vyāptirastu lāghavāt, na tu saṃyogasacivasvanyūnaparimāṇenekadravyārambhamiti,
            gauravāt, dīrghavistṛtadukūlārabdharajjau nyūnaparimāṇāyāṃ vyabhicārācca /
            naca rajjurna dravyāntaramiti vācyam, avayavimātraviplavāpātāt /
            kiñca niravayavadravyatvasyaikātmavṛttitve lāghavānna niravayavānekāṇusiddhiḥ /
            yattvaṇutvatāratamyaviśrāntibhūmitvena tatsiddhiriti /
            tanna /
            tryaṇukatvenoktatruṭiṣu viśrānteḥ /
            naca ta eva truṭināmāno jagaddhateva iti vācyam, pṛthivītvādinā sāvayavatvānityatvayoranumānāt
            /
            na cāvayavatvasya kvacidviśrāntau paramāṇusiddhiraviśrāntāvanavastheti vācyam, māyāyāṃ
            brahmaṇi vāvayavatvaviśrāntisaṃbhavāt /
            
            <p>
               ato na kiñcidaṇusadbhāve pramāṇam /<br />
               niravayavānāṃ saṃyogasamavāyayorasaṃbhavātsamavetadvyaṇukādyārambhakatvāyoga ityādi
               bādhakamuktameva /<br />
               saṃprati 'aparigrahācca'iti sūtravākyaśeṣaṃ pūrayannadhikaraṇārthamupasaṃharati-#tadevamiti
               /<br />
               tasmādbhrāntimūlena vaiśeṣikamatenavedāntatātparyasyāvirodha iti siddham //17//
               </p>
         </p>
         
         
         <p>END BsRp_2,2.3.17</p>
         
         
         
         
         
         <p>START BsRp_2,2.4.18ḥ</p>
         
         
         <p>samudāya ubhayahetuke 'pi tadaprāptiḥ | BBs_2,2.18 |</p>
         
         
         <p>vaiśeṣikaṃ nirasya vaināśikaṃ nirasyati-#samudāya iti /
            parimāṇabhedena dehāderāśutaravināśāṅgīkārādardhavaināśiko vaiśeṣikastasya nirāsānantaraṃ
            sarvakṣaṇikavādī buddhistho nirasyata iti prasaṅgasaṃgatimāha-#vaiśeṣiketi /
            'nābhāva upalabdheḥ'iti nirasanīyasiddhāntādatra nirasyasiddhāntasya bhedaṃ vaktuṃ
            tatsiddhāntaṃ vibhajate-#sa ceti /
            nanu sugataproktāgamasyaikyāt kuto bahuprakāratā, tatrāha-#pratipattīti /
            ekasyaivāgamavyākhyātuḥ śiṣyasyāvasthābhedena vuddhibhedāt, mandamadhyamottamadhiyāṃ
            śiṣyāṇāṃ vā bhedādbahuprakāratetyarthaḥ /</p>
         
         
         <p>tāneva prakārānāha-#tatreti /
            sautrāntiko vaibhāṣiko yogācārī mādhyamikaśceti catvāraḥ śiṣyāḥ /
            teṣvādyayorbāhyārthānāṃ parokṣatvāparokṣatvavivāde 'pyastitvasaṃpratipattestayoḥ siddhāntamekīkṛtya
            nirasyata ityāha-#tatra ye sarvāstitveti /
            bhūtaṃ bhautikaṃ bāhyaṃ, cittaṃ caittaṃ ca kāmādyāntaramiti vibhāgaḥ /
            tatra saṃdihyate kiṃ mānamūlo bhrāntimūlo vāyaṃ siddhānta iti /
            tatra pramāṇamūla iti pūrvapakṣayan siddhāntaṃ tadīyaṃ darśayati-#tatra bhūtamiti
            /
            sthiraḥ prapañco brahmahetuka iti vedāntasiddhāntasya mānamūlakṣaṇikasiddhāntavirodhādasiddhiḥ
            pūrvapakṣe phalaṃ, siddhānte tadavirodha iti jñeyam /
            pṛthivyādibhūtacatuṣṭayaṃ viṣayendriyātmakaṃ bhautikaṃ ca paramāṇusamudāya eva nāvayavyantaramiti
            matvā paramāṇūn vibhajate-#catuṣṭaye ceti /
            caturvidhā ityarthaḥ /
            kharaḥ kaṭhinastatsvabhāvāḥ pārthivāḥ paramāṇavaḥ, snigdhā āpyāḥ, uṣṇāstaijasāḥ, īraṇaṃ
            calanasvabhāvo vāyavyānāmiti /
            bāhyasamudāyamuktvādhyātmikasamudāyamāha-#tatheti /
            saviṣayendriyāṇi rūpaskandhaḥ viṣayāṇāṃ bāhyatve 'pi dehasthendriyagrāhyatvādādhyātmikatvam,
            ahamahamityālayavijñānapravāho vijñānaskandhaḥ, sukhādyanubhavo vedanāskandhaḥ, gauraśva
            ityevaṃ nāmaviśiṣṭasavikalpakapratyayaḥ saṃjñāskandhaḥ, rāgadveṣamohadharmādharmāḥ
            saṃskāraskandhaḥ /
            tatra vijñānaskandhaścittamātmeti gīyate /
            anye catvāraḥ skandhāścaittāsteṣāṃ saṃghāta ādhyātmikaḥ /
            sakalalokayātrānirvāhaka ityarthaḥ /
            avayavātiriktāvayavyanupalabdheravayavāḥ śiṣyante, yatsat tatkṣaṇikaṃ, yathā vidyuditi
            teṣāṃ kṣaṇikatvamiti mānamūlo 'yaṃ siddhānta iti prāpte siddhāntasūtraṃ yojayati-#yo
            'yamiti /
            sargādau paramāṇūnāṃ ca skandhānāṃ ca svataḥsaṃghātastāvanna saṃbhavati, acetanatvāt
            /
            nāpi cittākhyamabhijvalanaṃ vijñānaṃ samudāyahetuḥ, saṃghāte dehākāre jāte vijñānaṃ
            vijñāne jāte saṃghāta ityanyonyāśrayāt /
            naca kṣaṇikavijñānādanyaḥ kaścijjīva īśvaro vā tvayābhyupagamyate yaḥ saṃghātakartā
            bhavet /
            naca kartāramanapekṣyāṇavaḥ skandhāśca svayameva saṃghātārthaṃ pravartanta iti vācyam,
            anirmokṣaprasaṅgāt /
            nanvālayavijñānasaṃtānaḥ saṃhantāstvityata āha-#āśayasyeti /
            āśerate 'smin rāgādaya ityāśayaḥ saṃtānaḥ, sa kiṃ saṃtānibhyo 'nyo vijñānibhyo 'nyo
            'nanyo vā /
            ādye 'pi sthiraḥ kṣaṇiko vā /
            nādyaḥ, asmadiṣṭanityātmavādaprasaṅgāt /
            dvitīye doṣamāha-#kṣaṇikatveti /
            
            <p>
               kṣaṇikasya janmātiriktavyāpāro nāsti, tasmāttasya paramāṇvādimelanārthaṃ pravṛttiranupapannā
               /<br />
               kṣaṇikatvavyāghātdityarthaḥ /<br />
               etenānanyaḥ saṃtāna iti pakṣo nirastaḥ, kṣaṇikasya melakatvānupapatteḥ /<br />
               tasmāt saṃhanturasattvāt saṃghātānupapattirityarthaḥ //18//
               </p>
         </p>
         
         
         <p>END BsRp_2,2.4.18</p>
         
         
         
         
         
         <p>START BsRp_2,2.4.19ḥ</p>
         
         
         <p>itaretarapratyayatvād iti cen notpattimātranimittatvāt | BBs_2,2.19 |</p>
         
         
         <p>saṃhanturabhāve 'pi saṃghātopapattimāśaṅkya niṣedhati-#itareti /
            kāryaṃ pratyayate gacchatīti pratyayaḥ kāraṇam /
            avidyādibhirevārthāt saṃghātasiddhau vyavahāropapattirityarthaḥ /
            avidyādīnāha-#te ceti /
            kṣaṇikeṣu sthiratvabuddhiravidyā, tato rāgadveṣamohāḥ saṃskārā bhavanti, tebhyo garbhasthasyādyaṃ
            vijñānamutpadyate, tasmāccālayavijñānāt pṛthivyādicatuṣṭayaṃ nāmāśrayatvānnāma bhavati
            /
            tato rūpaṃ sitāsitātmakaṃ śukraśoṇitaṃ niṣpadyate /
            garbhasya kalakalabudbudāvasthā nāmarūpaśabdārtha iti niṣkarṣaḥ /
            vijñānaṃ pṛthivyādicatuṣṭayaṃ rūpaṃ ceti ṣaḍāyatanāni yasyendriyajātasya tat ṣaḍāyatanaṃ,
            nāmarūpendriyāṇāṃ mithaḥ saṃyogaḥ sparśaḥ, tataḥ sukhādikā vedanā, tayā punarviṣayatṛṣṇā,
            tayā pravṛttirūpādānaṃ, tena bhavatyasmājjanmeti bhavo dharmādiḥ, tato jātirdehajanma
            pañcaskandhasamudāya iti yāvat /
            jātānāṃ skandhānāṃ paripāko jarāskandhaḥ, maraṇaṃ nāśaḥ, mriyamāṇasya putrādisnehādantardāhaḥ
            śokaḥ, tena hā putretyādivilāpaḥ paridevanā, aniṣṭānubhavo duḥkhaṃ, tenaṃ durmanastā
            mānasī vyathā, itiśabdo mānāpamānādikleśasaṃgrahārthaḥ /
            na kevalaṃ sugatānāmevāvidyādayaḥ saṃmatāḥ, kintu sarvavādināmapītyāha-#sarveṣāmiti
            /
            avidyādihetukā janmādayo janmādihetukāścāvidyādaya iti mitho hetuhetumadbhāvādarthātsaṃghātasiddhiriti
            śaṅkāmupasaṃharati-#tadevamiti /
            siddhāntabhāgaṃ vyācaṣṭe-#tanneti /
            avidyādīnāmuttarottarahetutvamaṅgīkṛtya saṃghātahetvabhāvāt saṃghāto na syādityukte
            pūrvoktaṃ smārayati-#nanviti /
            kimavidyādayaḥ saṃghātasya gamakā utotpādakā iti vikalpyādye saṃghātasyotpādakaṃ kiñcidvācyaṃ,
            tannāstītyāha-#atrocyate, yadīti /
            āśrayāśrayibhūteṣviti bhoktṛviśeṣaṇam /
            adṛṣṭāśrayeṣvityarthaḥ /
            yadā sthireṣvaṇuṣu saṃghātayogyeṣu kartṛṣu cādṛṣṭasahāyeṣu satsu jñānābhāvamātreṇa
            saṃhatikartṛtvāyogātsaṃghātāpatternimittaṃ nāstītyuktaṃ tadā kṣaṇikapakṣe tannāstīti
            kimu vaktavyamityāha-#kimiti /</p>
         
         
         <p>āśrayāśrayaḥ saṃghātakartā tacchūnyeṣvityarthaḥ /
            'āśrayāśrayiśūnyeṣu'iti pāṭhe upakāryopakārakatvaśūnyeṣvityarthaḥ /
            dvitīyaṃ śaṅkate-#athāyamiti /
            saṃghātasyāvidyādīnāṃ cotpattāvanyonyāśrayaḥ syāditi dūṣayati-#kathamiti /
            svābhāvikaḥ khalvayaṃ saṃghātānāṃ hetuhetumadbhāvena pravāho na saṃhantāramapekṣate,
            pūrvasaṃghātāśrayā avidyādaya uttarasaṃghātapravartakā iti nānyonyāśrayadoṣo 'pītyāśaṅkate-#atha
            manyasa iti /
            svabhāvasya niyamāniyamayorapasiddhāntāpātaḥ syāditi parihārārthaḥ /
            
            <p>
               pūryate galati ceti pudgalo dehaḥ /<br />
               kiñca bhoktuḥ kṣaṇikatvapakṣe bhogāpavargavyavahāro 'pi durghaṭa ityāha-#api ceti
               /<br />
               yo yadicchati sa tatkāle nāsti cedicchāvyarthā, asti cet kṣaṇikatvabhaṅga ityarthaḥ
               /<br />
               prakṛtaṃ saṃghātanirāsamupasaṃharati-#tasmāditi //19//
               </p>
         </p>
         
         
         <p>END BsRp_2,2.4.19</p>
         
         
         
         
         
         <p>START BsRp_2,2.4.20ḥ</p>
         
         
         <p>uttarotpāde ca pūrvanirodhāt | BBs_2,2.20 |</p>
         
         
         <p>dvividho hi kāryasamutpādaḥ sugatasaṃmato hetvadhīnaḥ kāraṇasamudāyādhīnaśceti /
            tatrāvidyātaḥ saṃskārastato vijñānamityevaṃrūpaḥ prathamaḥ, pṛthivyādisamudāyātkāya
            ityevaṃ dvitīyaḥ /
            tatrādyamaṅgīkṛtya dvitīyaḥ saṃghātakartrabhāvena dūṣitaḥ /
            saṃpratyādyaṃ dūṣayati sūtrakāraḥ-#uttareti /
            kṣaṇikor'thaḥ kṣaṇika ityucyate /
            nirudhyamānatvaṃ vināśakasāṃnidhyaṃ, niruddhatvamatītatvam /
            nanu kāryakāle vināśavyāptatve 'pi pūrvakṣaṇe sattvāt kṣaṇikārthasya hetutvamakṣatamiti
            śaṅkate-#ayaṃ bhāveti /
            sadrūpa ityarthaḥ /
            kiṃ hetorutpattyatiriktaḥ kāryotpādanākhyo vyāpāraḥ, anatirikto vā /
            nādya ityuktyā dvitīyaṃ śaṅkate-#atheti /
            bhāva utpattiḥ /
            uktaṃ hi 'bhūtiryeṣāṃ kriyā saiva kārakaṃ saiva cocyata'iti /
            yeṣāṃ kṣaṇikābhāvānāṃ yā bhūtiḥ saiva kriyā kārakaṃ cetyarthaḥ /
            naṣṭasyāpi nimittattvaṃ syānvopādānatvaṃ, tathā ca mṛdāderghaṭādikālāsattve ghaṭādyanutpattiḥ
            /
            sattve ca kṣaṇikatvahāniriti pariharati-#tathāpītyādinā /
            prathamapakṣektadoṣaṃ draḍhayati-#vinaiveti /
            vastuno janmadhvaṃsānirūpāṇācca na kṣaṇikatvamityāha-#api ceti /
            tayoḥ svarūpatve vastunyantarbhāvādvastuno 'nādyanantatvamityapi draṣṭavyam /
            dvitīyaṃ śaṅkate-#athāstīti /
            
            <p>
               viśeṣamevāha-#utpādeti /<br />
               dūṣayati-#evamapīti /<br />
               tābhyāṃ saṃsarge vastunaḥ kṣaṇikatvabhaṅgaḥ syāt /<br />
               saṃsarga eva nāstīti tṛtīyakalpamutthāpya dūṣayati-#athātyanteti //20//
               </p>
         </p>
         
         
         <p>END BsRp_2,2.4.20</p>
         
         
         
         
         
         <p>START BsRp_2,2.4.21ḥ</p>
         
         
         <p>asati pratijñoparodho yaugapadyamanyathā | BBs_2,2.21 |</p>
         
         
         <p>sūtraṃ vyākhyātuṃ vṛttaṃ smārayati-#kṣaṇabhaṅgeti /
            kiṃ kāryotpattirnirhetukā sahetukā vā /
            ādye pratijñāhānirityāha-#athāsatyevetyādinā /
            viṣayakaraṇasahakārisaṃskārāścaturvidhā hetavastān pratītya prāpya cittaṃ rūpādivijñānaṃ
            caittāścittātmakāḥ sukhādayaśca jāyanta iti pratijñārthaḥ /
            yathā nīlavijñānasya nīlavastvālambanapratyayo viṣayaḥ, cakṣuḥ karaṇamadhipatipratyayaḥ,
            sahakāripratyaya ālokaḥ, samanantarapūrvapratyayaḥ saṃskāra iti bhedaḥ /
            
            <p>
               pratijñāhāniṃ puruṣadoṣamuktvā vastudoṣamapyāha-#nirhetukāyāṃ ceti /<br />
               sahetukatvapakṣe 'nvayikāraṇasya mṛdādeḥ kāryasahabhāvāpattyā kṣaṇikatvapratijñāhāniriti
               sūtraśeṣaṃ vyācaṣṭe-#athottarakṣaṇetyādinā /<br />
               samyak kriyanta iti saṃskārāḥ /<br />
               ādyantavanto bhāvā ityarthaḥ //21//
               </p>
         </p>
         
         
         <p>END BsRp_2,2.4.21</p>
         
         
         
         
         
         <p>START BsRp_2,2.4.22ḥ</p>
         
         
         <p>pratisaṃkhyāpratisaṃkhyānirodhāprāptir avicchedāt | BBs_2,2.22 |</p>
         
         
         <p>evamādyasūtrābhyāṃ samudāyo nirastaḥ /
            uttarasūtrābhyāṃ kāryakāraṇabhāvakṣaṇikatve niraste /
            saṃprati tadabhimataṃ dvividhaṃ vināśaṃ dūṣayati-#pratisaṃkhyeti /
            saṃskṛtamutpādyaṃ buddhibodhyaṃ prameyamātraṃ, trayāttuccharūpādanyadityarthaḥ /
            kiṃ tatrayaṃ, tadāha-#tadapīti /
            nirupākhyaṃ niḥsvarūpam /
            pratīpā pratikūlā saṃkhyā santaṃ bhāvamasantaṃ karomītyevaṃrūpā buddhiḥ pratisaṃkhyā,
            tayā nirodhaḥ kasyacidbhāvasya bhavati /</p>
         
         
         <p>abuddhipūrvakastu stambhādīnāṃ svarasabhaṅgurāṇāmityāha-#tadviparīta iti /
            parakriyāmuktvā sūtraṃ vyācaṣṭe-#teṣāmiti /
            bhāvāḥ saṃtāninaḥ /
            saṃtāno nāma bhāvānāṃ hetuphalabhāvena pravāhaḥ, tasmin saṃtāne caramakṣaṇaḥ kṣaṇāntaraṃ
            karoti vā na vā /
            ādye caramatvavyāghātaḥ, saṃtānāvicchedāt /
            dvitīye caramasyāsattvaprasaṃgaḥ, arthakriyākāritvaṃ sattvamiti svasiddhāntāt, caramasyāsattve
            pūrveṣāmapyasattvaprasaṅgaḥ, arthakriyāśūnyatvāt /
            tasmāt saṃtānasya vicchedāsaṃbhavānnirodhāprāptirityāha-#na tāvaditi /
            na dvitīya ityāha-#nāpīti /
            
            <p>
               ghaṭakapālacūrṇādyavasthāsuseyaṃ mṛditi pratyabhijñānādanvayibhāvasya mṛdādernātyantikavināśa
               ityarthaḥ /<br />
               bījasyāṅkurādiṣu pratyabhijñānādarśanādanvayino viccheda ityata āha-#aspaṣṭeti /<br />
               aṅkurādayo 'nusyūtānvayibhāvasthāḥ, kāryatvātpaṭavadityanvayyavicchedasiddhirityarthaḥ
               /<br />
               yasmādbhāvānāṃ sthāyitvaṃ tasmātpratikṣaṇa(?)nirodhāsaṃbhava ityupasaṃhāraḥ //22//
               </p>
         </p>
         
         
         <p>END BsRp_2,2.4.22</p>
         
         
         
         
         
         <p>START BsRp_2,2.4.23ḥ</p>
         
         
         <p>ubhayathā ca doṣāt | BBs_2,2.23 |</p>
         
         
         <p>
            avidyādīnāṃ pratisaṃkhyānirodhaṃ tadabhimataṃ dūṣayati-#ubhayatheti /<br />
            yamaniyamādayaḥ parikarāḥ /<br />
            sarvaṃ duḥkhaṃ kṣaṇikamiti bhāvanopadeśo mārgopadeśaḥ //23//
            </p>
         
         
         <p>END BsRp_2,2.4.23</p>
         
         
         
         
         
         <p>START BsRp_2,2.4.24ḥ</p>
         
         
         <p>ākāśe cāviśeṣāt | BBs_2,2.24 |</p>
         
         
         <p>#āgamaprāmāṇyāditi /
            tatrākāśasya kāryatvoktyā ghaṭādivadvastutvaṃ prasidhyatītyarthaḥ /
            nanvāgamaprāmāṇye vipratipannānsugatānpratyākāśasya vastutvaṃ kathaṃ sidhyatītyata
            āha-#vipratipannāniti /
            śabdo vastuniṣṭhaḥ guṇatvāt, gandhādivadityanumānādākāśasya vastutvaṃ sidhyati /
            pṛthivyādyaṣṭadravyāṇāṃ śrotragrāhyaguṇāśrayatvāyogādityarthaḥ /
            ākāśasya bhāvatvaṃ prasādhyābhāvatvaṃ dūṣayati-#api ceti /
            yathaikaghaṭasattve 'pi ghaṭasāmānyābhāvo nāsti tathaikapakṣisattve 'pi mūrtadravyasāmānyābhāvātmakākāśo
            nāstyeveti pakṣyantarasaṃcāro na syādityarthaḥ /
            deśaviśeṣāvacchedenāvaraṇābhāvo 'stītyāśaṅkyābhāvāvacchedakadeśaviśeṣa evākāśo nābhāva
            ityāha-#yatretyādinā /
            patiṣyati /
            pakṣī saṃcariṣyatītyarthaḥ /
            ākāśasyāvastutvaṃ svagranthaviruddhaṃ cetyāha-#api ceti /
            kiṃ samyak niśraya āśrayo 'syā iti kiṃsaṃniśrayā /
            
            <p>
               avastunaḥ śaśaviṣāṇasyāśrayatvādarśanāditi /<br />
               vyāghātāntaramāha-#apiceti /<br />
               dhvaṃsāpratiyogitākhyo dharmo nityatvaṃ nāsati saṃbhavati /<br />
               dharmiṇo 'sattvavyāghātādityarthaḥ //24//
               </p>
         </p>
         
         
         <p>END BsRp_2,2.4.24</p>
         
         
         
         
         
         <p>START BsRp_2,2.4.25ḥ</p>
         
         
         <p>anusmṛteś ca | BBs_2,2.25 |</p>
         
         
         <p>ātmanaḥ kṣaṇikatvaṃ dūṣayati-#anusmṛteriti /
            anubhavajanyasmṛtiranusmṛtistasyāmanubhavasamānāśrayatvāttadubhayāśrayātmanaḥ sthāyitvamityarthaḥ
            /
            kṣaṇikatve jñānadvayānusaṃdhānaṃ ca na syādityāha-#kathaṃ hyahamiti /
            pūrvadarśanakarturadrākṣamitismaraṇakartaikyapratyabhijñānāccātmānaḥ sthāyitvamityāha-#api
            ceti /
            yo 'hamadaḥ pūrvamadrākṣaṃ sa evāhamadya tatsmarāmīti pratyabhijñānākāro draṣṭavyaḥ
            /
            #idaṃ paśyāmīti jñānāntarasaṃbandhakathanaṃ, yo 'hamadrākṣaṃ so 'haṃ paśyāmīti pratyabhijñāntaradyotanārtham
            /
            vipakṣe bādhakamāha-#yadi hīti /
            draṣṭṛsmartrorbhede 'haṃ smarāmi anyo 'drākṣīditi pratītiḥ syādityatra dṛṣṭāntamāha-#yatraivamiti
            /
            pratyayamāha-#smarāmīti /
            smarāmyahamanyo 'drākṣīditi pratyayo yatra tatra bhinnameva kartāraṃ loko 'vagacchatītyavivādamityarthaḥ
            /
            prakṛtapratyabhijñāyāṃ tādṛśabhedapratyayasya bādhakasyādarśanādātmasthāyitvaṃ durvāramityāha-#iha
            tvahamada iti /
            yathāgnerauṣṇyādikaṃ na bādhate kaścittathā nāhamadrākṣamiti pūrvadarśanaṃ na nihnuta
            ityanena bādhābhāvāt pratyabhijñā prametyuktaṃ bhavati /
            tathā draṣṭṛsmartroraikye sati sthāyitvaṃ phalitamityāha-#tatraivaṃ satīti /
            kṣaṇadvayasaṃbandhe 'pyātmanastṛtīyakṣaṇe bhaṅgo 'stviti vadantaṃ pratyāha-#tatheti
            /
            vartamānadaśāmārabhyottamāducchvāsādāmaraṇādanantarāmanantarāṃ svasyaiva pratipattimātmaikakartṛkāṃ
            pratyabhijānannā janmanaścāvartamānadaśāparyantamatītāḥ pratipattīḥ svakartṛkāḥ#pratisaṃdadhānaḥsanniti
            yojanā /
            dīpajvālāsvivātmani pratyabhijñānaṃ sādṛśyadoṣāditi śaṅkate-#sa iti /
            sādṛśyajñānasya dharmipratiyogijñānādhīnatvāt sthirasya jñāturasattvānna sādṛśyajñānaṃ
            saṃbhavati, sattve vāpasiddhāntaḥ syāditi pariharati-#tamityādinā /
            syādetat /
            na sādṛśyapratyayaḥ pūrvottaravastūdayajñānajanyastaddvayasādṛśyāvagāhī, kiṃ tarhi
            kaścideṣa vikalpaḥ svākārameva bāhyatvena viṣayīkurvāṇaḥ kṣaṇāntarāsparśī, ato na
            sthiradraṣṭrapekṣeti śaṅkate-#tenedamiti /
            atra vaktavyaṃ sādṛśyapratyaye tenedaṃ sadṛśamiti vastutrayaṃ bhāsate na veti /
            neti vadataḥ svānubhavavirodhaḥ /
            kiñcārthabhedābhāvāt padatrayaprayogo na syāt /
            tasmāt padatrayeṇa mithaḥsaṃsṛṣṭabhinnārthabhānādabhānamasiddhamiti pariharati-#na
            teneti /
            atha bhāsate vastutrayaṃ tacca pratyayābhinnameva na bāhyamiti cet /
            na /
            trayāṇāmekapratyayābhede mitho 'pyabhedāpatteḥ /
            iṣṭāpattiriti bruvāṇaṃ vijñānavādinaṃ pratyāha-#yadā hīti /
            vastutrayaṃ jñeyaṃ sādṛśyapratyayādbhinnaṃ sarvalokaprasiddhaṃ taccennāṅgīkriyate
            sthāyidraṣṭṛprasaṅgabhayena, tarhi tattadākārāṇāṃ kṣaṇikavijñānānāṃ mitho vārtānabhijñatvādekasmin
            dharmiṇi viruddhānekapakṣasphuraṇātmakavipratipattyasaṃbhavāt svapakṣasādhanādivyavahāro
            lupyeta, ato yathānubhavaṃ jñānajñeyabhedo 'ṅgīkāryaḥ /
            tathā ca tenedaṃ sadṛśamiti bāhyārthayorjñānapūrvakaṃ sādṛśyaṃ jānata ātmanaḥ sthāyitvaṃ
            durvāramityarthaḥ /
            nanu santyeva bāhyārthāḥ kṣaṇikasvalakṣaṇā nirvikalpakagrāhyāḥ, savikalpādhyavaseyāstu
            sthāyitvasādṛśyādayo bāhyāḥ kalpitā avabhāsante, ato vipratipattyādivyavahāra iti
            bāhyārthavādamāśaṅkya nirasyati-#evameveti /
            yat pramāṇasiddhaṃ tadeva vaktavyam /
            na hi kṣaṇikatve kiñcit pramāṇamasti /
            na cedānīṃ ghaṭa iti pratyakṣamavartamānakālāsattvaṃ ghaṭasya gocarayadvartamānakṣaṇamātrasatvarūpe
            kṣaṇikatve mānamiti vācyam, tasya vartamānatvamātragocaratvena kālāntarāsattvāsiddheḥ
            /
            naca yatsat tatkṣaṇikamiti vyāptirasti, vidyudāderapi dvitrikṣaṇasthāyitvena dṛṣṭāntābhāvāt
            /
            naca sthāyinamanumātāramantareṇānumānaṃ saṃbhavati /
            tasmādamānasiddhārthavaktā tathāgato 'śraddheyavacana ityarthaḥ /
            kiñca sādṛśyaṃ pratyabhijñāyāṃ doṣayatā nimittaṃ viṣayatayā vā /
            ādye 'pi svarūpasat jñātaṃ vā /
            nādyaḥ, mandāndhakāre śuktimātragrahe śvaityājñāne 'pi rūpyābhedabhramāpatteḥ /
            na dvitīyaḥ, sthāyijñātāraṃ vinā tajjñānāsaṃbhavasyoktatvāt /
            nāpi viṣayatayā nimittamityāha-#naceti /
            
            <p>
               so 'hamityullekhāttenāhaṃ sadṛśa ityanullekhādityarthaḥ /<br />
               so 'hamiti pratyabhijñāyā bhramatvaṃ nirasya saṃśayatvaṃ nirasyati-#bhavediti /<br />
               jaḍārthe pratyabhijñāte 'pi bādhasaṃbhāvanayā saṃśayaḥ kadācit syānnātmanītyarthaḥ
               /<br />
               asaṃdigghāviparyastapratyabhijñāvirodhādātmakṣaṇikatvamatamatyantāsaṃgatamityupasaṃharati-#tasmāditi
               //25//
               </p>
         </p>
         
         
         <p>END BsRp_2,2.4.25</p>
         
         
         
         
         
         <p>START BsRp_2,2.4.26ḥ</p>
         
         
         <p>nāsato 'dṛṣṭatvāt | BBs_2,2.26 |</p>
         
         
         <p>abhāvaḥ śaśaviṣāṇavadatyantāsannityaṅgīkṛtya mṛdādināśādasato ghaṭādikaṃ jāyate iti
            sugatā vadanti, taddūṣayati-#nāsata iti /
            na kevalaṃ balādāpadyate kintu svayaṃ darśayanti ca /
            dvau nañau prakṛtārthaṃ gamayataḥ /
            mṛdādikamupamṛdya ghaṭādeḥ prādurbhāvāditīmamarthamāha-#vinaṣṭāditi /
            kāraṇavināśāt kāryajanmetyatra yuktimāha-#kūṭasthāditi /
            vināśaśūnyāt /
            nityādityarthaḥ /
            nityasya niratiśayasya kāryaśaktatve tatkāryāṇi sarvāṇyekasminneva kṣaṇe syuḥ, tathā
            cottarakṣaṇe kāryābhāvādasattvāpattiḥ /
            naca sahakārikṛtātiśayakramātkāryakrama iti yuktam /
            atiśayasyātiśayāntarāpekṣāyāmanavasthānāt /
            anapekṣāyāṃ kāryasyāpyatiśayānapekṣatvena sahakārivaiyarthyāt /
            tasmānna sthāyibhavāt kāryajanmetyarthaḥ /
            kṣaṇikabhāvasya hetutvam 'uttarotpāde ca'ityatra nirastam /
            abhāvasya hetutvanirāsārthaṃ sūtraṃ vyācaṣṭe-#tatredamiti /
            yadi bījābhāvasyābhāvāntarādviśeṣaḥ syāt, tadā viśeṣavadabhāvadvārā bījādevāṅkura
            iti laukāyatikānāmabhyupagamor'thavānsyāt, na so 'stītyāha-#yeneti /
            sūtraṃ yojayati-#nirviśeṣasyeti /
            śaśaviṣāṇādeḥ kāryakāritvasyādṛṣṭatvānnābhāvasyāsato hetutvamityarthaḥ /
            astvabhāvasyāpi viśeṣa ityata āha-#yadīti /
            abhāvasya hetutve 'tiprasaṅga iti tarkamuktvānumānamāha-#nāpīti /
            abhāvo na hetuḥ, asattvāt /
            saṃmatavadityarthaḥ /
            abhāvo na prakṛtiḥ, kāryānanvitatvāt, yathā śarāvādyananvitastanturna śarāvādiprakṛtiriti
            tarkapūrvakamāha-#abhāvācceti /
            ato 'nvitatvānmṛdādirbhāva eva prakṛtirityāha-#mṛditi /
            sthāyinaḥ kāraṇatvāyogamuktamanūdya dūṣayati-#yattūktamityādinā /
            anubhavabalātsthirasvabhāvānāmeva sahakārisaṃnidhikrameṇa kāryakramahetutvamaṅgīkāryam
            /
            naca śaktasya sahakāryapekṣā na yukteti vācyaṃ, yato 'śaktasyāpi nāpekṣetyasahakāri
            viśvaṃ syāt /
            tataḥ svarṇādau svato 'tiśayaśūnye 'gnitāpādisahakārikṛtātiśayakramādrucakādikāryakramaḥ
            /
            na cātiśayasyātiśayāntarānapekṣatve kāryasyāpyanapekṣeti vācyaṃ, paṭasya mṛdanapekṣatve
            kāryatvāviśeṣādghaṭasyāpi mṛdanapekṣāprasaṅgādanvayavyatirekābhyāmapekṣā sahakāriṣvapi
            tulyā /
            yaduktaṃ kāryābhāvadaśāyāṃ kāraṇasyāsattvāpattiriti /
            tanna /
            akāraṇasyāpi bādhābhāvena sattvopapatteḥ /
            na hyarthakriyākāritvameva sattvam, asatastadayogena sattvasya tato bhedāt /
            
            <p>
               sate hyarthakriyākāritvaṃ nāsataḥ /<br />
               ataḥ kāraṇatāvacchedakamabādhitasvarūpātmakaṃ sattvaṃ kāraṇatvādbhinnameva /<br />
               tasmādanusyūtasthirabhāvānāṃ hetutvamupapannamiti bhāvaḥ /<br />
               pūrvāparavirodhamapyāha-#apiceti //26//
               </p>
         </p>
         
         
         <p>END BsRp_2,2.4.26</p>
         
         
         
         
         
         <p>START BsRp_2,2.4.27ḥ</p>
         
         
         <p>udāsīnānām api caivaṃ siddhiḥ | BBs_2,2.27 |</p>
         
         
         <p>abhāvādutpattau śaśaviṣāṇādapyutpattiḥ syādityuktam /
            atiprasaṅgāntaramāha-#udāsīnānāmiti /
            
            <p>
               #anīhamānānāṃ prayatnaśūnyānām /<br />
               #amatraṃ ghaṭādipātram /<br />
               #tanvānasyavyāpārayataḥ /<br />
               tasmādbhrāntimūlena kṣaṇikabāhyārthavādena kūṭasthanityabrahmasamanvayasya na virodha
               iti siddham //27//
               </p>
         </p>
         
         
         <p>END BsRp_2,2.4.27</p>
         
         
         
         
         
         <p>START BsRp_2,2.5.28ḥ</p>
         
         
         <p>nābhāva upalabdheḥ | BBs_2,2.28 |</p>
         
         
         <p>#nābhāva upalabdheḥ /
            akhaṇḍanirviśeṣaṃ brahma vijñānaṃ bāhyārthopādānaṃ vadatāṃ vedāntānāṃ bhinnaṃ sākāraṃ
            kṣaṇikaṃ vijñānaṃ na tato 'nyor'tho 'stīti yogācāramatena virudhyate na veti tanmatasya
            mānabhrāntimūlatvābhyāṃ saṃśaye pūrvoktabāhyārthavādanirāsamupajīvya pūrvapakṣamāha-#evamityādinā
            /
            pūrvottarapakṣayorvirodhāvirodhau phalam /
            nanvekasya sugatāgamasya kathaṃ bāhyārthasattvāsattvayostātparyaṃ virodhādityāśaṅkyādhikāribhedādavirodha
            iti vadan vijñānavādinaḥ sugatābhiprāyajñatvena mandādhikāribhyo bāhyārthavādibhyaḥ
            śraiṣṭhyamāha-#keṣāñciditi /
            uktaṃ ca dharmakīrtinā-'deśanā lokanāthānāṃ sattvāśayavaśānugāḥ'iti /
            sugatānāmupadeśāḥ śiṣyamatyanusāriṇa ityarthaḥ /
            nanvasati bāhyārthe mānameyavyavahāraḥ kathaṃ, tatrāha-#tasminniti /
            vijñānameva kalpitanīlādyākāratvena prameyam, avabhāsātmanā mānaphalaṃ, śaktyātmanā
            mānaṃ, śaktyāśrayatvākāreṇa pramāteti bhedakalpanayā vyavahāra ityarthaḥ /
            mukhya eva bhedaḥ kiṃ na syādata āha-#satyapīti /
            nahi buddhyanārūḍhasya nīlādeḥ prameyatvavyavahāro 'sti /
            ato buddhyārūḍhākāra eva prameyaṃ na bāhyamityarthaḥ /
            bāhyārthāsattve praśnapūrvakaṃ yuktīrupanyasyati-#kathamityādinā /
            jñeyaṃ jñānātirekeṇāsat, tadatirekeṇāsaṃbhavāt, naraśṛṅgavadityāha-#tadasaṃbhavāditi
            /
            asaṃbhavaṃ vivṛṇoti-#sa hīti /
            paramāṇavaścedekasthūlastambha iti jñānaṃ na syāt /
            samūhastvasannityarthaḥ /
            avayavyabhāve 'pi jātyādayo bāhyārthāḥ syuḥ, tatrāha-#evamiti /
            jātiguṇakarmaṇāṃ dharmiṇaḥ sakāśādabhede 'tyantabhede vā dharmivaddharmyantaravacca
            na dharmadharmibhāvaḥ /
            bhedābhedau ca viruddhāviti na santi jātyādyarthā ityarthaḥ /
            kiñca jñānasya jñeyasārūpyarūpaviśeṣasaṃbandhābhāve sarvaviṣayatvāpatterviśeṣo 'ṅgīkāryaḥ,
            tathāca jñānagataviśeṣasyaiva jñānena viṣayīkaraṇānna bāhyārthasiddhirmānābhāvādgauravāccetyāha-#apiceti
            /
            pakṣapāto viṣayaviśeṣavaiśiṣṭyavyavahāraḥ /
            kiñca jñeyaṃ jñānābhinnaṃ, jñānopalambhakṣaṇaniyatopalambhagrāhyatvāt, jñānavadityāha-#apiceti
            /
            jñānārthayovāstavabhede 'pi sahopalambhanaṃ syāt, graihyagrāhakabhāvādityata āha-#na
            caitaditi /
            kṣaṇikajñānasyārthena saṃbandhahetvabhāvānna grāhyagrāhakabhāva ityarthaḥ /
            kiñca jāgradvijñānaṃ na bāhyālambanaṃ, vijñānatvāt, svapnādijñānavadityāha-#svapneti
            /
            vijñānānāṃ vaicitryānupapattibādhitamanumānamiti śaṅkate-#kathamiti /
            anyathopapattyā pariharati-#vāsaneti /
            anādisaṃtānāntargatapūrvajñānameva vāsanā, tadvaśādanekakṣaṇavyavadhāne 'pi nīlādyākārajñānavaicitryaṃ
            bhavati, yathā bījavāsanayā kārpāsaraktatvaṃ tadvadityarthaḥ /
            ubhayavādisaṃmatatvācca vāsanā eva jñānavaicitryahetavo na bāhyārthā ityāha-#apiceti
            /
            kṣaṇikavijñānamātravādasya mānamūlatvāttena nityavijñānavādo virudhyata iti prāpte
            siddhāntasūtraṃ vyācaṣṭe-#nābhāva ityādinā /
            kiṃ bāhyārthasyānupalabdherabhāva uta jñānādbhedenānupalabdheḥ /
            nādya ityukta#mupalabdheriti /
            dvitīyaṃ śaṅkate-#nanu nāhamiti /
            jñānajñeyayorviṣayiviṣayabhāvena bhedasya sākṣipratyakṣasiddhatvātpratyakṣaviruddhamabhedābhidhānamityāha-#bāḍhamityādinā
            /
            tvadvacanādapi jano bāhyārthaṃ jñānādbhedenaivopalabhata ityāha-#ataśceti /
            bāhyārthasyātyantāsattve pratyakṣopalambhāyogāt, dṛṣṭāntatvātsaṃbhavācca bahirvacchabdo
            na syādityāha-#itaratheti /
            abādhitabhedānubhavādevakāro yukto na vatkāra ityāha-#tasmāditi /
            jñeyārtho jñānātirekeṇāsannasaṃbhavādityuktabādhādvatkaraṇamiti śaṅkate-#nanviti /
            ko 'sāvasaṃbhavaḥ, asattvaṃ vā asattvaniścayo vā ayuktatvaṃ vā utkaṭakoṭikasaṃśayātmakasaṃbhavasyābhāvo
            vā /
            nādyaḥ, sādhyābhedāt /
            na dvitīyaḥ, sthūlau ghaṭastambhāviti samūhālambane sthūlatvadvitvaghaṭatvastambhatvarūpaviruddhadharmavatorarthayorasthūlādekasmādvayāvagāhivijñānādbhedasattvaniścaye
            nāsaṃbhavāsiddharityāha-#nāyaṃ sādhuriti /
            saṃbhavaḥ sattāniścayaḥ pramāṇādhīnaḥ /
            asaṃbhavo 'sattvaniścayaḥ pramāṇābhāvādhīno na vaiparītyamiti vyavasthāmeva sphuṭayati-#yaddhīti
            /
            uktavyavasthāyāḥ phalaṃ bāhyārthasya pratyakṣādibhiḥ saṃbhavaṃ vadanneva tṛtīyaṃ dūṣayati-#iheti
            /
            pramāṇaniścitabāhyārthasya stambhādeḥ paramāṇubhyo bhedābhedavikalpairayuktatvamātreṇāsattvaniścayo
            na yuktaḥ, tvatpakṣe 'pyayuktatvasya tulyatvāt /
            na hyasthūlasyaikasya vijñānasya sthūlānekasamūhālambanasya viṣayābhedo yuktaḥ, sthūlatvānekaprasaṅgāt
            /
            na ceṣṭāpattiḥ, samūhālambanocchede vijñānānāṃ mitho vārtānabhijñatayā viṣayadvitvādivyavahāralopāpatteḥ
            /
            tasmādayuktatve 'pi yathānubhavaṃ vyavahārayogyor'thaḥ svīkāryaḥ /
            na caturthaḥ, niścite tādṛśasaṃbhavasyānupayogāt /
            tasya kvacit pramāṇapravṛtteḥ pūrvāṅgatvāditi bhāvaḥ /
            yaccoktaṃ jñānagatārthasārūpyasyaiva jñānālambanatvopapatterbahirarthābhāva iti, tatrāha-#naceti
            /
            yattu gauravamuktaṃ, tanna dūṣaṇaṃ, prāmāṇikatvādityāha-#vahiriti /
            yata eva jñānārthayorbhedaḥ sarvaloke sākṣyanubhavasiddhaḥ, ata eva sahopalambhaniyamo
            'pi nābhedasādhaka ityāha-#ata eveti /
            yathā cākṣuṣadravyarūpasyālokopalambhaniyatopalabdhikatve 'pi nālokābhedaḥ, tathārthasya
            na jñānābhedaḥ, bhede 'pi grāhyagrāhakabhāvena niyamepapatteḥ /
            naca jñānasya kṣaṇikatvāt svabhinnagrāhyasaṃbandhāyogaḥ, sthāyitvāditi bhāvaḥ /
            vijñānamanekārthebhyo bhinnam, ekatvāt, gotvavaditi satpratipakṣamāha-#api ceti /
            naca hetvasiddhaḥ, jñānaṃ jñānamityekākārapratīterjñānaikyaniścayāt /
            naca sā jātiviṣayā, vyaktibhedāniścayādityāha-#naviśeṣyasyeti /
            ghaṭādeścaitanyādbhedamuktvā vṛttijñānādbhedamāha-#tatheti /
            ghaṭo dvābhyāṃ bhinnaḥ ekatvāt, kṣīravadityarthaḥ /
            jñānabhinnārthānaṅgīkāre svaśāstravyavahāralopaṃ bādhakamāha-#api ceti /
            kramikayoḥ svaprakāśayoḥ kṣaṇikajñānayormitho grāhyagrāhakatvamayuktamanabhyupagataṃ
            ca /
            tathā ca tayorbhedapratijñā na yuktā, dharmipratiyoginormithaḥ pareṇa cāgraheṇa bhedagrahāyogāt
            /
            tathāca tayorbhedagrāhakaḥ sthāyyātmā tadbhinna evaiṣṭavyaḥ /
            evaṃ pakṣasādhyahetudṛṣṭāntabhedābhāve idaṃ kṣaṇikamasaditi pratijñā na yuktā /
            sarvato vyāvṛttaṃ vyaktimātratvaṃ svalakṣaṇam, anekānugataṃ sāmānyamatadvyāvṛttirūpamiti
            pratijñā na yuktā, sarvānekārthānāṃ jñānamātratve mithaḥ pareṇavā durjñānatvāt uttaranīlajñānaṃ
            vāsyaṃ pūrvanīlajñānaṃ vāsakamiti pratijñā na yuktā, tayorbhinnasya jñāturabhāvāt
            /
            kicāvidyopaplavo 'vidyāsaṃsargaḥ, tena nīlamiti saddharmaḥ, naraviṣāṇamityasaddharmaḥ,
            amūrtamiti sadasaddharmaḥ, sato vijñānasyāsato naraviṣāṇasya vāmūrtatvādipratijñā
            durlabhā, anekārthajñānasādhyatvāt /
            ajñānenāsya bandho jñānenāsya mokṣa iti ca pratijñā bahvarthajñānasādhyā /
            ādipadena sāmānyata iṣṭaṃ grāhyamaniṣṭaṃ tyājyamiti śiṣyahitepadeśo 'nekajñānasādhyo
            gṛhītaḥ /
            tasmāt pratijñādivyavahārāya grāhyagrāhakabhedo 'ṅgīkārya ityarthaḥ /
            jñānārthayobhede yuktayantaramastītyāha-#kiñcānyaditi /
            jñānavadarthasyāpyanubhavāviśeṣātsvīkāro yukta ityarthaḥ /
            svaviṣayatvādvijñānaṃ svīkriyate nārthaḥ paragrāhyatvāditi śaṅkate-#atha vijñānamiti
            /
            viruddhaṃ svīkṛtyāviruddhaṃ tyajatā bauddhatanayena mauḍhyaṃ darśitamityāha-#atyanteti
            /
            jñānaṃ svavedyamityaṅgīkṛtya maurkhyamāpāditaṃ, vastutaḥ svavedyatvamayuktamityāha-#naceti
            /
            kartari kriyāṃ prati guṇabhūte pradhānatvākhyakarmatvāyogātsvakartṛkavedanakarmatvamasadityarthaḥ
            /
            naca svaviṣayatvamātraṃ svavedyatvamiti vācyam, abhede viṣayaviṣayitvasyāpyasaṃbhavāditi
            bhāvaḥ /
            jñānasya svavedyatvābhāve doṣadvayaṃ syāditi śaṅkate-#nanviti /
            anavasthā ca sāmyaṃ ceti doṣadvayaṃ pariharati-#tadubhayamapīti /
            anityajñānasya janmādimatvena ghaṭavajjaḍasya svena svīyajanmādigrahāyogādasti grāhakākāṅkṣā,
            sākṣiṇastu sattāyāṃ sphūrtau ca nirapekṣatvānnānavasthā /
            nāpi sāmyam /
            cijjaḍatvavaiṣamyādityarthaḥ /
            sākṣī kvetyata āha-#svayaṃsiddhasyeti /
            nirapekṣasya sākṣiṇo 'sattve kṣaṇikavijñānabhedāsiddheḥ so 'ṅgīkārya ityarthaḥ /
            anityajñānasvarūpasādhakatvācca sākṣī svīkārya ityāha-#kiñceti /
            vijñānaṃ jñānāntarāpekṣamiti bruvatā tasyāprāmāṇikatvamuktaṃ syāt, svayaṃ prathata
            iti bruvatā jñātṛśūnyatvaṃ coktā syāt, tathāca jñātṛjñānāviṣayatvācchilāsthapradīpavadasadeva
            vijñānaṃ syāt /
            atastatsākṣyeṣṭavya ityarthaḥ /
            vijñānasya svānyajñātṛśūnyatvamiṣṭameva tvayāpādyate na cāsattvāpattiḥ jñātrabhāvāditi
            vācyaṃ, svasyaiva jñātṛtvāditi śākyaḥ śaṅkate-#bāḍhamiti /
            abhede jñātṛjñeyatvāyogājjñātrantaramāvaśyakamiti pariharati-#neti /
            vimataṃ vijñānaṃ svātiriktavedyaṃ, vedyatvāt, dehavadityarthaḥ /
            atiriktaḥ sākṣī kimanyavedyaḥ svavedyo vā /
            ādye 'navasthā /
            
            <p>
               dvitīye vijñānavāda eva bhaṅgyantareṇoktaḥ syāditiśaṅkate-#sākṣiṇa iti /<br />
               tvayā vijñānaṃ janmavināśayuktamucyate /<br />
               ataḥ kāryasya jaḍatvaniyamātsvātiriktavedyatvamasmābhiḥ sādhitaṃ, kūṭasthacidātmano
               grāhakānapekṣatvānnānavastheti coktamato mahadvailakṣaṇyamāvayoreti pariharati-#na
               /<br />
               #vijñānasyeti //28//
               </p>
         </p>
         
         
         <p>END BsRp_2,2.5.28</p>
         
         
         
         
         
         <p>START BsRp_2,2.5.29ḥ</p>
         
         
         <p>vaidharmyāc ca na svapnādivat | BBs_2,2.29 |</p>
         
         
         <p>evaṃ vedyavijñānavadarthasyāpyupalabdherna bāhyārthābhāva ityuktam /
            saṃprati jāgradvijñānaṃ svapnādivijñānavanna bāhyālambanamityanumānaṃ dūṣayati-#vaidharmyācceti
            /
            kimatra nirviṣayatvaṃ sādhyamuta pāramārthikaviṣayaśūnyatvam, athavā vyāvahārikaviṣayaśūnyatvam
            /
            nādyaḥ, svapnādivibhramāṇāmapi mithyārthālambanatvena dṛṣṭānte sādhyavaikalyāt /
            na dvitīyaḥ, siddhasādhanāditi sūtrasthacakārārthaḥ /
            tṛtīye tu vyavahāradaśāyāṃ bādhitārthagrāhitvamupādhirityāha-#bādhyate hītyādinā /
            #nidrāglānamiti /
            karaṇadoṣoktiḥ /
            sādhanavyāpakatvanirāsāyāha-#nacaivamiti /
            kiñca pramāṇajānubhava upalabdhiḥ pakṣo 'pramāṇajaṃ svapnajñānaṃ dṛṣṭānta iti vaidharmyāntaram
            /
            paramatena svapnasya smṛtitvamaṅgīkṛtyāha-#api ceti /
            smṛtipratyakṣopalabdhyorvaidharmyāntaramāha-#arthaviprayoreti /
            asaṃbandhaścāvartamānaśca smṛterartho viṣaya iti nirālambanatvamapyasyāḥ kadācidbhavet,
            na saṃprayuktavaryamānārtamātragrāhiṇyā upalabdheriti bhāvaḥ /
            pūrvoktapramāṇāpramāṇajatvavaidharmyoktiphalamāha-#tatraivaṃsatīti /
            vaidharmye satītyarthaḥ /
            apramāṇajatvopādhernirālambanatvānumānaṃ na yuktamiti bhāvaḥ /
            vaidharmyāsiddhiṃ nirasyati-#naceti /
            bādhamapyāha-#apiceti /
            vastuto ghaṭādyanubhavasya nirālambanatvaṃ dharmo di syāttadā kiṃ dṛṣṭāntāgraheṇa,
            pratyakṣato 'pi vaktuṃ śakyatvāt /
            
            <p>
               nahi vahnerauṣṇyaṃ dṛṣṭāntena vaktavyam /<br />
               yadi na vastuto dharmo 'sti tadā kiṃ dṛṣṭāntena, bādhitasya dṛṣṭāntasahasreṇāpi duḥsādhyatvāt
               /<br />
               ataḥ svato nirālambanatvoktau sālambanatvānubhavabādhabhiyā tvayānumātumārabdhaṃ tathāpi
               bādho na muñcatītyarthaḥ /<br />
               uktopādhirapi na vismartavya ityāha-#darśitaṃ tviti //29//
               </p>
         </p>
         
         
         <p>END BsRp_2,2.5.29</p>
         
         
         
         
         
         <p>START BsRp_2,2.5.30ḥ</p>
         
         
         <p>na bhāvo 'nupalabdheḥ | BBs_2,2.30 |</p>
         
         
         <p>sūtravyāvartyaṃ smārayitvā dūṣayati-#yadapyuktamityādinā /
            bhāva utpattiḥ sattā vā /
            nanu bāhyārthānupalabdhāvapi pūrvapūrvavāsanābalāduttarottaravijñānavaicitryamastu
            bījāṅkuravadanāditvādityata āha-#anāditve 'pīti /
            bījādaṅkuro dṛṣṭa ityadṛṣṭe 'pi tajjātīyayoḥ kāryakāraṇabhāvakalpanā yuktā, iha tvarthānubhavanirapekṣavāsanotpatterādāveva
            kalpyatvādanāditvakalpanā nirmūleti nābhipretadhīvaicitryasiddhirityarthaḥ /
            nanu nirapekṣavāsanānāṃ sattve dhīvaicitryamasattve tu neti svapne dṛṣṭamiti samūlānavasthetyata
            āha-#yāviti /
            vāsanānāṃ bāhyārthānubhavakāryatve sati nairapekṣyāsiddhernānvayādidṛṣṭirityarthaḥ
            /
            
            <p>
               kāryatvagrāhakaṃ vyatirekamāha-#vineti /<br />
               arthānubhavakāryāṇāṃ vāsanānāṃ tadanapekṣatvāyogānna tvaduktānvayādidṛṣṭirityuktam
               /<br />
               abhinavārthopalabdhivaicitryasya vāsanāṃ vināpi bhāvena vyatirekavyabhicārācca na
               kvāpi vāsanāmātrakṛtaṃ dhīvaicitryaṃ kintvarthānubhave sati vāsanāsati netyanvayavyatirekābhyāṃ
               vāsanāmūlānubhavāvacchedakārthakṛtameveti bāhyārthasadbhāvasiddhirityāha-#apiceti
               /<br />
               yaḥ saṃskāraḥ sa sāśrayo loke dṛṣṭaḥ yathā vegādiriṣvādyāśrayaḥ, ato vijñānasaṃskārāṇāṃ
               na bhāva āśrayānupalabdherityarthāntaramāha-#apiceti //30//
               </p>
         </p>
         
         
         <p>END BsRp_2,2.5.30</p>
         
         
         
         
         
         <p>START BsRp_2,2.5.31ḥ</p>
         
         
         <p>kṣaṇikatvāc ca | BBs_2,2.31 |</p>
         
         
         <p>astvālayavijñānamāśraya ityata āha-#kṣaṇikatvācceti /
            sūtraṃ vyācaṣṭe-#yadapīti /
            sahotpannayoḥ savyetaraviṣāṇavadāśrayāśrayibhāvāyogāt, paurvāparye cādheyakṣaṇe 'sata
            ādhāratvāyogāt, sattve kṣaṇikatvavyāghātānnādhāratvamālayavijñānasya kṣaṇikatvānnīlādivijñānavadityarthaḥ
            /
            astu tarhyālayavijñānasaṃtānāśrayā vāsanetyata āha-#nahīti /
            savikāraḥ kūṭastho vā sthāyyātmā yadi nāsti tadā saṃtānasyāvastutvāddeśādyapekṣayā
            yadvāsanānāmādhānaṃ nikṣepo ye ca smṛtipratyabhijñe yaśca tanmūlo vyavahāraḥ, tatsarvaṃ
            na saṃbhavatītyarthaḥ /
            yadi vyavahārārthamātmasthāyitvaṃ tadāpasiddhānta ityāha-#sthireti /
            sūtramatideśārthatvenāpi vyācaṣṭe-#apiceti /
            matadvayanirāsamupasaṃharati-#evamiti /
            jñānajñeyātmakasya sarvasya sattvāsattvābhyāṃ vicārāsahatvācchūnyatāvaśiṣyata iti
            mādhyamikapakṣasyāpi mānamūlatvamāśaṅkaya sūtrakāraḥ kimiti na nirācakāretyata āha-#śūnyeti
            /
            ādaraḥ pṛthaksūtrārambho na kriyate /
            etānyeva tanmatanirāsārthatvenāpi yojyanta ityarthaḥ /
            tathāhi-jñānārthayornābhāvaḥ, pramāṇata upalabdheḥ /
            nanu jāgratsvapnau jñānārthaśūnyau, avasthātvāt, suṣuptivadityata āha-'vaidharmyācca
            na svapnādivat' /
            svapna ādiryasyāḥ suṣuptestadannetarāvasthayoḥ śūnyatvam, upalabdhyanupalabdhivaidharmyalakṣaṇābādhitajñānārthopalabdhibādhāt
            /
            suṣuptāvapyātmajñānasattvena sādhyavaikalyācca nānumānamityarthaḥ /
            kiñca niradhiṣṭhānaniṣedhāyogādadhiṣṭhānameva tattvaṃ vācyaṃ, tasya tvante na bhāvaḥ
            /
            mānato 'nupalabdherityāha-'na bhāvo 'nupalabdheḥ' /
            tadarthamāha-#na hyayamiti /
            yadbhāti tannāsadityutsargataḥ prapañcasya na śūnyatvam /
            bādhābhāvādityarthaḥ /
            
            <p>
               naca sattvāsattvābhyāṃ vicārāsahatvācchūnyatvam /<br />
               mithyātvasaṃbhavāditi bhāvaḥ /<br />
               'kṣaṇikatvācca'iti sūtraṃ 'kṣaṇikatvopadeśācca'iti paṭhanīyam /<br />
               śūnyatvaviruddhakṣaṇikatvopadeśādasaṃgatapralāpī sugata ityarthaḥ //31//
               </p>
         </p>
         
         
         <p>END BsRp_2,2.5.31</p>
         
         
         
         
         
         <p>START BsRp_2,2.5.32ḥ</p>
         
         
         <p>sarvathānupapatteś ca | BBs_2,2.32 |</p>
         
         
         <p>
            sugatamatāsāṃgatyamupasaṃharati-#sarvatheti /<br />
            sarvajñasya kathaṃ viruddhapralāpaḥ, tatrāha-#pradveṣo veti /<br />
            vedabāhyā atra prajā grāhyāḥ /<br />
            ato bhrāntyekamūlasugatasiddhāntena vedāntasiddhāntasya na virodha iti siddham //32//
            </p>
         
         
         <p>END BsRp_2,2.5.32</p>
         
         
         
         
         
         <p>START BsRp_2,2.6.33ḥ</p>
         
         
         <p>naikasminn asaṃbhavāt | BBs_2,2.33 |</p>
         
         
         <p>#naikasminnasaṃbhavāt /
            muktakacchamate niraste muktāmbarāṇāṃ mataṃ buddhisthaṃ bhavati tannirasyata iti prasaṅgasaṅgatimāha-#nirasta
            iti /
            ekarūpaṃ brahmeti vaidikasiddhāntasyānaikāntavādena virodho 'sti na veti tadvādasya
            mānabhrāntimūlatvābhyāṃ saṃdehe mānamūlatvādvirodha iti pūrvapakṣaphalamabhisaṃdhāyatanmatamupanyasyati-#sapta
            ceti /
            jīvājīvau bhoktṛbhogyau, viṣayābhimukhyenendriyāṇāṃ pravṛttirāśravaḥ, tāṃ saṃvṛṇoti
            iti saṃvaro yamaniyamādiḥ, nirjarayati nāśayati kalmaṣamiti nirjarastaptaśilārohaṇādiḥ,
            bandhaḥ karma, mokṣaḥ karmapāśanāśe satyalokākāśapraviṣṭasya satatordhvagamanam /
            nanvāstravādīnāṃ bhogyāntarbhāvātkathaṃ saptatvamityata āha-#saṃkṣepatastviti /
            saṃkṣepavistarābhyāmuktārtheṣu madhyamarītyā vistarāntaramāha-#tayoriti /
            astikāyaśabdaḥ sāṃketikaḥ padārthavācī /
            jīvaścāsāvastikāyaścetyevaṃ vigrahaḥ /
            pūryante glantīti pudgalāḥ paramāṇusaṃghāḥ kāyāḥ, samyakpravṛttyanumeyo dharmaḥ, ūrdhvagamanaśīlasya
            jīvasya dehe sthitiheturadharmaḥ, āvaraṇābhāva ākāśa ityarthaḥ /
            pañcapadārthānāmavāntarabhedamāha-#sarveṣāmiti /
            ayamarthaḥ-jīvāstikāyastrividhaḥ-kaścijjīvo nityasiddhor'hanmukhyaḥ, kecitsāṃpratikamuktāḥ,
            kecidbaddhā iti /
            pudgalāstikāyaḥ ṣoḍhā-pṛthivyādīni catvāri bhūtāni, sthāvaraṃ jaṅgamaṃ ceti /
            pravṛttisthitiliṅgau dharmādharmāvuktau /
            ākāśāstikāyo dvividhaḥ-lokākāśaḥ sāṃsārikaḥ, alokākāśo muktāśraya iti /
            bandhākhyaṃ karmāṣṭavidham-catvāri ghātikarmāṇi catvāryaghātīni /
            tatra jñānāvaraṇīyaṃ darśanāvaraṇīyaṃ mohanīyamantarāyaṃ ceti ghātikarmāṇi /
            tattvajñānānna muktiriti jñānamādyaṃ karma, ārhatatantraśravaṇānna muktiriti jñānam
            dvitīyaṃ, bahuṣu tīrthakarapradarśiteṣu mokṣamārgeṣu viśeṣānavadhāraṇaṃ mohanīyaṃ,
            mokṣamārgapravṛttivighnakaraṇamantarāyam, imāni catvāri śreyohantṛtvāghātikarmāṇi
            /
            athāghātīni catvāri karmāṇi vedanīyaṃ nāmikaṃ gotrikamāyuṣkamiti /
            mama veditavyaṃ tattvamastītyabhimāno vedanīyam, etannāmāhamasmītyabhimāno nāmikam,
            ahamatra bhavato deśikasyārhataḥ śiṣyavaṃśe praviṣṭo 'smītyabhimāno gotrikam, śarīrasthityarthaṃ
            karma āyuṣkam /
            athavā śukraśoṇitamiśritamāyuṣkaṃ, tasya tattvajñānānukūladehapariṇāmaśaktirgotrikaṃ,
            śaktasya tasya dravībhāvātmakakalalāvasthāyā budbudāvasthāyāścārambhakaḥ kriyāviśeṣo
            nāmikaṃ, sakriyasya bījasya jāṭharāgnivāyubhyāmīṣadghanībhāvo vedanīyaṃ, tattvavedanānukūlatvāt
            /
            tānyetāni tattvāvedakaśuklapudgalārthatvāghātīni /
            tadetatkarmāṣṭakaṃ janmārthatvādbandha āsravādidvāreti /
            iyaṃ prakriyā mānyaśūnyeti dyotayati-#svasamayaparikalpitāniti /
            svīyatantrasaṃketamātrakalpitānityarthaḥ padārthānāmuktānāmanaikāntatvaṃ vadantītyāha-#sarvatreti
            /
            astitvanāstitvādiviruddhadharmadvayamādāya vastumātre nyāyaṃ yojayanti /
            saptānāmastitvādīnāṃ bhaṅgānāṃ samāhāraḥ saptabhaṅgī, tasyā nayo nyāyaḥ /
            ghaṭāderhi sarvātmanā sadaikarūpatve prāpyātmanāpyastyeva sa iti tatprāptaye yatno
            na syāt /
            ato ghaṭatvādirūpeṇa kathañcidasti, prāpyatvādirūpeṇa kathañcinnāstītyevamanekarūpatvaṃ
            vastumātrasyāstheyamiti bhāvaḥ /
            ke te saptabhaṅgāḥ, tānāha-#syādastīti /
            syādityavyayaṃ tiṅantapratirūpakaṃ kathañcidarthakam /
            syādasti /
            kathañcidastītyarthaḥ /
            evamagne 'pi /
            tatra vastuno 'stitvavāñchāyāṃ syādastītyādyo bhaṅgaḥ pravartate /
            nāstitvavāñchāyāṃ syānnāstīti dvitīyo bhaṅgaḥ /
            krameṇobhayavāñchāyāṃ syādasti ca nāsti ceti tṛtīyo bhaṅgaḥ /
            yugapadubhayavāñchāyāmasti nāstīti śabdadvayasya sakṛdvakttumaśakyatvāt syādavaktavya
            iti caturtho bhaṅgaḥ /
            ādyacaturthabhaṅgayorvāñchāyāṃ syādasti cāvaktavyaśceti pañcamo bhaṅgaḥ /
            dvitīyacaturthecchāyāṃ syānnāsti cāvaktavyaśceti ṣaṣṭho bhaṅgaḥ /
            tṛtīyacaturthecchāyāṃ syādasti cāvaktavyaśceti saptamo bhaṅga iti vibhāgaḥ /
            evamekatvamanekatvaṃ ceti dvayamādāya syādekaḥ syādeko 'nekaśca syādavaktavyaḥ syādeko
            vaktavyaḥ syādaneko 'vaktavyaḥ syādeko 'nekaścāvaktavyaśceti, tathā syānnityaḥ syādanitya
            ityādyūhyam /
            evamanekarūpatve vastuni prāptityāgādivyavahāraḥ saṃbhavati, ekarūpatve sarvaṃ sarvatra
            sarvadāstyeveti vyavahāravilopāpattiḥ syāt, tasmādanaikāntaṃ sarvamityekarūpabrahmavādabādha
            iti prāpte siddhāntayati-#atreti /
            yadasti tat sarvatra sarvadāstyeva yathā brahmātmā /
            na caivaṃ tatprāptaye yatno na syāditi vācyam, aprāptibhrāntyā yatnasaṃbhavāt /
            yannāsti tannāstyeva, yathā śaśaviṣāṇādi /
            prapañcastūbhayavilakṣaṇa evetyekāntavāda eva yukto nānaikāntavādaḥ /
            tathāhi-kiṃ yenākāreṇa vastunaḥ sattvaṃ tenaivākāreṇāsattvamutākārāntareṇa /
            dvitīye vastuna ākārāntaramevāsaditi vastunaḥ sadaikarūpatvameva /
            nahi dūrasthagrāmasya prāpterasattve grāmo 'pyasan bhavati, prāpyāsattve prāptiyatnānupapatteḥ
            /
            ato yathāvyavahāraṃ prapañcasyaikarūpatvamāstheyam /
            nādya ityāha-#nāyamiti /
            nanu vimatamanaikātmakaṃ, vastutvāt, nārasiṃhavaditi cet /
            na /
            ghaṭa idānīmastyevetyanubhavabādhāt /
            kiñca jīvādipadārthānāṃ saptatvaṃ jīvatvādirūpaṃ cāstyeva nāstyeveti ca niyatamutāniyatam
            /
            ādye vyabhicāra ityāha-#ya iti /
            dvitīye padārthaniścayo na syādityāha-#itaratheti /
            anaikāntaṃ sarvamityeva niścaya iti śaṅkate-#nanviti /
            tasya niścayarūpatvaṃ niyatamaniyataṃ vā /
            ādye vastutvasya tasminnevaikarūpe niścaye vyabhicāraḥ /
            dvitīye tasya saṃśayatvaṃ syādityāha-#neti brūma iti /
            pramāyāmuktanyāyaṃ pramātrādāvatidiśati-#evamiti /
            nirdhāraṇaṃ phalaṃ yasya pramāṇādestasyetyarthaḥ /
            ityevaṃ sarvatrānirdhāraṇe satyupadeśo niṣkampapravṛttiśca na syādityāha-#evaṃsatīti
            /
            anaikāntavāde astikāyapañcatvamapi na syādityāha-#tathā pañcānāmiti /
            yaduktamavaktavyatvaṃ tat kiṃ kenāpi śabdenāvācyatvamuta sakṛdanekaśabdāvācyatvam
            /
            nādyaḥ, vyāghātādityāha-#na caiṣāmiti /
            ucyante ca /
            avaktavyādipadairiti śeṣaḥ /
            na dvitīyaḥ, sakṛdekavaktṛmukhajānekaśabdānāmaprasiddherniṣedhāyogāt, śeṣasyāpi mukhabhedāt
            /
            na cārthasya yugapadviruddhadharmavāñchāyāṃ vakturmūkatvamātramavaktavyapadena vivakṣitamiti
            vācyaṃ, tādṛśavāñchāyā evānutpattiriti /
            kiñca viruddhānekapralāpitvādarhannanāpta ityāha-#ucyamānāścetyādinā /
            iti ca pralapannityanvayaḥ /
            arhanniti śeṣaḥ /
            anāptapakṣasyaivāntargataḥ syānnāptapakṣasyetyarthaḥ /</p>
         
         
         <p>itaścāsaṃgato 'naikāntavāda ityāha-#svargeti /
            kiñcānādisiddhor'hanmuniḥ, anye tu hetvanuṣṭhānānmucyante, ananuṣṭhānādbadhyanta ityārhatatantrāvadhṛtasvabhāvānāṃ
            trividhajīvānāṃ traividhyaniyamo 'pi na syādityāha-#anādīti /
            prapañcitaṃ sūtrārthaṃ nigamayati-#evamiti /
            
            <p>
               #eteneti /<br />
               sattvāsattvayorekatra nirāsenetyarthaḥ /<br />
               paramāṇusaṃghātāḥ pṛthivyādaya iti /<br />
               digambarasiddhāntaḥ kimiti sūtrakṛtopekṣitaḥ, tatrāha-#yattviti //33//
               </p>
         </p>
         
         
         <p>END BsRp_2,2.6.35</p>
         
         
         
         
         
         <p>START BsRp_2,2.6.34ḥ</p>
         
         
         <p>evaṃ cātmākārtsnyam | BBs_2,2.34 |</p>
         
         
         <p>jīvasya dehaparimāṇatāṃ dūṣayati-#evaṃ ceti /
            akārtsnyaṃ madhyamaparimāṇatvam /
            tenānityatvaṃ syādityarthaḥ /
            arthāntaramāha-#śarīrāṇāṃ ceti /
            vipākaḥ karmaṇāmabhivyaktiḥ /
            jīvasya kṛtsnagajaśarīravyāpitvamakārtsnyam /
            śarīraikadeśo nirjīvaḥ syādityarthaḥ /
            puttikādehe kṛtsno jīvo na praviśet /
            dehādbahirapi jīvaḥ syādityarthaḥ /
            kiñca bāladehamātra ātmā tataḥ sthūle yuvadehe kvacit syāditi kṛtsnadehaḥ sajīvo na
            syādityāha-#samāna iti /
            yathā dīpāvayavānāṃ ghaṭe saṃkoco gehe vikāsastathā jīvāvayavānāmiti dehamānatvaniyamaṃ
            śaṅkate-#syāditi /
            
            <p>
               dīpāṃśavajjīvāṃśā bhinnadeśā ekadeśā veti vikalpyādye 'lpadehādbahirapi jīvaḥ syāditi
               dūṣayati-#teṣāmityādinā /<br />
               dīpasya tu na ghaṭādbahiḥ sattvamadhikāvayavānāṃ vināśāt /<br />
               dvitīyaṃ dūṣayati-#apratighāta iti /<br />
               avayavānāṃ nityatvaṃ cāsiddhamalpatvāddīpāṃśavadityāha-#apiceti //34//
               </p>
         </p>
         
         
         <p>END BsRp_2,2.6.34</p>
         
         
         
         
         
         <p>START BsRp_2,2.6.35ḥ</p>
         
         
         <p>na ca paryāyād apy avirodho vikārādibhyaḥ | BBs_2,2.35 |</p>
         
         
         <p>evaṃ jīvāvayavā nityā itimate dehamānatvaṃ nirastam /
            saṃprati jīvasya kecideva kūṭasthā avayavā anye tvāgamāpāyina iti śaṅkate-#atheti
            /
            bṛhattanukāyāptau jīvasyāvayavāgamāpāyābhyāṃ dehamānatvamityarthaḥ /
            sūtreṇa pariharati-#naceti /
            āgamāpāyau paryāyaḥ /
            kimāgamāpāyināmavayavānāmātmatvamasti na vā /
            ādye āha-#vikārādidoṣeti /
            ko 'sau bandhamokṣābhyupagama ityata āha-#karmāṣṭaketi /
            vyākhyātametat /
            ādye kalpe doṣāntaraṃ vadan kalpāntaramādāya dūṣayati-#kiñceti /
            avaśiṣṭakūṭasthāvayavasya durjñānatvādātmajñānābhāvānna muktirityarthaḥ /
            yathā dīpāvayavanāmākārastejastathātmāvayavanāmākārakāraṇābhāvānnāgamāpāyau yuktāvityāha-#kiñceti
            /
            sarvajīvasādhāraṇaḥ pratijīvamasādhāraṇo vetyarthaḥ /
            kiñcātmana āgamāpāyiśīlāvayavatve sati kiyanta āyāntyavayavāḥ kiyanto 'payantītyajñānādātmaniścayābhāvādanirmokṣaḥ
            syādityāha-#kiñceti /
            api cāvayavārabdhāvayavitve jīvasyānityatvam, avayavasamūhatve cāsattvaṃ, ātmatvasya
            yāvadavayavavṛttitve yatkiñcidavayavāpāye 'pi sadyaḥ śarīrasyācetanatvaṃ, gotvavatpratyekaṃ
            samāptāvekasmiñcharīra ātmanānātvaṃ syādato na dehaparimāṇatvasāvayavatve ātmana ityupasaṃharati-#ata
            iti /
            sūtrasyārthāntaramāha-#athaveti /
            sthūlasūkṣmaśarīraprāptāvakārtsnyoktidvāreṇātmānityatāyāmuktāyāṃ sugatavatsaṃtānarūpeṇātmanityatāmāśaṅkyānenottaramucyata
            ityanvayaḥ /
            paryāyeṇetyasya vyākhyā#srota iti /
            dehabhedena parimāṇasyātmanaścānavasthāne 'pi nāśe 'pi /
            srotaḥ pravāhaḥ /</p>
         
         
         <p>tadātmakasyātmavyaktisaṃtānasya nityatayātmanityatā syādityatra dṛṣṭāntamāha-#yatheti
            /
            sig vastraṃ vigataṃ yebhyaste visico digambarāsteṣāmityarthaḥ /
            
            <p>
               paryāyāt saṃtānādapyātmanityatvasyāvirodha iti na ca /<br />
               kutaḥ /<br />
               vikārādibhyaḥ /<br />
               saṃtānasyāvastunaḥ ātmatve śūnyavādaḥ, saṃtānasya vastutve saṃtānyatireke ca kūṭasthātmavādaḥ,
               anatireke janmādivikāro vināśo muktyabhāva ityuktadoṣaprasaṅgāt saṃtānātmapakṣo 'nupapanna
               iti sūtrārthaḥ //35//
               </p>
         </p>
         
         
         <p>END BsRp_2,2.6.35</p>
         
         
         
         
         
         <p>START BsRp_2,2.6.36ḥ</p>
         
         
         <p>antyāvasthiteś cobhayanityatvād aviśeṣaḥ | BBs_2,2.36 |</p>
         
         
         <p>yaṃ sthūlaṃ vā sūkṣmaṃ vā dehaṃ gṛhṇāti taddehaparimāṇa eva jīva iti niyamaṃ dūṣayati-#antyeti
            /
            antyaśarīraparimāṇasyāvasthiternityatvadarśanādubhayorādyamadhyamaparimāṇayornityatvaprasaṅgādaviśeṣastrayāṇāṃ
            nityaparimāṇānāṃ sāmyaṃ syādviruddhaparimāṇānāmekatrāyogāditi sūtrayojanā /
            ādyamadhyamaparimāṇe nitye, ātmaparimāṇatvāt, antyaparimāṇavat /
            na cāprayojakatā, parimāṇanāśe satyātmano 'pi nāśādantyaparimāṇanityatvāyogāditi bhāvaḥ
            /
            parimāṇatrayasāmyāpādānaphalamāha-#eketi /
            
            <p>
               antyaśarīrasāmānyeva pūrvaśarīrāṇi syuḥ, viṣamaśarāraprāptāvātmanaḥstatparimāṇatve
               parimāṇatrayasāmyānumānavirodhādityarthaḥ /<br />
               pūrvaṃ kālatraye parimāṇatrayamaṅgīkṛtyāntyadṛṣṭāntena nityatvamanumāya sāmyamāpāditam
               /<br />
               saṃpratyantyasya muktaparimāṇasyāṇutvasthūlatvayoranyataratvenāvasthitestadevāntyamādyamadhyamakālayorapi
               nityatvātsyāt prāgasato nityatvāyogāt, tathā cāviśeṣaḥ kālatraye 'pi jīvaparimāṇābheda
               ityāha-#athaveti /<br />
               tasmādbhrāntyekaśaraṇakṣapaṇakasiddhāntenāvirodhaḥ samanvayasyeti siddham //36//
               </p>
         </p>
         
         
         <p>END BsRp_2,2.6.36</p>
         
         
         
         
         
         <p>START BsRp_2,2.7.37ḥ</p>
         
         
         <p>patyur asāmañjasyāt | BBs_2,2.37 |</p>
         
         
         <p>#patyurasāmañjasyāt /
            luñcitakeśamatanirasanānantaraṃ jaṭādhāriśaivamataṃ buddhisthaṃ nirākriyata iti prasaṅgasaṃgatimāha-#idānīmiti
            /
            sāmānyata īśvaranirāsa evātra kiṃ na syāditi śaṅkate-#taditi /
            svoktivirodhānmaivamityāha-#prakṛtiścetyādinā /
            pratiṣṭhāpitatvāt kevalanimitteśvarapratiṣedho 'vagamyata ityanvayaḥ /
            vyāhatoviruddho 'bhivyāhāra uktiryasya sa tathā /
            advitīyabrahmaprakṛtikaṃ jagaditi vadato vedāntasamanvayasya kartaiveśvaro naprakṛtiriti
            śaivādimatena virodho 'sti na veti saṃdehe tanmatasya mānamūlatvādvirodhe sati vedāntoktadvayabrahmāsiddhiriti
            phalamabhipretya satvāsatvayorekatrāsaṃbhavavat kartṛtvopādānatvayorapyekatrāsaṃbhavāt
            kartaiveśvara iti pūrvapakṣaṃ kurvannavāntaramatabhedamāha-#sā ceti /
            seśvaraḥ sāṃkhyāḥ sāṃkhyaśabdārthaḥ /
            catvāro mādeśvarāḥ-śaivāḥ pāśupatāḥ kāruṇikasiddhāntinaḥ kāpālikāśceti /
            sarvo 'pyamī maheśvaraproktāgamānugāmitvānmāheśvarā ucyante /
            kāryaṃ mahadādikaṃ, kāraṇaṃ pradhānamīśvaraśca, yogaḥ samādhiḥ, vidhistriṣavaṇasnānādiḥ
            , duḥkhānto mokṣa iti pañca padārthāḥ /
            paśavo jīvāsteṣāṃ pāśo bandhastannāśāyetyarthaḥ /
            pāśupatāgamapramāṇyāt paśupatirnimittameveti matamuktvānumānikeśvaramatamāha-#tatheti
            /
            vimataṃ sakartṛkaṃ, kāryatvāt, ghaṭavaditi vaiśeṣikāḥ kartāramīśvaraṃ sādhayanti /
            karmaphalaṃ saparikarābhijñadātṛkaṃ, kālāntarabhāviphalatvāt, sevāphalavaditi gautamā
            digambarāśca /
            jñānaiśvaryotkarṣaḥ kvacidviśrāntaḥ, sātiśayatvāt, parimāṇavaditi sāṃkhyasaugatapātañjalā
            iti matvoktam-#kecitkathañciditi /
            siddhāntayati-#ata iti /
            āgamādinā nirdeṣeśvarasiddheḥ kathaṃ doṣavatvamityāha-#kimiti /
            na tāvat svasvāgamādīśvaranirṇayaḥ, āgamānāṃ nirmūlatvenāprāmāṇyāt /
            naca sarvajñānaṃ mūlaṃ, tatra mānābhāvāt /
            na cāgama eva mānam, āgamamānatvaniścaye mūlaniścayastanniścaye tanniścaya ityanyonyāśrayāt
            /
            naca puruṣavacasāṃ svatomānatvaṃ yuktaṃ, mitho virodhena tattvāvyavasthānācca /
            nāpyanumānādīśvaraḥ sarvajñaḥ kartaiveti nirṇayaḥ saṃbhavati, anumānasya dṛṣṭānusāritvena
            dṛṣṭaviparītārthāsādhakatvāt /
            tathāca loke yādṛśāḥ kartāro dṛṣṭāntādṛśā eva jagatkartāro rāgadveṣādimantaḥ sidhyeyuḥ
            /
            yadi loke vicitraprāsādādikarturekatvādyadarśane 'pi jagatkartari lāghavādekatvaṃ
            nityajñānaṃ nirdeṣatvaṃ ca kalpyeta, tarhi dravyopādānatvamapi kalpyatāṃ, karturevopādānatvena
            lāghavāt, anyathā svatantrapradhānaparamāṇvādyupādānakalpanāgauravāt /
            adṛṣṭatvāccetkarturdravyopādānatvāsiddhirekatvādikamapi na sidhyet /
            asmākaṃ tvapauruṣeyatayā svataḥsiddhapramāṇabhāvayā śrutyā svaprameyabodhane dṛṣṭāntānapekṣayā
            bhavatyeva laukikakartṛviparītādvitīyakartrupādānātmakasarvajñanirdeṣeśvaranirṇayaḥ
            /
            nirṇīte ca tasmin dharmigrāhakamānabādhānna rāgādidoṣāpādānasyāvakāśa ityānumānikeśvaravādibhyo
            vaiṣamyaṃ, tadabhipretyāśrautasyeśvarasyāsāmañjasyamāha-#hīneti /
            yadi karturupādānatvamadṛṣṭatvānna kalpyate tarhi nirdeṣatvasyāpyadṛṣṭatvādyo viṣamakārī
            sa doṣavāniti vyāptidṛṣṭeśca jagatkartā doṣavān syāt /
            na cātra dharmigrāhakānumānabādhaḥ, kāryatvaliṅgasya kartṛmātrasādhakatvena nirdeṣatvādāvudāsīnatvāt
            /
            na cotkarṣasamā jātiḥ, vyāpakadharmāpādānāt, doṣābhāve tadvyāpyaviṣamakartṛtvāyogācca
            /
            dṛṣṭāntasthāvyāpakadharmāṇāṃ pakṣe āpādanaṃ hyutkarṣasamā jātiḥ /
            yathā śabdo yadi kṛtakatvena hetunā ghaṭavadanityaḥ syāttarhi tenaiva hetunā sāvayavo
            'pi syāditi /
            na hyanityatvasya vyāpakaṃ sāvayavatvaṃ gandhādau vyabhicārāditi bhāvaḥ /
            nanu prāṇikarmaprerita īśvaro viṣamaphalān prāṇinaḥ karoti na svecchayeti śaṅkate-#prāṇīti
            /
            jaḍasya karmaṇaḥ prerakatvāyogānmaivamityāha-#neti /
            na ceśvarapreritaṃ karmeśvarasya prerakamiti vācyamityāha-#karmeti /
            atītakarmaṇā prerita īśvaro vartamānaṃ karma tatphalāya prerayatītyanāditvātpreryaprerakabhāvasya
            nānupapattiriti śaṅkate-#nānāditvāditi /
            atītakarmaṇo 'pi jaḍatvānneśvaraprerakatā /
            naca tadapīśvareṇa preritaṃ sadīśvaraṃ prerayati, uktānyonyāśrayāt /
            tato 'pyatītakarmapreriteśvarapreritaṃ tadeveśvaraṃ vartamāne karmaṇi phaladānāya
            prerayati cet /
            na /
            mānahīnāyā mūlakṣayāvahāyā anavasthāyāḥ prasaṅgāt /
            ataḥ karmanirapekṣa eveśvaro viṣamasraṣṭetyasāmañjasyaṃ durvāramityarthaḥ /
            yattu phaladāne īśvarasya karma nimittamātraṃ na prerakamiti noktadoṣa iti /
            tanna /
            viṣamakarmakārayiturīśvarasya doṣavattvānapāyāt, pūrvakarmāpekṣayā karmakārayitṛtve
            coktāprāmāṇikānavasthānāt /
            asmākaṃ tu 'eṣa hyeva sādhvasādhu kārayati'iti, 'niravadyam'iti ca śrutimūlaṃ pūrvakarmāpekṣākalpanamiti
            vaiṣamyam /
            
            <p>
               kiñca paramatānusāreṇāpīśvarasya rāgādimattvaṃ prāpnotītyāha-#apiceti /<br />
               pravartakatvaliṅgāddoṣā iti tārkikāṇāṃ sthitiḥ, tathāceśvaraḥ svārthe rāgādimān, pravartakatvāt,
               saṃmatavat /<br />
               naca kāruṇike vyabhicāraḥ, paraduḥkhaprayuktasvaduḥkhanivṛttyarthitvāttasyetyarthaḥ
               /<br />
               udāsīnaḥ pravartaka iti ca vyāhṛtamiti yogānpratyāha-#puruṣeti //37//
               </p>
         </p>
         
         
         <p>END BsRp_2,2.7.37</p>
         
         
         
         
         
         <p>START BsRp_2,2.7.38ḥ</p>
         
         
         <p>saṃbandhānupapatteś ca | BBs_2,2.38 |</p>
         
         
         <p>pradhānavāde doṣāntaramāha sūtrakāraḥ-#saṃbandheti /
            īśvareṇāsaṃbaddhasya pradhānādeḥ preryatvāyogātsaṃbandho vācyaḥ /
            sa ca saṃyegaḥ samavāyo vā nāstītyarthaḥ /
            kāryabalāt preraṇayogyātvākhyaḥ saṃbandhaḥ kalpyatāmityata āha-#nāpyanya iti /</p>
         
         
         <p>īśvarapreritapradhānakāryaṃ jagaditi siddhaṃ cet saṃbandhakalpanā syāt /
            taccādyāpyasiddhamityarthaḥ /
            māyābrahmaṇostvanirvācyatādātmyasaṃbandhaḥ, 'devātmaśaktim'iti śruteḥ /
            kiñca vedasyāpūrvārthatvānna lokadṛṣṭamṛtkulālasaṃbandho vaidikenānusartavyaḥ /
            
            <p>
               ānumānikena tvanusartavya iti viśeṣamāha-#apiceti /<br />
               sarvajñasyāgamaprāmāṇyasya ca jñaptāvanyonyāśrayaḥ, anumānātsarvajñasiddhernirastatvāt
               /<br />
               na hyamanaskasya jñānaṃ saṃbhavati, jñānaṃ manojanyamiti vyāptivirodhānnityajñānakalpanānavakāśāditi
               bhāvaḥ /<br />
               pradhānavatparamāṇūnāmapi niravayaveśvareṇa saṃyogādyasattvātpreryatvāyogaḥ , prerakatve
               ceśvarasya doṣavattvamityāha-#evamanyāsvapīti //38//
               </p>
         </p>
         
         
         <p>END BsRp_2,2.7.38</p>
         
         
         
         
         
         <p>START BsRp_2,2.7.39ḥ</p>
         
         
         <p>adhiṣṭhānānupapatteś ca | BBs_2,2.39 |</p>
         
         
         <p>
            īśvarasya pradhānādipreraṇānupapatteścāsāmañjasyamityāha sūtrakāraḥ-#adhiṣṭhāneti
            /<br />
            pradhānādikaṃ cetanasyānadhiṣṭheyaṃ, apratyakṣatvāt, īśvaravat, vyatirekeṇa mṛgādivaccetyarthaḥ
            //39//
            </p>
         
         
         <p>END BsRp_2,2.7.39</p>
         
         
         
         
         
         <p>START BsRp_2,2.7.40ḥ</p>
         
         
         <p>karaṇavac cen na bhogādibhyaḥ | BBs_2,2.40 |</p>
         
         
         <p>cakṣurādau vyabhicāramāśaṅkya niṣedhati-#karaṇavaditi /
            rūpamudbhūtaṃ nāstītyapratyakṣatvaṃ sphuṭayati-#rūpeti /
            svabhogāhetutve satīti viśeṣaṇānna vyabhicāra ityāha-#tathāpīti /
            bhogaḥ sukhaduḥkhānubhavaḥ /
            ādipadādviṣayānubhavagrahaḥ /
            naca yadyenādhiṣṭheyaṃ tattadīyabhogahetutve sati pratyakṣamiti vyatirekavyāptau karaṇeṣu
            vyabhicāratādavasthyamiti vācyaṃ, bhogāhetutvaviśiṣṭāpratyakṣatvasya hetutvāt, karaṇeṣu
            ca viśeṣaṇābhāvena viśiṣṭasya hetorabhāvāt /
            naca viśeṣyavaiyarthyaṃ, parārthapācakādhiṣṭheyakāṣṭhādau vyabhicārāt /
            naca pradhānāderīśvarapratyakṣatvādviśeṣyāsiddhiḥ, atīndriyatvarūpāpratyakṣatvasya
            sattvādityabhiprāyaḥ /
            jīve karaṇakṛtā bhogadayo dṛśyante, īśvare tu pradhānakṛtāste na dṛśyanta ityakṣarārthaḥ
            /
            vipakṣe doṣaṃ vadannaprayojakatvaṃ hetornirasyati-#karaṇeti /
            pradhānādeḥ preryatvāṅgīkāre prerakabhogahetutvaṃ syāt /
            atīndriyasya preryasya bhogahetutvaniyamādityarthaḥ /
            sūtradvayasyārthāntaramāha-#anyathā veti /
            yaḥ pravartakaścetanaḥ sa śarīrīti loke vyāptidṛṣṭerīśvarasya ca śarīrānupapatterna
            pravartakatvamiti sūtrārthamāha-#itaśceti /
            kimataṃ seśvaraṃ, kāryatvāt, rāṣṭravaditi kalpayato rājavatsaśarīra eveśvaraḥ syādityuktam
            /
            tatreṣṭāpattiṃ nirasyati-#naca tadvarṇayitumiti /
            naca nityaṃ śarīraṃ sargātprāgapi saṃbhavatīti vācyaṃ, śarīrasya bhautikatvaniyamādityarthaḥ
            /
            
            <p>
               astvaśarīra eveśvara ityata āha-#niradhiṣṭhānatve #ceti /<br />
               jīvasyaiva śarīraṃ bhautikamīśvarasya tu svecchānirmitaṃ prāgapi syādityāśaṅkāṃ nirasyati-#karaṇavaditi
               /<br />
               karaṇānyatra santīti karaṇavaccharīram /<br />
               icchāmayaśarīrakalpanaivānupapannā, mānābhāvāddṛṣṭabhautikatvaniyamavirodhācceti mantavyam
               //40//
               </p>
         </p>
         
         
         <p>END BsRp_2,2.7.40</p>
         
         
         
         
         
         <p>START BsRp_2,2.7.41ḥ</p>
         
         
         <p>antavattvam asarvajñatā vā | BBs_2,2.41 |</p>
         
         
         <p>evamīśvarasya śuṣkatarkeṇa kartṛtvanirṇayo netyupapādya nityatvasarvajñatvanirṇayo
            'pi na saṃbhavatītyāha sūtrakāraḥ-#antavatvamiti /
            pradhānapuruṣeśvaratrayamanityaṃ, iyattāparicchinnatvāt ghaṭavadityāha-#pūrvasminniti
            /
            saṃkhyā vā parimāṇaṃ veyattā /
            tathāca niścitasaṃkhyatvānniścitaparimāṇatvācceti hetudvayam /
            yadyapi saṃkhyāvatvamātraṃ hetuḥ saṃbhavati tathāpi sarvajñaniścayena hetvasiddhinirāsaṃ
            dyotayituṃ niścitapadam /
            tatrādyahetorasiddhirnāstītyāha-#saṃkhyāparimāṇamiti /
            saṃkhyāsvarūpamityarthaḥ /
            dvitīyahetuṃ sādhayati-#svarūpeti /
            pradhānādayo niścitaparimāṇāḥ, vastuto bhinnatvāt, ghaṭavadityarthaḥ /
            nanu pradhānapuruṣeśvarāstraya iti jñāte 'pi jīvānāmānantyātkathaṃ saṃkhyāniścayaḥ,
            tatrāha-#puruṣeti /
            jīvasaṃkhyāpīśvareṇa niścīyate /
            aniścaye sarvajñatvāyogādityarthaḥ /
            hetusiddheḥ phalamāha-#tataśceti /
            māṣarāśivatkeṣāñcijjīvānāṃ saṃghastadbandhaśca naśyedityevaṃ sarvamukteridānīṃ śūnyaṃ
            jagatsyādityarthaḥ /
            nityasyānavaśeṣāditi bhāvaḥ /
            nanu īśvaraḥ śiṣyatāmiti cet /
            na /
            tasyāpi bhinnitvenāntavattvāt /
            kiñceśitavyābhāvādīśvarābhāvaḥ syādityāha-#pradhānamiti /
            doṣāntaramāha-#pradhāneti /
            
            <p>
               iyattāniścayābhāvānna śūnyateti dvitīyaṃ śaṅkate-#atheti /<br />
               iyattā nāsti na niścīyate cetyarthaḥ /<br />
               pradānādayaḥ saṃkhyāparimāṇavantaḥ, dravyatvāt, māṣādivadityanumānādādastīyattā, tadajñāne
               syādasarvajñatā, iyattāyāṃ cāntavattvamapyakṣatamiti pariharati-#tata iti /<br />
               tasmāt kevalakartrīśvaravādasya nirmūlatvānna tartrupādānādvayeśvarasamanvayavirodha
               iti siddham //41//
               </p>
         </p>
         
         
         <p>END BsRp_2,2.7.41</p>
         
         
         
         
         
         <p>START BsRp_2,2.8.42ḥ</p>
         
         
         <p>utpattyasaṃbhavāt | BBs_2,2.42 |</p>
         
         
         <p>pañcapadārthavādimāheśvaramatanirāsānantaraṃ caturvyūhavādaṃ buddhisthaṃ nirasyati-#utpattyasaṃbhavāt
            /
            adhikaraṇatātparyamāha-#yeṣāmiti /
            adhikaraṇārambhamākṣipati-#nanviti /
            vedāviruddhāṃśamaṅgīkṛtya vedaviruddhaṃ jīvotpattyaṃśaṃ nirākartumadhikaraṇārambha
            ityāha-#ucyata iti /
            atra bhāgavatapañcarātrāgamo viṣayaḥ /
            sa kiṃ jīvotpattyādyaṃśe mānaṃ naveti saṃdehe bādhānupalambhānmānamiti pūrvapakṣayati-#tatreti
            /
            pūrvapakṣe tadāgamavirodhājjīvābhinnabrahmasamanvayāsiddhiḥ, siddhānte tadaṃśe tasyāmānatvādavirodhāttatsiddhiriti
            phalabhedaḥ /
            sāvayavatvaṃ nirasyati-#nirañjaneti /
            kathaṃ tarhyadvitīye vāsudeve mūrtibhedaḥ, tatrāha-#sa iti /
            vyūho mūrtiḥ /
            saviśeṣaṃ śāstrārthamuktvā sahetuṃ puruṣārthamāha-#tamitthaṃbhūtamiti /
            yathoktavyūhavantaṃ sarvaprakṛtiṃ nirañjanaṃ vijñānarūpaṃ paramātmānamiti yāvat /
            vākkāyacetasāmavadhānapūrvakaṃ devatāgṛhagamanamabhigamanam /
            pūjādravyāṇāmarjanamupādānam /
            ijyā pūjā /
            svādhyāyo 'ṣṭākṣarādi japaḥ /
            yogo dhyānam /
            tatrāviruddhāṃśamupādatte-#tatreti /
            'samāhitaḥ śraddhāvitto bhūtvā'iti, 'taṃ yathā yathopāsate'ityādyā ca śrutiḥ /
            
            <p>
               'matkarmakṛnmatparamaḥ'ityādyā smṛtiḥ /<br />
               viruddhāṃśamanūdya dūṣayati-#yatpunariti /<br />
               kṛtahānyādidoṣa ādiśabdārthaḥ /<br />
               nyāyopetayā 'aja ātmā'ityādiśrutyā pañcarātrāgamasyotpattyaṃśe mānatvābhāvaniścayājjīvābhinnabrahmasamanvayasthairyamiti
               bhāvaḥ //42//
               </p>
         </p>
         
         
         <p>END BsRp_2,2.8.42</p>
         
         
         
         
         
         <p>START BsRp_2,2.8.43ḥ</p>
         
         
         <p>na ca kartuḥ karaṇam | BBs_2,2.43 |</p>
         
         
         <p>jīvasyotpattiṃ nirasya jīvānmanasa utpattiṃ nirasyati-#naca karturiti /
            yasmāt kartuḥ karaṇotpattirna dṛśyate tasmādasaṃgatā kalpanetyanvayaḥ /
            siddhānāṃ karaṇānāṃ prayoktā karteti prasiddhyartho hiśabdaḥ /
            varṇanaṃ nirmūlamityāha-#naveti /
            
            <p>
               nanu loke kaścicchilpivaraḥ kuṭhāraṃ nirmāya tena vṛkṣaṃ chinattīti dṛṣṭamiti cet
               /<br />
               satyam /<br />
               śilpno hastādikaraṇāntarasattvātkuṭhārakartṛtvaṃ yuktaṃ, jīvasya tu karaṇāntarāsattvānna
               manasaḥ kartṛtvam /<br />
               vinaiva karaṇaṃ kartṛtve vā manovaiyarthyamiti bhāvaḥ //43//
               </p>
         </p>
         
         
         <p>END BsRp_2,2.8.43</p>
         
         
         
         
         
         <p>START BsRp_2,2.8.44ḥ</p>
         
         
         <p>vijñānādibhāve vā tadapratiṣedhaḥ | BBs_2,2.44 |</p>
         
         
         <p>saṃkarṣaṇādīnāmutpattyasaṃbhave 'pi vyūhacatuṣṭayaṃ syāditi sūtravyāvartyamāśaṅkate-#athāpi
            syāditi /
            jñānaiśvaryayoḥ śaktirāntaraṃ sāmarthyaṃ, balaṃ śarīrasāmarthyaṃ, vīryaṃ śauryaṃ,
            tejaḥ prāgalbhyametairanvitā yasmātsaṃkarṣaṇādayastasmādīśvarā evetyarthaḥ /
            sarveṣāmīśvaratve pañcarātroktimāha-#vāsudevā eveti /
            nirdeṣā rāgādiśūnyāḥ /
            niradhiṣṭhānāḥ prakṛtyajanyāḥ /
            niravadyā nāśādirahitā ityarthaḥ /
            īśvaratvājjanmāsaṃbhavo guṇa evetyāha-#tasmāditi /
            sūtreṇa siddhāntayati-#atreti /
            evamapi /
            caturṇāmīśvaratvena vijñānaśakyādibhāve 'pītyarthaḥ /
            prakārāntaraṃ pṛcchati-#kathamiti /
            kiṃ catvāraḥ svatantrā bhinnā eva utaikasya vikāratvenābhinnāḥ /
            ādyamanūdya dūṣayati-#yadītyādinā /
            
            <p>
               dvitīye vikārāḥ prakṛtitulyā vā nyūnā vā /<br />
               ādyamutthāpya niṣedhati-#athetyādinā /<br />
               nyūnatvapakṣe 'pasiddhāntamāha-#naca pañceti /<br />
               yadi nyūnā api bhagavato vyūhāstadā catuṣṭvavyāghāta ityāha-#nacaita iti //44//
               </p>
         </p>
         
         
         <p>END BsRp_2,2.8.44</p>
         
         
         
         
         
         <p>START BsRp_2,2.8.45ḥ</p>
         
         
         <p>vipratiṣedhāc ca | BBs_2,2.45 |</p>
         
         
         <p>itaśca jīvotpattivāda upekṣya ityāha sūtrakāraḥ-#vipratiṣedhācceti /
            svasyaiva guṇatvaṃ guṇitvaṃ ca viruddham /
            
            <p>
               ādipadāt pradyumnāniruddhau bhinnāvātmana ityuktvātmana evaite iti viruddhoktigrahaḥ
               /<br />
               pūrvāparavirodhādasāṃgatyamiti sūtrārthamuktvārthāntaramāha-#vedeti /<br />
               ekasyāpi tantrākṣarasyādhyetā caturvedibhyo 'dhika iti nindādipadārthaḥ /<br />
               tasmānmitho viruddhābhiḥ pauruṣeyakalpanābhirnāpauruṣeyavedāntasamanvayavirodha iti
               siddham //45//
               </p>
         </p>
         
         
         <p>END BsRp_2,2.8.45</p>
         
         
         <p>iti śrīparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ
            bhāṣyaratnaprabhāyāṃ dvitīyādhyāyasya dvitīyaḥ pādaḥ //2//</p>
         
         
         <p>#iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥ pādaḥ </p>
         
         
         
         
         
         
         
         <p>#dvitīyādhyāye tṛtīyaḥ pādaḥ /</p>
         
         
         <p>
            viyadādividhātāraṃ sītāsyābjamadhuvratam /<br />
            nityaciddhivaśvakartrātmābhinnaṃ sarveśvaraṃ bhaje //1//
            </p>
         
         
         
         
         
         <p>START BsRp_2,3.1.1ḥ</p>
         
         
         <p>na viyadaśruteḥ | BBs_2,3.1 |</p>
         
         
         <p>jīvasyānutpattiprasaṅgenākāśasyāpyutpattyasaṃbhavamāśaṅkya pariharannādāvekadeśitamāha-#na
            viyadaśruteḥ /
            viyatprāṇāpādayorarthaṃ saṃkṣipan pūrvapādena saṃgatimāha-#vedānteṣviti /
            bhinnopakramatvamevāha-#kecidityādinā /
            bhūtabhoktṛśrutīnāṃ mithovirodhaśaṅkānirāso viyatpādārthaḥ /
            liṅgaśarīraśrutīnāṃ tannirāsaḥ prāṇapadārthaḥ /
            yathā mithovirodhāt pūrvāparavirodhācca parapakṣā upekṣyāstathā śrutipakṣo 'pi upekṣya
            iti śaṅkotthāne pādadvayasyārambhāt pūrvapādena dṛṣṭāntasaṃgatiriti samudāyārthaḥ
            /
            ākāśavāyvorutpattimāmananti taittirīyakāḥ /
            nāmananti chandogāḥ /
            jīvasya prāṇānāṃ cotpattiṃ 'sarva eta ātmano vyuccaranti'iti vājinaḥ /
            'etasmājjāyate prāṇaḥ'ityātharvaṇikāścāmananti nānye /
            evamākāśapūrvikā kvacicsṛṣṭiḥ, kvacitteja pūrviketi kramavirodhaḥ /
            ādipadāt 'sa imāṃllokānasṛjata'ityakramaḥ, kvacitsapta prāṇāḥ, kvacidaṣṭāvityādi saṃkhyādvārakaśca
            virodho grāhyaḥ /
            prapañcaḥ pādadvayam /
            tathāca pādadvayasya śrutīnāṃ mithovirodhanirāsārthatvācchrutiśāstrādhyāyasaṃgatayaḥ
            siddhāḥ /
            atrākāśasyotpattyanutpattiśrutyormithoviridho 'sti na veti vākyabhedaikavākyatvābhyāṃ
            saṃdehe yadyutpattistadā vākyabhedena virodhādaprāmāṇyamanayoḥ śrutyoriti pūrvapakṣayiṣyannādāvanutpattikṣamekadeśi
            gṛhṇātītyāha-#tatra tāvaditi /
            utpattiśrutirmukhyā nāstīti gūḍhābhisaṃdhiḥ //1//</p>
         
         
         <p>END BsRp_2,3.1.1</p>
         
         
         
         
         
         <p>START BsRp_2,3.1.2ḥ</p>
         
         
         <p>asti tu | BBs_2,3.2 |</p>
         
         
         <p>saṃprati pūrvapakṣayati sūtrakāraḥ-#asti tviti /
            ekavākyatvena prāmāṇyasaṃbhave kimiti śrutyoraprāmāṇyamiti śaṅkate-#nanvekavākyateti
            /
            ekavākyatvāsaṃbhavādaprāmāṇyaṃ yuktamityāha-#satyamityādinā /
            ekasya yugapatkāryadvayāsaṃbandhe 'pi krameṇa saṃbandhasaṃbhavādekavākyateti mukhyasiddhāntī
            śaṅkate-#nanu sakṛditi /
            aprāmāṇyavādī dūṣayati-#naivamiti /
            kramo na yujyate dvayoḥ śrutaprāthamyabhaṅgāpatterityarthaḥ /
            ekasmāddvidalabījāddaladvayavadastūbhayaṃ prathamajamityata āha-#naceti /
            vāyoragniriti kramaśrutibhaṅgāditi śeṣaḥ /
            chāndogyaśrutestittiriśrutiviruddhārthatvamuktvā tittiriśrutestadviruddhārthatvamāha-#eteneti
            /
            etatpadārthamāha-#tasmāditi /
            
            <p>
               chāndogye 'pi śrutaṃ tejasaḥ prāthamyamatra duryojyamityarthaḥ /<br />
               kiñca satpadārtha ātmā chāndogye tejasa upādānaṃ śrūyate, atra tu vāyuriti naikavākyatetyāha-#vāyoriti
               //2//
               </p>
         </p>
         
         
         <p>END BsRp_2,3.1.2</p>
         
         
         
         
         
         <p>START BsRp_2,3.1.3ḥ</p>
         
         
         <p>gauṇyasaṃbhavāt | BBs_2,3.3 |</p>
         
         
         <p>evaṃ śrutyorvirodhādaprāmāṇyamiti pūrvapakṣe prāpte sa eva viyadanutpattivādi svamatena
            prāmāṇyaṃ brūta ityāha-#asminniti /
            evamādhyāyasamāpteradhikaraṇeṣu prathamaṃ virodhācchrutyaprāmāṇyamiti pūrvapakṣaphalaṃ
            tata ekadeśisiddhāntaḥ, paścānmukhyasiddhānte śrutīnāmavirodhenaika vākyatayā brahmaṇi
            samanvayasiddhiriti phalaṃ kramaścetyavagantavyam /
            tatra śrutyorvirodhe satyadhyayanavidhyupāttayoraprāmāṇyayogādviyadutpattyasaṃbhavarūpatakrānugṛhītacchāndogyaśrutirmukhyārthā
            itarā gauṇītyavirodha ityekadeśimataṃ vivṛṇoti-#nāstītyādinā /
            ākāśo notpadyate sāmagrīśūnyatvāt, ātmavat /
            na cāvidyābrahmaṇoḥ sattvāddhetvasiddhiḥ, vijātīyatvenānayorārambhakatvāyogādasaṃyuktatvācca
            /
            saṃyoga eva hi dravyasyāsamavāyikāraṇamataḥ samavāyyasamavāyinorabhāvānna hetvasiddhirityarthaḥ
            /
            prāgabhāvaśūnyatvāccātmavadākāśo notpadyata ityāha-#utpattimatāṃ ceti /
            prakāśaścākṣuṣānubhavaḥ /</p>
         
         
         <p>ādipadāttamodhvaṃsapākayorgrahaṇam /
            mūrtadravyāśrayatvaṃ hyakāśasya kāryaṃ, tacca pralaye 'pyasti paramāṇvāśrayatvāt /
            ato na prāgabhāva ityarthaḥ /
            prāgabhāvasattvaṃ sphuṭayati-#kiṃ hīti /
            sthūlāśrayo 'vakāśaḥ sūkṣmāśrayacchidramaṇvāśrayaḥ suṣiramiti bhedaḥ /
            kiñcātmavadākāśo na jāyate, vibhutvāt, asparśadravyatvāccetyāha-#pṛthivyādīti /
            tasmāduktatarkabalādgauṇī draṣṭavyetyanvayaḥ /
            bhedoktergauṇatve vaidikodāharaṇamāha-#vede 'pyāraṇyāniti /
            ākāśeṣviti bhedavyapadeśo gauṇa iti saṃbandhaḥ //3//</p>
         
         
         <p>END BsRp_2,3.1.3</p>
         
         
         
         
         
         <p>START BsRp_2,3.1.4ḥ</p>
         
         
         <p>śabdācca | BBs_2,3.4 |</p>
         
         
         <p>na kevalaṃ tarkādākāśasyānutpattiḥ, kintu śrutito 'pītyāha-sūtrakāraḥ-#śabdācceti
            /
            
            <p>
               nityabhāvasyānāditvāditi /<br />
               bhāvaḥ /<br />
               ātmeti ca śabda ihodāharaṇamityanvayaḥ /<br />
               ākāśaḥ śarīramasyeti bahuvrīhiṇātyantasāmyabhānādbrahmavadākāśasyānāditvamityarthaḥ
               //4//
               </p>
         </p>
         
         
         <p>END BsRp_2,3.1.4</p>
         
         
         
         
         
         <p>START BsRp_2,3.1.5ḥ</p>
         
         
         <p>syāc caikasya brahmaśabdavat | BBs_2,3.5 |</p>
         
         
         <p>#padottaramiti /
            śaṅkottaramiti yāvat /
            tānyeva śaṅkāpadāni paṭhati-#syādetaditi /
            adhikāre prakaraṇe /
            yathaikasminbrahmaprakaraṇe 'annaṃ brahma''ānando brahma'iti vākyayorbrahmaśabdasyānne
            gauṇatvamānande mukhyatā tathaikavākyasthasyaikasyāpi saṃbhūtaśabdasya guṇamukhyārthabhedo
            yogyatābalādityāha-#syācceti /
            udāharaṇāntaramāha-#yathā ceti /
            abhedopacāro bhaktiḥ /
            mukhyasiddhāntyākṣipati-#kathaṃ punariti /
            sa evākṣepadvayaṃ spaṣṭayati-#nanviti /
            advitīyatvaśrutibādhaḥ sarvavijñānapratijñābādhaścetyarthaḥ /
            prathamākṣepaṃ dṛṣṭāntena pariharati-#ekameveti /
            kāryarūpadvitīyaśūnyatvaṃ prāgavasthāyāmavadhāraṇaśrutyārtha ityarthaḥ /
            kule gṛhe /
            amatrāṇi ghaṭādīni pātrāṇi /
            ekamevetyavadhāraṇavyāvartyaṃ kāryamiti vyākhyāyādvitīyapadavyāvartyamāha-#advitīyaśrutiriti
            /
            ākāśasya dvitīyatvamaṅgīkṛtyādvitīyādipadasaṃkocaḥ kṛtaḥ, tadapi nāstītyāha-#naca
            nabhasāpīti /
            dharmasāmye brahmanabhasoḥ kathaṃ bhedaḥ, tatrāha-#sargakāle tviti /
            dharmasāmyādadvitīyatvopacāra ityarthe śrutimāha-#tathā cākaśeti /
            dvitīyamākṣepaṃ pariharati-#ata eveti /
            
            <p>
               abhedopacārādevetyarthaḥ /<br />
               nabhaso brahmatatkāryābhyāsabhinnadeśakālatvācca tajjñāne tajjñānamityāha-#apiceti
               //5//
               </p>
         </p>
         
         
         <p>END BsRp_2,3.1.5</p>
         
         
         
         
         
         <p>START BsRp_2,3.1.6ḥ</p>
         
         
         <p>pratijñāhānir avyatirekāc chabdebhyaḥ | BBs_2,3.6 |</p>
         
         
         <p>evamākāśasyānutpattau sarvaśrutīnāmavirodha ityekadeśisiddhāntaḥ prāptastaṃ mukhyasiddhāntī
            dūṣayati-#pratijñeti /
            ahānirabādhaḥ /
            sāmayajuratharvaṇaśākhābhedajñāpanārthā iti śabdāḥ /
            #na kācaneti /</p>
         
         
         <p>ātmabhinnaṃ jñeyaṃ nāstītyarthaḥ /
            nanu sarvasya brahmāvyatirekātpratijñāyā ahānirityastu, tathāpi jīvādivadanutpannasyāpi
            nabhaso brahmaṇi kalpitatvenāvyatirekātpratijñāsiddhiḥ kiṃ na syāt, kimutpattyetyata
            āha-#śabdebhyaśceti /
            avyatireka eva nyāyastenetyarthaḥ /
            ayaṃ bhāvaḥ-jīvasya tāvadātmatvādbrahmāvyatirekaḥ /
            ajñānatatsaṃbandhayoḥ kalpitatvenāvyatirekaḥ /
            svatantrājñānāyogādajñānānyajaḍadravyasya tu kāryatvenaivāvyatirekasiddhiḥ, tasyākāryatve
            pradhānavatsvātantryādavyatirekāyogāt /
            tathāhurnyāyavidaḥ-'nityadravyāṇi svatantrāṇi bhinnānyanāśritāni'iti /
            tasmātpratijñāsiddhaye ākāśasya kāryatvenaivāvyatireko vācya iti dṛṣṭāntasṛṣṭisārvātmyaśabdānāha-#tathā
            hīti /
            tena tena dṛṣṭānteneti /
            yajuṣi dundubhyādidṛṣṭāntenātharvaṇe ūrṇanābhyādidṛṣṭāntenetyarthaḥ /
            yajuṣi pratijñāsādhakā 'idaṃ sarvam'itiśabdāḥ, ātharvaṇe 'brahmaivedam'iti śabdā iti
            bhāvaḥ /
            evamākāśotpattikathanādekadeśimate dūṣite śrutyaprāmāṇyavādī svoktaṃ smārayati-#satyaṃ
            darśitamiti /
            mukhyasiddhāntyāha-#na /
            eketi /
            'tattejo 'sṛjata'iti sakṛcchrutasya sraṣṭurākāśatejobhyāṃ yugapatsaṃbandhe tittirikramabādhāt,
            krameṇākāśaṃ sṛṣṭvā tejo 'sṛjateti saṃbandhe tejaḥprāthamyabhaṅgaprasaṅgāt, vastuni
            vikalpāsaṃbhavena tayoḥ śākhābhedena prāthamyavyavasthāyā ayogāt, naikavākyateti prāpte
            mukhya eva dūṣayati-#naiṣa doṣa iti /
            aprāmāṇyakalpanādvaramapauruṣeyaśrutīnāmekavākyatvena prāmāṇyakalpanaṃ, taccaikavākyatvaṃ
            balavacchrutyā durbalaśruteḥ kalpyaṃ, balavatī ca tittiriśrutiḥ, prakṛtipañcamyā paurvāparyākhyakramasya
            śrutatvāt /
            chāndogyaśrutistu durbalā, tejaḥprāthamyaśrutyabhāvāt /
            tejaḥsargamātraṃ tu śrutaṃ tṛtīyatvena pariṇeyamityekavākyatetyarthaḥ /
            yaduktamekadeśinā chāndogyaśrutyākāśotpattirvāryata iti tannirastam /
            kiñca sā śrutiḥ kiṃ tejojanmaparā, uta tejojanma viyadanucpattiścetyubhayaparā /
            ādye na tadvāraṇamityāha-#nahīti /
            avirodhādityarthaḥ /
            na dvitīyaḥ, śrutyantaravirodhenobhayaparatvakalpanāyogādvākyabhedāpatteścetyāha-#ekasyeti
            /
            nanvekasya sraṣṭuranekārthasaṃbandhavadvākyasyāpyanekārthatā kiṃ na syādityata ā-#sraṣṭā
            tviti /
            ekasya karturanekārthasaṃbandho dṛṣṭaḥ /
            na tvekasya vākyasya nānārthatvaṃ dṛṣṭam /
            nānārthakaprayoge tu paya ānayetyādāvāvṛttyā vākyabheda eva /
            ānayanasya jalakṣīrābhyāṃ pṛthaksaṃbandhādityarthaḥ /
            phalitamāha-#ityeketi /
            ekasya śabdasyāvṛttiṃ vinānekārthatvaṃ nāsti cedasṛjateti śabdasya chāndogya upasaṃhṛtākāśādisaṃbandhārthamāvṛttidoṣaḥ
            syādityata āha-#naceti /
            chāndogyasthatejojanma ākāśādijanmapūrvakaṃ, tejojanmatvāt, tittiristhatejojanmavadityākāśādijanmopasaṃhāre
            'tadākāśamasṛjata'iti vākyāntarasyaiva kalpanānnāvṛttidoṣa ityarthaḥ /
            śrutyantarasthaḥ kramaḥ śrutyantare grāhya ityatra dṛṣṭāntamāha-#yathāceti /
            sṛṣṭau tātparyātātparyābhyāṃ dṛṣṭāntaśrutivaiṣamyaṃ śaṅkate-#nanvityādinā /
            tejaḥprāthamyasvīkāre ākāśasargo dharmi taddharmaḥ prāthamyaṃ ceti dvayaṃ śrutaṃ bādhanīyamiti
            gauravam, ākāśaprāthamye tvārthikatejaḥ sargaprāthamyamātrabādha iti lāghavamiti matvāha-#netyucyata
            iti /
            kiñca pradhānadharmityāgādvaraṃ guṇabhūtasya tejaḥprāthamyasya dharmasya tyāga ityāha-#nahīti
            /
            kiñca kiṃ sṛṣṭiparaśrutisiddhatvāttejaḥprāthamyaṃ gṛhyata uta prathamasthāne tejasaḥ
            sargaśrutyārthātprāthamyabhānāt /
            nādya ityāha-#apiceti /
            dvitīyamanūdya dūṣayati-#arthāttviti /
            yaduktaṃ vastuni vikalpāsaṃbhavādubhayoḥ prāthamyaṃ śākhābhedena vyavasthitaṃ na bhavati,</p>
         
         
         <p>nāpyubhayordvidalāṅkuravatsamuccityotpattyā prāthamyaṃ vāyoragniriti kramabādhāpātāditi,
            tadiṣṭamevetyāha-#vikalpeti /
            na kevalaṃ śrutidevyoravirodhaḥ sauhārdaṃ cāstītyāha-#apiceti /
            viyadupasaṃgrāhyamityanvayaḥ /
            viyadanutpattivādinoktamanūdya pratijñāyā advitīyaśruteśca mukhyārthatātparyāvagamānna
            gauṇārthateti dūṣayati-#yaccoktamityādinā /
            prakṛtivikāranyāyastadananyatvanyāyaḥ /
            udakaṃ kṣīrasthamapi kṣīrajñānānna gṛhyate bhedāditi bhāvaḥ /
            māstu samyagjñānaṃ śruterbhrāntimūlatvasaṃbhavādityāśaṅkyāpauruṣeyatvānmaivamityāha-#naca
            vedasyeti /
            māyā bhrāntistayālīkaṃ mithyābhāṣaṇaṃ tena vañcanamayathārthabodhanam /
            ādipadādvipralipsāpramādakaraṇāpāṭavāni gṛhyante /
            pratijñāmukhyatvamabhidhāyādvitīyaśrutimukhyatāmāha-#sāvadhāraṇeti /
            
            <p>
               sarvadvaitaniṣedhaparetyarthaḥ /<br />
               ubhayagauṇatve 'dbhutavadupanyāso mṛdādidṛṣṭāntaistatsādhanaṃ ca na syāditi doṣāntaramāha-#nacetyādinā
               //6//
               </p>
         </p>
         
         
         <p>END BsRp_2,3.1.6</p>
         
         
         
         
         
         <p>START BsRp_2,3.1.7ḥ</p>
         
         
         <p>yāvadvikāraṃ tu vibhāgo lokavat | BBs_2,3.7 |</p>
         
         
         <p>kāryameva vastvekadeśa ākāśo notpadyate sāmagrīśūnyatvādityatra ākāśo vikāraḥ vibhaktatvāt
            ghaṭādivaditi satpratipakṣamāha-#yatpunarityādinā /
            yo vibhaktaḥ sa vikāra ityanvayamuktvā yastvavikāraḥ sa na vibhakto yathātmeti vyatirikavyāptimāha-#na
            tvavikṛtamiti /
            digādiṣu vyabhicāramāśaṅkya pakṣasamatvānmaivamityāha-#eteneti /
            vibhaktatvenetyarthaḥ /
            ātmani vyabhicāraṃ śaṅkate-#nanviti /
            dharmisamānasattākavibhāgasya hetutvātparamārthātmani vibhāgasya kalpitatvena bhinnasattākatvānna
            vyabhicāra ityāha-#neti /
            atra cājñānānyadravyatvaṃ viśeṣaṇam, ato nājñānatatsaṃbandhādau vyabhicāraḥ /
            nanvātmā kāryaḥ, vibhaktatvāt, vastutvādvā, ghaṭavadityābhāsatulyamidamanumānamityāśaṅkyātmanaḥ
            paramakāraṇatvena śrutasya kāryatve śūnyatāprasaṅga iti bādhakasattvāttasyābhāvatvaṃ,
            nātra kiñcidbādhakamasti pratyuta ākāśasyākāryatve nityānekadravyakalpanā śrautapratijñāhānyādayo
            bādhakāḥ santīti nābhāsatulyatetyāha-#ātmana iti /
            iṣṭaprasaṅga iti vadantaṃ pratyāha-#ātmātvāditi /
            ātmābhāvaḥ kenacijjñāyate na vā /
            ādye yo jñātā sa pariśiṣyata iti na śūnyatā /
            dvitīye 'pi na śūnyatā mānābhāvādityarthaḥ /
            kiñca yaddhi kāryaṃ sattāsphūrtyoranyāpekṣaṃ tannirākāryam, ātmā tvakārtho nirapekṣatvānna
            bādhayogya ityāha-#nahyātmetyādinā /
            kasyacitkāraṇasyāgantukaḥ kāryo na hi /
            sattāsphūrtyoḥ siddhyorananyāyattatvādityakṣarārthaḥ /
            tatra sphūrterananyāyattatvaṃ vivṛṇoti-#nahīti /
            yaduktaṃ sureśvarācāryaiḥ-'pramātā ca pramāṇaṃ ca prameyaṃ pramitistathā /
            yasya prasādātsidhyanti tatsiddhau kimapekṣyate /
            'iti /
            yathā śrutirāha-'puruṣaḥ svayaṃ jyotiḥ', 'tasya bhāsā sarvamidaṃ vibhāti'iti ca /
            nanvātmanaḥ svataḥ siddho pramāṇavaiyarthyaṃ, tatrāha-#tasyeti /
            nanu prameyasyāpi svaprakāśatvaṃ kiṃ na syādityata āha-#nahīti /
            ato na pramāṇavaiyarthyamiti bhāvaḥ /
            ātmāpi mānādhīnasiddhikaḥ kiṃ na syādityata āha-#ātmā tviti /
            ayamarthaḥ-niścitasattākaṃ hi jñānaṃ prameyasattāniścāyakaṃ, gehe ghaṭo dṛṣṭo na veti
            jñānasaṃśaye na dṛṣṭa iti vyatirekaniścaye cārthasvarūpaniścayāt /
            jñānasattāniścayaśca na svataḥ, kāryasya svaprakāśatvāyogāt /
            nāpi jñānāntarāt anavasthānāt /
            ataḥ sākṣiṇaiva jñānasattāniścayo vācyaḥ /
            tatra sākṣiṇaścejjñānādhīnasattāniścayaḥ, anyonyāśrayaḥ syāt /
            ataḥ sarvasādhakatvādātmā svataḥ siddha iti /
            svaprakāśasyāpi bādhaḥ kiṃ na syādityata āha-#naceti /
            jaḍaṃ hi parāyattaprakāśatvādāgantukaṃ bādhayogyaṃ na prakāśātmasvarūpaṃ, tasya sarvabādhasākṣisvarūpasya
            nirākartrantarābhāvāt, svasya ca svanirākartṛtvāyogāt /
            nahi sunipuṇenāpi svābhāvo draṣṭuṃ śakyata ityarthaḥ /
            evaṃ svataḥ sphūrtitvādātmā na bādhya ityuktvā svataḥ sattākatvācca na bādhya ityāha-#tathāhameveti
            /
            jñānajñeyayoḥ sattāvyabhicāre 'pi jñātuḥ sadaikarūpatvānna sattāvyabhicāra ityarthaḥ
            /
            māstu jīvato jñāturanyathāsvabhāvaḥ, mṛtasya tu syādityata āha-#tatheti /
            ucchedo vināśaḥ /
            anyathāsvabhāvatvaṃ mithyātvaṃ vā saṃbhāvayitumapi na śakyam, ahamasmītyanubhavasiddhasatsvabhāvasya
            bādhakābhāvādityarthaḥ /
            evamātmanaḥ śūnyatvavirāsena śūnyatāprasaṅgasyāniṣṭatvamuktaṃ, tataścātmanaḥ kāryatvanumānamābhāsa
            ityāha-#evamiti /
            akāryātmanaḥ siddhau tasyāvidyāsahitasyopādānasyadṛṣṭādinimittasya ca sattvādākāśānutpattihetoḥ
            sāmagrīśūnyatvasya svarūpāsiddheruktasatpratipakṣabādhāccākāśasya kāryatvaṃ niravadyamityāha-#kāryatvaṃ
            ceti /
            ātmāvidyayorvijātīyatvānnākāśārambhakatvamityuktamanūdya nirasyati-#yattvityādinā
            /
            kiṃ kāraṇamātrasya sājātyaniyama uta samavāyinaḥ /
            tatrādyaṃ nirasya dvitīyaṃ śaṅkate-#syādetaditi /
            kiṃ samavāyitāvacchedakadharmeṇa sājātyamuta sattvādinā /
            nādya ityāha-#tadapīti /
            naca rajjavādi na dravyāntaramiti vācyaṃ, paṭāderapi tathātvāpātāt /
            dvitīyo 'smadiṣṭaḥ, ātmāvidyayorvastutvena sājātyādityāha-#sattveti /
            upādānasya sājātyaniyamaṃ nirasya saṃyuktānekatvaniyamamadvitīyasyāsaṅgasyāpyātmana
            upādānatvasiddhaye nirasyati-#nāpītyādinā /
            kimārambhakamātrasyāyaṃ niyama uta dravyārambhakasya /
            nādya ityāha-#aṇviti /
            ddhvayaṇukasya jñānasya cāsamavāyikāraṇasaṃyogajanakamādyaṃ karma /
            yadyapyadṛṣṭavadātmasaṃyukte aṇumanasī ādyakarmārambhake tathāpi karmasamavāyina ekatvādanekatvaniyamabhaṅga
            ityāha-#ekaiko hīti /
            dravyāntaraiḥ /
            samavāyibhirityarthaḥ /
            dvitīyamutthāpyārambhavādānaṅgīkāreṇa dūṣayati-#dravyetyādinā /
            na tvabhyupagamyate tasmānnaiṣa niyama iti śeṣaḥ /
            yattu kṣīraparamāṇuṣu rasāntarotpattau taireva dadhyārambha iti /
            tanna /
            kṣīranāśe mānābhāvāt, rasavaddadhno 'pyekadravyārabhyatvasaṃbhavācca, dravyaguṇasaṃketasya
            pauruṣeyasya śrutyarthanirṇayāhetatutvāditi bhāvaḥ /
            loke kartu- sahāyadarśanādasahāyādbrahmaṇaḥ kathaṃ sarga iti, tatrāha-#tathācoktamiti
            /
            prāgabhāvaśūnyatvaheturapyasiddha ityāha-#yaccoktamityādinā /
            śabdāśrayatvaṃ viśeṣaḥ /
            śabdādimānākāśaḥ pralaye nāsti, 'nāsīdrajo no vyoma'iti śruteḥ /
            nanvākāśābhāve kāṭhinyaṃ syāditi cet /
            suśikṣito 'yaṃ naiyāyikatanayaḥ /
            na hyākāśābhāvastaddharmo vā kāṭhinyaṃ kintu mūrtadravyaviśeṣastasaṃyogaviśeṣo vā
            kāṭhinyaṃ, tacca pralaye nāstīti bhāvaḥ /
            'ākāśaśarīraṃ brahma'iti śruteragnyauṣṇyavadbrahmasvabhāvasyākāśasya sati brahmaṇi
            kathamabhāvaḥ, tatrāha-#yathāceti /
            vibhutvādākāśasamaṃ brahmeti śrutyarthaḥ /
            vibhutvātsparśadravyatvaniravayavadravyatvaliṅgānāṃ vibhaktatvādiliṅgasahitāgamabādhamāha-#yadapītyādinā
            /
            dharmivikārabhāve guṇanāśo na syāditi tarkārthamanityapadam /
            guṇāśrayatvameva hetuḥ /
            tacca svasamānasattākaguṇavattvam, ato nirguṇātmani na vyabhicāraḥ /
            bhūtatvamādiśabdarthaḥ /</p>
         
         
         <p>svarūpāsiddhimapyāha-#vibhutvādīnāṃ ceti /
            sarvamūrtadravyasaṃyogaḥ parimāṇaviśeṣo vā vibhutvaṃ nirguṇātmani dṛṣṭānte nāsti /
            saṃyogasya sāvayavatvaniyatasyājatvasādhyaviruddhatā ca /
            svarūpopacayarūpaṃ tu vibhutvamātmākāśayorna samaṃ, 'jyāyānākāśāt'iti śruteḥ /
            kvacidākāśasāmyaṃ tu brahmaṇo yatkiñciddharmasaṃbandhena vyapadiśyate /
            asaktatvena vā /
            pañcīkaraṇādasparśatvamasiddhaṃ, kāryadravyatvānniravayavatvamapyasiddhaṃ, dravyatvajātiścātmanyasiddhetyarthaḥ
            /
            nitya ityaṃśena sāmyaṃ na vivakṣitam /
            nanu 'sa yathānanto 'yamākāśa evamananta ātmā'iti śrutirnityatvenaiva sāmyaṃ brūte,</p>
         
         
         <p>netyāha-#eteneti /
            ākāśasya kāryatvenānityatvādityarthaḥ /
            śrutistvāpekṣikānantyadvārā mukhyānantyaṃ bodhayatīti bhāvaḥ /
            nyūnatvāccākāśasya na mukhyopamānatvamityāha-#jyāyāniti /
            mukhyopamānāsattve śrutiḥ-'na tasya'iti /
            tasmādākāśasyopamānatvamātreṇa nityatvaṃ nāstīti bhāvaḥ /
            anityatvenāsattve śrutimāha-#ato 'nyaditi /
            yattvekasyaiva saṃbhūtaśabdasya gauṇatvaṃ mukhyatvaṃ ceti /
            tanna /
            ākāśe 'pi tasya mukhyatvasaṃbhavādityāha-#tapasīti /
            balavattittiriśrutyā chāndogyaśruternayanādekavākyatayā sraṣṭari brahmātmani samanvaya
            ityupasaṃharati-#tasmāditi //7//</p>
         
         
         <p>END BsRp_2,3.1.7</p>
         
         
         
         
         
         <p>START BsRp_2,3.2.8ḥ</p>
         
         
         <p>etena mātariśvā vyākhyātaḥ | BBs_2,3.8 |</p>
         
         
         <p>#etena mātariśvā vyākhyātaḥ /
            atideśatvānna pṛthaksaṃgatyādyapekṣā /
            'tattejo 'sṛjata'iti śruteḥ /
            'ākāśādvāyuḥ'iti śrutyā virodho 'sti na veti ekavākyatvabhāvābhāvabhyāṃ saṃśaye gauṇapakṣapūrvapakṣasiddhāntapakṣānatidiśati-#tatrāpītyādinā
            /
            pūrvatra hyākāśānantaryaṃ tejasaḥ sthāpitaṃ, tatra vāyutejasostulyavadānantarye vāyoragniriti
            kramaśrutibādhātpaurvāparye tejaḥprāthamyabhaṅgānnaikavākyateti pūrvapakṣe gauṇavādyabhiprāyamāha-#tataśceti
            /
            astamayapratiṣedho mukhyotpattyasaṃbhave liṅgam /
            'vāyuścāntarikṣaṃ caitadamṛtam'iti tasyaiva liṅgasyābhyāsaḥ /
            'vāyureva vyaṣṭiḥ samaṣṭiśca'iti sarvātmatvaliṅgāntaramādipadārthaḥ /
            tathā saṃvargavidyāyāṃ 'vāyurhyevaitānsarvānagnyādīnsaṃharati'iti śabdamātreṇaiśvaryaśravaṇaṃ
            liṅgāntaraṃ grāhyam /
            etairliṅgairvāyuranādyananta iti pratīterutpattirgauṇītyavirodhaḥ śrutyoriti prāpte
            pratipipādayiṣitapratijñāśruterbalīyastvāttatsādhakānāṃ tatra tatra vāyūtpattivākyānāṃ
            bhūyastvāduktavibhaktatvādiliṅgānugrahācca mukhyaiva vāyorutpattiḥ, tathācākāśaṃ vāyuṃ
            ca sṛṣṭvā tejo 'sṛjateti śrutyorekavākyatayā brahmaṇi samanvayaḥ /
            liṅgāni tūpāsyavāyustāvakatvādāpekṣikatayā vyākhyeyānīti mukhyasiddhāntamāha-#pratijñetyādinā
            /
            kṛtaṃ pratividhānamāpekṣikatvena samādhānaṃ yasya tattathā /
            adhikaraṇārambhamākṣipyoktāmadhikāśaṅkamāha-#nanvityādinā /
            'vāyurhyevaitānsavārnsaṃvṛṅkte'ityādiśabdamātraṃ śaṅkāmūlaṃ nārtha iti dyotanārthaṃ
            mātrapadam /
            tāmeva śaṅkāmāha-#saṃvargeti /
            vyaṣṭisamaṣṭyupāstiḥ 'vāyuṃ diśāṃ vatsaṃ veda'ityupāstiścādiśabdārthaḥ //8//</p>
         
         
         <p>END BsRp_2,3.2.8</p>
         
         
         
         
         
         <p>START BsRp_2,3.3.9ḥ</p>
         
         
         <p>asaṃbhavas tu sato 'nupapatteḥ | BBs_2,3.9 |</p>
         
         
         <p>asaṃbhavastu sato 'nupapatteḥ /
            'anādyanantaṃ mahataḥ paraṃ dhruvam', 'na cāsya kaścijjanitā'ityādi brahmānāditvaśrutīnāṃ
            'tvaṃ jāto bhavasi viśvatomukhaḥ'ityutpattiśrutyā virodho 'sti na vetyekavākyatvabhāvābhāvābhyāṃ
            saṃdehe 'sti virodha iti pūrvapakṣe yathā vāyvāderamṛtatvādikamutpattiśrutibalādāpekṣikaṃ
            tathā brahmānāditvamāpekṣikamiti dṛṣṭāntasaṃgatyā ekadeśipakṣaṃ prāpayati-#viyaditi
            /
            brahma kutaścijjāyate, kāraṇatvāt, ākāśavādityanumānānugrahājjanmaśrutirbalīyasītyāha-#tatheti
            /
            na cānādikāraṇābhāvenānavasthā bījāṅkuravadanāditvopapatteḥ /
            tathāca dīpāddīpavadbrahmāntarādbrahmāntarotpattiḥ, utpattiśrutyā cānāditvaśrutirneyetyanādyanantabrahmasamanvayāsiddhiriti
            prāpte mukhyasiddhāntamāha-#tāmiti /
            brahma na ca jāyate, kāraṇaśūnyatvāt, naraviṣāṇavat, vyatirekeṇa ghaṭavaccetyanumānānugrahādvipakṣecākāraṇakakāryavādaprasaṅgādbrahmānāditvaśrutayo
            balīyasya iti kāraṇatvaliṅgabādhājjanmaśrutiḥ kāryābhedena vyākhyeyetyanādyanantabrahmasamanvayasiddhiriti
            siddhāntaphalam /
            na hetvasiddhiḥ, kāraṇasyānirūpaṇāt /
            tathāhi-kiṃ sanmātrasya brahmaṇaḥ sanmātrameva sāmānyaṃ kāraṇaṃ sadviśeṣo vā asadvā
            /
            na tredhāpītyāha-#sanmātraṃ hītyādinā /
            dīpastu dīpāntare nimittamityanudāharaṇam /
            viyatpavanayorbrahmaṇaśca vibhaktatvāvibhaktatvābhyāṃ kāraṇabhāvābhyāṃ ca vaiṣamyam
            /
            kāraṇatvaliṅgasyāprāmāṇikānavasthā /
            tarkeṇāpi bādhamāha-#naca vikārebhya ityādinā /
            kāraṇasyānabhyupagame yadṛcchāvādaprasaṅgaḥ, anādikāraṇānabhyupagame 'navasthāprasaṅgaḥ,
            tadabhyupagame brahmavādaprasaṅgaḥ, kāraṇāntarasya pradhānādernirāsāditi bhāvaḥ //9//</p>
         
         
         <p>END BsRp_2,3.3.9</p>
         
         
         
         
         
         <p>START BsRp_2,3.4.10ḥ</p>
         
         
         <p>tejo 'tas tathā hy āha | BBs_2,3.10 |</p>
         
         
         <p>#tejo 'tastathāhyāha /
            'tattejo 'sṛjata'iti 'vāyoragniḥ'iti ca śrutyorvirodho 'sti na veti saṃdehe sāmānyātsāmānyotpattyasaṃbhave
            'pi brahmavāyvoḥ sāmānyostejorūpaviśeṣopādānatvasaṃbhavāttulyabalatayāsti virodha
            iti pratyudāharaṇena pūrvapakṣaḥ /
            sarvatrādhyāyasamāpterekavākyatvāsaṃbhavāsaṃbhavau saṃśayabījam /
            pūrvapakṣe śrutīnāṃ virodhādaprāmāṇyaṃ phalaṃ, siddhānte prāmāṇyamityuktaṃ na vismartavyam
            /
            evaṃ pūrvapakṣe kāryamātrasya vivartatvātkalpitasya vāyostejaḥkalpanādhiṣṭhānatvāyogādbrahmaiva
            tejasa upādānaṃ sarvakāryāṇāṃ brahmaivopādānamityarthe śrutīnāṃ bhūyastvācca tadanurodhādvāyoriti
            kramārthā pañcamītyavirodha ityekadeśisiddhāntaṃ prāpayati-#prāptaṃ tāvadbrahmayonikaṃ
            teja ityādinā /
            śrutīnāṃ virodhamātropanyāsena pūrvapakṣaḥ, apasiddhāntevirodhāttāvadekadeśipakṣa
            iti jñeyam /
            tadubhayamapi mukhyasiddhāntāpekṣayā pūrvapakṣatvena vyavahriyate /
            siddhāntayati-#evaṃ prāpta iti /
            kadarthitā /
            bādhitārtheti yāvat /
            vāyostejaḥprakṛtitvaṃ pañcamīśrutyā nirdhāritaṃ, naca kalpitasyopādānatvāsaṃbhavaḥ,
            adhiṣṭhānatvāsaṃbhave 'pi mṛdādivatpariṇāmitvasaṃbhavāt, svatastu brahmaṇaśchāndogye
            sraṣṭṛtvamātraṃ śrutaṃ nopādānatvam /
            naca 'bahu syām'iti kāryābhede kṣaṇiliṅgādupādānatvasiddhiḥ liṅgācchruterbalīyastvena
            śrutyavirodhena liṅgasya neyatvāt /
            nayanaṃ cetthaṃ vāyorbrahmānanyatvādvāyujasyāpi tejaso brahmaprakṛtikatvamaviruddhamiti
            siddhāntagranthāśayaḥ /
            #ihādhikārāditi /
            vāyoragniḥ saṃbhūta iti vākye saṃbandhādityarthaḥ /
            tadadhikāre saṃbhūtyadhikāre /
            nirapekṣakārakavibhakterūpapadasāpekṣavibhaktyapekṣayā prabalatvācca na kramārthā
            pañcamītyāha-#apiceti /
            ūrdhvamanantaramiti vopapadaṃ vinā pañcamīmātrātkramo na bhātīti kalpya upapadārthayogaḥ
            /
            prakṛtyākhyāpādānakārakaṃ tu nirapekṣapañcamyā bhāti /
            viśeṣato 'tra prakaraṇādapādānārthatvaṃ pañcamyāḥ kḷptaṃ kḷptena ca kalpyaṃ sati virodhe
            bādhyamiti sthitirityarthaḥ /
            pāramparyajatvamevāha-#yadāpīti /
            tasyā dhenoḥ śṛtaṃ taptaṃ kṣīraṃ sākṣātkāryaṃ, dadhyādikaṃ tu pāramparyajamityarthaḥ
            /
            dadhisaṃsṛṣṭaṃ kaṭhinakṣīramāmikṣā /
            brahmaṇe vāyubhāve mānamāha-#darśayati ceti /
            pāramparyajasyāpi tajjatvavyapadeśe smṛtimāha-#tathāceti /
            antaḥkaraṇādibhyo jāyamānabuddhyādīnāṃ matta evetyavadhāraṇaṃ kathamityāśaṅkyāha-#yadyapītyādinā
            /
            pranāḍyā paraṃparayeśvaravaṃśyatvāttajjatvātparamakāraṇāntaranirāsārthamavadhāraṇaṃ
            yuktamiti śeṣaḥ /</p>
         
         
         <p>etatpadārthamāha-#tāsāmiti /
            
            <p>
               'tajjalān'ityādyuktaśrutīnāṃ sākṣātpranāḍyā vā brahmajatvamātreṇopapatterityarthaḥ
               /<br />
               akramaśrutīnāṃ balavatkramaśrutyanusāreṇekavākyatvādviyadvāyudvārā tejaḥ-kāraṇe brahmaṇi
               iti siddham //10//
               </p>
         </p>
         
         
         <p>END BsRp_2,3.4.10</p>
         
         
         
         
         
         <p>START BsRp_2,3.5.11ḥ</p>
         
         
         <p>āpaḥ | BBs_2,3.11 |</p>
         
         
         <p>#āpaḥ /
            atideśo 'yam /
            tathā hyātharvaṇe muṇḍakagranthe 'etasmājjāyate prāṇo manaḥ sarvendriyāṇica /
            khaṃ vāyurjyotirāpaḥ pṛthivī viśvasya dhāriṇī'iti mantre 'pāṃ brahmajatvaṃ śrutam
            /
            'agnerāpaḥ'iti śrutyā tasya virodho 'sti na veti saṃdehe tulyatvādasti virodha iti
            pūrvapakṣe apāmagnidāhyatvena virodhādagnijatvāsaṃbhavātkramārthā pañcamītyavirodha
            ityadhikāśaṅkyāmuktejonyāyamatidiśya vyācaṣṭe-#ata iti /
            pratyakṣavirodhe kathamapāmagnijatvanirṇayaḥ, tatrāha-#sati vacana iti /
            trivṛtkṛtayoraptejasorvirodhe 'pyagnerāpa iti vacanādatīndriyayostayornāsti virodha
            iti nirṇīyata ityarthaḥ /
            na kevalaṃ śrutyavirodhajñānāyāyamatideśaḥ kintu pañcabhūcatotpattikramanirṇayārthaṃ
            cetyāha-#tejasastviti /
            tasmāttejobhāvāpanne brahmaṇi śrutisamanvaya iti siddham //11//</p>
         
         
         <p>END BsRp_2,3.5.11</p>
         
         
         
         
         
         <p>START BsRp_2,3.6.12ḥ</p>
         
         
         <p>pṛthivy adhikārarūpaśabdāntarebhyaḥ | BBs_2,3.12 |</p>
         
         
         <p>#pṛthivyadhikārarūpaśabdāntarebhyaḥ /
            viṣayamuktvānnaśabdamahābhūtaprakaraṇābhyāṃ saṃśayamāha-#tā iti /
            abhyavahāryaṃ bhakṣyam /
            atra śrutau yadyannamodanādikaṃ tadā 'adbhyaḥ pṛthivī'iti śrutyā virodhaḥ, yadi pṛthivī
            tadā na virodha iti phalaṃ bodhyam /
            atpṛthivyoḥ kāryakāraṇabhāvādadhikaraṇasaṃgatiḥ /
            annaśrutivṛṣṭibhavanatvaliṅgābhyāṃ pūrvapakṣaḥ /
            tadeva tatraiveti śrutyarthaḥ /
            tathāca kvacidannaṃ kvacidadbhayaḥ pṛthivī tato 'nnamiti virodhānnaikavākyateti prāpte
            siddhāntayati-#evaṃ prāpta iti /
            adhikāraḥ prakaraṇam /
            rūpaṃ liṅgam /
            payaḥ kṣīraṃ tadvatpāṇḍuraṃ śvetam, aṅgāravadrohitaṃ raktam /
            śabdāntaraśabditaṃ sthānaṃ vyācaṣṭe-#śrutyantaramapīti /
            abānantaryaṃ pṛthivyāḥ sthānaṃ śrutyantarasiddhaṃ tenāpyannasya pṛthivītvamityarthaḥ
            /
            tattatra sṛṣṭikāle yadapāṃ śaraḥ yo maṇḍavaddhanībhāva āsītsa eva samahanyata kaṭhinaḥ
            saṃghāto 'bhūt sāpāṃ kaṭhinā pariṇatiḥ pṛthivyabhavaditi śrutyarthaḥ /
            vrīhyādyannasargaḥ kasminsthāna iti vivakṣāyāmāha-#pṛthivyāstviti /
            pañcamīyam /
            vṛṣṭibhavatvaliṅgasahitānnaśruteḥ kathaṃ prakaraṇaliṅgasthānairbādha ityāśaṅkyāha-#vākyaśeṣo
            'pīti /
            prabaladurbalapramāṇasaṃnipāte bahūnāṃ durbalānāmatyantabādhādvaraṃ prabalapramāṇasyālpabādhena
            kathañcinnayanamiti nyāyena śrutiliṅgayorannamātraniṣṭhatvaṃ bādhitvānnānannātmakapṛthivīniṣṭhatvaṃ
            nīyate /
            
            <p>
               tābhyāmannamātragrahe prakaraṇādīnāṃ pṛthivīmātraviṣayāṇāmatyantabādhāpatteriti bhāvaḥ
               /<br />
               annasya vṛṣṭijatvoktidvārā pṛthivyā abjanyatvaṃ sūcyate /<br />
               pṛthivyabjā, pṛthivītvāt, annavadityanumānādityakṣarārthaḥ /<br />
               evaṃ tittiriśrutyanusāreṇa chandogaśruternayanādaviruddho bhūtasṛṣṭiśrutīnāṃ brahmaṇi
               samanvaya iti siddham //12//
               </p>
         </p>
         
         
         <p>END BsRp_2,3.6.12</p>
         
         
         
         
         
         <p>START BsRp_2,3.7.13ḥ</p>
         
         
         <p>tadabhidhyānād eva tu talliṅgāt saḥ | BBs_2,3.13 |</p>
         
         
         <p>saṃprati tāni bhūtānyāśrityāśrayāśrayibhāvasaṃgatyā teṣāṃ svātantryamāśaṅkya niṣedhati-#tadabhidhyānādeva
            tu talliṅgātsaḥ /
            uktabhūtānyāśritya saṃśayapūrvapakṣau darśayati-#kimimānītyādinā /
            saṃśayabījānuktau pūrvottarapakṣayuktayo bījamiti jñeyam /
            nanvatra bhūtānāṃ kiṃ svātantryeṇopādānatvamāśaṅkyate kartṛtvaṃ vā /
            nādyaḥ, 'racanānupapatteḥ'ityādinyāyavirodhāditi śaṅkate-#nanviti /
            na dvitīyaḥ, acetanatvāditi bhāvaḥ /
            yathā manuṣyādiśabdaistattaddehābhimānino jīvā ucyante tathā 'ākāśādvāyuḥ'ityādiśrutāvākāśādiśabdaistattadbhūtābhimānidevatā
            ucyante, tāsāṃ svakārye vāyvādau kartṛtvasaṃbhavānnirapekṣanimittatvaṃ pañcamyarthaḥ
            /
            evaṃ 'tadātmānaṃ svayamakuruta'iti śrutau svayamiti viśeṣaṇādbrahmaṇo 'nyānapekṣasarvakartṛtvasaṃbhavānnirapekṣanimittatvaṃ
            śrutam /
            tathāca mithonirapekṣeśvarabhūtakartṛśrutyorvirodhānna brahmaṇi samanvaya iti saphalaṃ
            pūrvapakṣamāha-#naiṣa doṣa iti /
            bhūtānāṃ tadabhimānidevatānāmityarthaḥ /
            yathā ākāśādibhāvāpannabrahmaṇaḥ sarvopādānatvaṃ tathā tadabhimānidevatājīvabhāvamāpannabrahmaṇaḥ
            kartṛtvamiti paramparayā īśvarakartṛtvaśrutyavirodhaḥ /
            svayamiti viśeṣaṇamīśvarāntaranirāsārthaṃ na jīvabhāvāpekṣānirāsārthamityekadeśisiddhānta
            ūhanīyaḥ /
            mukhyasiddhāntamāha-#evaṃ prāpta iti /
            ākāśādiśabdairna devatālakṣaṇā mukhyārthe bādhakābhāvāt pañcamyaśca prakṛtitvārthāstatra
            rūḍhataratvāt, tathā cācetanānāṃ bhūtānāṃ kartṛtvameva nāsti, kuta īśvarānapekṣakartṛtvam
            /
            yadyapi devatānāṃ kartṛtvaṃ saṃbhavati tathāpīśvaraniyamyatvaśravaṇāccetanānāmapi
            na svātantryaṃ, kimu vācyamacetanānāṃ bhūtānāṃ na svātantryamiti matvoktam-#talliṅgāditi
            /
            tattadacetanātmanāvasthitasya brahmaṇa upādānatve 'pi jīvavyāvṛtteśvaratvākāreṇaiva
            sākṣātsarvakartṛtvaṃ na jīvatvadvārā tasya sarvaniyantṛtvālliṅgādityarthaḥ /
            prakaraṇācca sākṣātsarvakartṛtvamityāha-#tatheti /
            pūrvoktamanūdya nirasyati-#yattviti /
            parameśvarasyāntaryāmibhāvenāveśaḥ saṃbandhastadvaśādbhūteṣvīkṣaṇaśravaṇaṃ naitāvatā
            teṣāṃ cetanatvaṃ svātantryaṃ vetyarthaḥ /
            anena 'tadabhidhyānāt'iti padaṃ vyākhyātam /
            itthaṃ sūtrayojanā-sa īśvarastattadātmanā sthito 'pi sākṣādeva sarvakartā tasyāntaryāmitvaliṅgāt
            /
            jīvatvadvārā kartṛtvaṃ nāma jīvasyaiva kartṛtvamityantaryāmiṇaḥ kartṛtvāsiddherantaryāmitvāyogāttadabhidhyānādīśvarekṣaṇādeva
            bhūteṣu śrutekṣaṇopapatteśceti /
            tatteja aikṣateti śruta īkṣitā paramātmaivetyatra śrutyantaraṃ prakaraṇaṃ cāha-#nānya
            iti /
            tasmādīśvarapadārthalopaprasaṅgeneśvarādanyasya svātantryābhāvānneśvarakartṛtvaśruterbhūtaśrutyā
            virodha iti siddham //13//</p>
         
         
         <p>END BsRp_2,3.7.13</p>
         
         
         
         
         
         <p>START BsRp_2,3.8.14ḥ</p>
         
         
         <p>viparyayeṇa tu kramo 'ta upapadyate ca | BBs_2,3.14 |</p>
         
         
         <p>#viparyayeṇa tu /
            yadyapyatra śrutivirodho na parihriyata ityasaṃgatistathāpyutpattikrame nirūpite layakramo
            buddhistho vicāryata iti prāsaṅgikyāveva pādāvāntarasaṃgatī iti matvāha-#bhūtānāmiti
            /
            atrotpattikramādviparītakramanirṇayātsiddhānte bhūtānāṃ prātilemyena layadhyānapūrvakaṃ
            pratyagbrahmaṇi manaḥsamādhānaṃ phalaṃ, pūrvapakṣe tu kāraṇanāśe sati kāryanāśa iti
            sarvalayādhārabrahmāsiddheruktasamādhyasiddhiriti bhedaḥ /
            sati mahābhūtānāṃ laye kramacintā sa eva nāstīti kecittānpratyāha-#trayo 'pīti /
            aniyama ityanāsthayoktaṃ śrautasya pralayasya kramākāṅkṣāyāṃ śrauta utpattikrama eva
            grāhyaḥ, śrautatvenāntaraṅgatvādityevaṃ pūrvapakṣaḥ /
            sati kāraṇe kāryaṃ naśyatīti loke dṛśyate /
            tathāca śrauto 'pyutpattikramo laye na gṛhyate kintu laukikakrama eva gṛhyate śruterlokadṛṣṭapadārthabodhādhīnatvena
            śrautādapi laukikasyāntaraṅgatvādyogyatvācca /
            kāraṇameva hi kāryasya svarūpamiti tadananyatvanyāyena sthāpitam /
            na hi svarūpanāśe kāryasya kṣaṇamapi sthitiryuktā tasmādayogya utpattikramo layasya
            na grāhyaḥ laukikakramāvarodhena nirākāṅkṣātvāditi siddhāntayati-#tato brūma ityādinā
            /
            krameṇa paramparayā sarvakāryalayādhāratvaṃ brahmaṇaḥ kimityāśrīyate, sākṣādeva tatkiṃ
            na syādityata āha-#nahi svakāraṇavyatikrameṇeti /
            
            <p>
               ghaṭanāśe mṛdanupalabdhiprasaṅgādityarthaḥ /<br />
               'vāyuśca līyate vyomni taccāvyakte pralīyate'iti smṛtiśeṣa ādipadārthaḥ /<br />
               'yogyatādhīnaḥ saṃbandhaḥ'iti nyāyādayogyakrabādha iti siddham //14//
               </p>
         </p>
         
         
         <p>END BsRp_2,3.8.14</p>
         
         
         
         
         
         <p>START BsRp_2,3.9.15ḥ</p>
         
         
         <p>antarā vijñānamanasī krameṇa talliṅgād iti cen nāviśeṣāt | BBs_2,3.15 |</p>
         
         
         <p>#antarāviśeṣāt /
            uktabhūtotpattilayakramamupajīvya sa kiṃ karaṇotpattikrameṇa virudhyate na veti karaṇānāmabhautikatvabhautikatvābhyāṃ
            saṃdehe vṛttānuvādapūrvakaṃ pūrvapakṣamāha-#bhūtānāmityādinā /
            karaṇānyeva na santīti vadantaṃ pratyāha-#sendriyasyeti /
            'manasastu parā buddhiryo buddheḥ paratastu saḥ', 'śrotrādīnīndriyāṇyanye'iti smṛtirdraṣṭavyā
            /
            anyaparāḥ śabdāḥ liṅgānītyucyante /
            karaṇānāṃ kramākāṅkṣāmāha-#tayoriti /
            ākāṅkṣāyāṃśrutisiddhaḥ kramo grāhya ityāha-#apiceti /
            vijñāyate 'neneti vijñānaṃ sendriyā buddhiḥ /
            ātmano bhūtānāṃ cāntarā madhye talliṅgātsṛṣṭivākyāt 'etasmājjāyate prāṇo manaḥ'ityādirūpādvijñānamanasī
            anukramyete /
            tathāca karaṇakrameṇa pūrvoktakramabhaṅga iti śaṅkāsūtrāṃśārthaḥ /
            naca karaṇānāṃ bhautikatvādbhūtānantaryamiti vācyaṃ, teṣāṃ bhautikatve mānābhāvāt
            /
            tathā cātmanaḥ prathamamākāśasya janma paścādvāyorityuktakramasyātmanaḥ karaṇāni tato
            bhūtānīti krameṇa virodha iti tittiryatharvaṇaśrutyorvirodhānna brahmaṇi samanvaya
            iti pūrvapakṣaphalam /
            siddhāntayati-#neti /
            'ātmana ākāśaḥ'ityādi tittiriśrutau pañcamyāḥ kāryakāraṇabhāvenārthataḥ kramo bhāti
            /
            na tasyātharvaṇapāṭhena bādhaḥ arthakramavirodhikramaviśeṣasyāśruteḥ pāṭhakramasyārthakramadhīśeṣasya
            śeṣibādhakatvāyogāditaḥ śrutyarthakramāvirodhena pāṭhasya neyatvādbhūtānantaryaṃ karaṇānāmityarthaḥ
            /
            kiñca bhautikatvātteṣāṃ tadānantaryamityāha-#yadīti /
            naca prāṇasyābvikāratvāyogādannamayamityādimayaṭo na vikārārthateti vācyaṃ, karaṇānāṃ
            vibhaktatvena kāryatayā kāraṇākāṅkṣāyāmannamayamityādiśruterākāṅkṣitoktyarthamasati
            bādhake mayaṭo vikārārthatāyā yuktatvāt /
            prācuryārthatve tvanākāṅkṣitoktiprasaṅgācchrutyaiva tejobannaprāśena vākprāṇamanasāṃ
            vṛddhistadabhāve tannāśa iti vikāratvasya darśitatvānna vivādāvasaraḥ /
            yadvā sthūlabhūtādhīnā teṣāṃ vṛddhirvikāro mayaḍarthaḥ śrūyamāṇo bhautikatve liṅgaṃ
            prāṇendriyamanāṃsi bhautikāni bhūtādhīnavṛddhimattvāddehavaditi bhāvaḥ /
            nanu teṣāṃ bhautikatve kathamātharvaṇe pṛthak tajjanmakathanaṃ bhūtajanmoktyaiva tajjanmasiddherityata
            āha-#vyapadeśo 'pīti /
            prauḍhavādena teṣāmabhautikatvamupetyāpi śrutyavirodhamāha-#atha tviti /
            karaṇānāṃ bhūtānāṃ ca pūrvāparatve mānābhāvānnoktabhūtakramabhaṅgaḥ /
            na cātharvaṇavākyaṃ mānaṃ pāṭhamātratvādityarthaḥ /
            tarhi kathaṃ kramanirṇayaḥ, tatrāha-#tatheti /
            
            <p>
               idaṃ sthūlamutpatteḥ prāk prajāpatiḥ sūtrātmāsīt atra sūkṣmabhūtātmakaprajāpattisargaḥ
               prathamastato manaādisarga iti kramo bhātīti bhāvaḥ /<br />
               evañca bhūtakaraṇotpattiśrutyoravirodhādbrahmaṇi samanvayasiddhiriti siddhāntaphalaṃ
               nigamayati-#tasmāditi //15//
               </p>
         </p>
         
         
         <p>END BsRp_2,3.9.15</p>
         
         
         
         
         
         <p>START BsRp_2,3.10.16ḥ</p>
         
         
         <p>carācaravyapāśrayas tu syāt tadvyapadeśo bhāktas tadbhāvabhāvitvāt | BBs_2,3.16 |</p>
         
         
         <p>#carācarabhāvitvāt /
            evaṃ tāvattatpadavācyakāraṇanirṇayāya bhūtaśrutīnāṃ virodho nirastaḥ idānīmā pādamāptestvaṃpadārthaśuddhyai
            jīvaśrutīnāṃ virodho nirasyate /
            iha jīvo 'na jāyate mriyate'ityādiśruterjāteṣṭiśrāddhaśāstreṇa virodho 'sti na veti
            saṃdehe virodho 'stīti prāpte laukikajanmādivyapadeśasahāyājjāteṣṭyādiśāstreṇa jīvājatvādiśrutirbādhyata
            iti pūrvapakṣayati-#sta iti /
            tathāca karaṇotpattikrameṇa bhūtakramasya bādhābhāve 'pi jīvotpattikrameṇa bādhaḥ
            syāditi pratyudāharaṇasaṃgatiḥ /
            pūrvapakṣe jīvabrahmaikyāsiddhiḥ, siddhānte tatsiddhiriti bhedaḥ /
            cetanajanmādyuddeśena cetanasya tasya janmāntarīyaphalasādhanaṃ jātakarmādisaṃskāro
            vidhīyate /
            tathā coddeśyavidheyayormithovirodhe sati 'vidheyāvirodhenoddeśyaṃ neyam'iti nyāyājjanmādikaṃ
            dehopādhikaṃ na svata iti siddhāntayati-#tāmityādinā /
            jīvāpetaṃ jīvena tyaktamidaṃ śarīram /
            janmādivyapadeśaścarācaradehaviṣayo mukhyaḥ /
            jīve tu bhākto gauṇa aupādhikajanmādiviṣayaḥ syādupādhijanmabhāve bhāvādasatyabhāvāditi
            sūtrārthaḥ /
            jīvasyaupādhikajanmamṛtyau śrutimapyāha-#sa vā iti /
            jāyamānapadārthamāha-#śarīramiti /
            mriyamāṇatvaṃ vyācaṣṭe-#utkrāmanniti /
            nanūttaratra jīvasya janmādi nirasyate, atrāpi tannirāse punaruktirityāśaṅkyāha-#jīvasyeti
            /
            tadevaṃ jāteṣṭyādiśāstrasyaupādhikajanmādiviṣayatvānna jīvādyajanyatvaśrutivirodha
            iti siddham //16//</p>
         
         
         <p>END BsRp_2,3.10.16</p>
         
         
         
         
         
         <p>START BsRp_2,3.11.17ḥ</p>
         
         
         <p>nātmā śruter nityatvāc ca tābhyaḥ | BBs_2,3.17 |</p>
         
         
         <p>#nātmāśruternityatvācca tābhyaḥ /
            agnervisphuliṅgavadetasmāparamātmanaḥ sarve jīvātmāno vyuccaranti ityādijīvotpattiśrutīnāṃ
            'sa eṣa iha praviṣṭa ānakhāgrebhyaḥ' 'aja ātmā'ityādyanutpattiśrutīnāṃ ca mithovirodhātsaṃśaye
            mā bhūtāṃ dehajanmanāśayorjīvajanmanāśau, dehāntarabhogyasvargādihetuvidhyādyasaṃbhavāt,
            kalpādyantayornabhasa iva jīvasya tau kiṃ na syātāṃ tatsaṃbhavāditi pratyudāharaṇena
            pūrvapakṣamāha-#tatra prāptaṃ tāvaditi /
            phalaṃ pūrvavat /
            uparodho bādhaḥ /
            nanvavikṛtaṃ brahmaivātra praviṣṭaṃ jīvo na tattvāntaramiti pratijñāsiddhiḥ, tatrāha-#naceti
            /
            jīvaḥ parasmādbhinnaḥ, viruddhadharmavattvādbhinnasyāvikāratve pratijñābādha iti tarkopetavibhaktatvaliṅgānugṛhītotpattiśruterbalīyastvātpraveśaśrutirjīvarūpavikārātmanā
            praviṣṭa īśvara iti vyākhyeyeti samudāyārthaḥ /
            #sarūpeti /
            dṛṣṭāntaśruterbhāvā jīvā iti niścīyate /
            nanu 'ātmana ākāśaḥ saṃbhūtaḥ'ityādau jīvasyotpattyaśravaṇādanupattiḥ, tatrāha-#na
            ceti /
            evaṃ vikāratve sati vikāraprapañcātmanā svātmānamakurutetivadvikārajīvātmanā praveśa
            ityarthaḥ /
            ajatvādiśrutiḥ kalpamadhye jīvasyānutpattyādiviṣayā, tattvamasīti śrutiśca mṛda, ghaṭa
            ityabhedavākyavadvyākhyeyeti prāpte siddhāntayati-#evamiti /
            dharmivatsatyo vibhāgo heturaupādhiko vā /
            nādyaḥ, asiddherityāha-#atrocyate nāsyeti /
            dvitīye jīvasya na svato vikāratvasiddhiḥ, aprayojakatvādityāha-#buddhyādīti /
            aupādhikabhede mānamāha-#tathāceti /
            mayaṭo vikārārthatvamāśaṅkyāha-#tanmayatvaṃ ceti /
            jālmaḥ kāmajaḍaḥ strīparatantraḥ /
            strīmaya itivajjīvasya svarūpājñānādbuddhyādiparatantratvena bhedakartṛtvādibhāktvātprācuryārthe
            mayaṭprayoga ityarthaḥ /
            liṅgaṃ nirasya tadanugrāhyaśrutergatimāha-#yadapīti /
            jīvasyaupādhikajanmanāśayoḥ śrutimāha-#tatheti /
            etebhyo dehātmana pariṇatebhyo bhūtebhyaḥ sāmyenotthāya janitvā tānyeva līyamānānyanu
            paścādvinaśyati /
            pretyaupādhikamaraṇānantaraṃ saṃjñā nāstītyarthaḥ /
            nanu prajñānaghanaḥ, saṃjñā nāstīti ca viruddhamityata āha-#tatheti /
            upādhilayādviśeṣajñānābhāva eva saṃjñābhāvo nātmasvarūpavijñānābhāva ityuttaraṃ pratipādayati
            śrutirityanvayaḥ /
            atraivātmani vijñānaghane pretyasaṃjñā nāstītyuktyā mā mohāntaṃ mohamadhyaṃ bhrāntimāpīpadadāpāditavānimamarthaṃ
            na jānāmi brūhi tvadukterarthamiti maitreyīpraśnārthaḥ /
            munirāha-#na vā iti /
            mohaṃ mohakaraṃ vākyamucchittiḥ pūrvāvasthānāśo dharmo 'syetyucchittidharmā pariṇāmī
            sa netyanucchittidharmāpariṇāmī, tasmādavināśītyarthaḥ /
            tarhi na pretya saṃjñeti kathamuktaṃ, tatrāha-#mātreti /
            mātrābhirviṣayairasaṃsargāttathoktamityarthaḥ /
            bimbapratibimbayoriva viruddhādharmabhedo 'dhyasta ityatra hetumāha-#ata ūrdhvamiti
            /
            jīvasya vikāritve muktyayogāttattvamasīti vākyamakhaṇḍanārthamiti ca vaktavyaṃ, tathāca
            phalavatpradhānavākyāpekṣitajīvanityatvaśrutīnāṃ balavattvādutpattyādhikamadhyastamanuvadantyutpattyādiśrutaya
            ityavirodha iti siddham //17//</p>
         
         
         <p>END BsRp_2,3.11.17</p>
         
         
         
         
         
         <p>START BsRp_2,3.12.18ḥ</p>
         
         
         <p>jño 'ta eva | BBs_2,3.18 |</p>
         
         
         <p>#jño 'ta eva /
            'ātmaivāsya jyotiḥ'ityādyātmasvaprakāśatvaśrutīnāṃ 'paśyaṃścakṣuḥ śṛṇvañcchrotram'ityanityajñānavattvaśrutibhirvirodho
            'tra nirasyate /
            asya lokasya cakṣurdraṣṭā śrotraṃ śrotetyarthaḥ /
            prāguktajīvānutpattihetumādāya svaprakāśatvasādhanāddhetusādhyabhāvaḥ saṃgatiḥ /
            anutpattau hi svaprakāśaṃ brahmaivopahitaṃ jīva iti jīvasya svaprakāśatā sidhyati
            /
            na caivaṃ gatārthatā, anutpannasyāpi jīvasya svaprakāśatve jñānasādhanavaiyarthyamiti
            tarkasahitānityajñānaśrutibalena svaprakāśatvaśruterbādhyatayā brahmānyatvaśaṅkāyāṃ
            tadaikyayogyatāyai svaprakāśatvasyātra sādhanāt /
            tathāca pūrvapakṣe jīvasya brahmaikyāyogyatā siddhānte tadyogyatetyāpādasamāpteḥ phalamavagantavyam
            /
            iṣṭāpattiṃ nirācaṣṭe-#te pṛṣṭā iti /
            sādhanādhīnajñānatvānna svaprakāśo jīvo vyatirekeṇeśvaravadityāha-#ataḥ kādācitketi
            /
            yathāśrute bhāṣye hetoḥ sādhyāviśeṣa iti mantavyam /
            ato jīvasya svaprakāśatvaśrutirbādhyeti prāpte siddhāntayati-#evamiti /
            cecchabdo niścayārthaḥ /
            na kevala svaprakāśabrahmābhedājjīvasya svaprakāśatā kintu śrutito 'pītyāha-#vijñānamayeti
            /
            yo 'yaṃ vijñānamaya iti prakaraṇa ityarthaḥ /
            asuptaḥ svayaṃ bhāsamāna evātmā saptāṃlluptavyāpārānvāgādīnabhilakṣya cākaśīti /
            suptārthānpaśyatīti yāvat /
            atra svapne vijñāturbuddhisattvasya sākṣiṇo vijñātervināśo nāstītyarthaḥ /</p>
         
         
         <p>ghrāṇādijanyagandhādijñānānusaṃdhānasiddhaye ātmano jñānarūpatvaṃ vācyamiti śrutyantareṇāha-#atheti
            /
            ātmano nityacidrūpatve 'pi svato 'saṅgatayā gandhādyasaṃbandhāttatsaṃbandhaghaṭanātmakavṛttyarthāni
            jñānasādhanānīti na teṣāṃ vaiyarthyamityāha-#na gandheti /
            paricchedo vṛttiḥ /
            gandhāya tadgocarāntaḥ-karaṇavṛttaye ityarthaḥ /
            suptādyavasthātmasattve 'pi caitanyābhāvānnātmā cidrūpa ityuktaṃ dūṣayati-#yatviti
            /
            tattadāsuṣuptau na paśyatīti yattatpaśyannevāluptajñāna eva sanna paśyatītyatra hetuḥ-#nahīti
            /
            nāśāyogyatvādityarthaḥ /
            kimiti na paśyatītyata āha-#na tviti /
            vṛtteḥ sādhanādhīnatvoktyā svarūpajñānasyāsādhanādhīnatvaṃ heturasiddha ityuktam /
            sādhanavaiyarthyatarko 'pi nirastaḥ /
            śṛṇvannityādyanityajñānaśrutīnāṃ vṛttiviṣayatvaṃ vyākhyātam /
            
            <p>
               ātmā na jñānaṃ, dravyatvāt, ityāditarkāścāgamabādhitāḥ /<br />
               phalavatpradhānavākyāpekṣitasvaprakāśatvāgamasya balavattvāt /<br />
               kiñca niravayavātmano manaḥ-saṃyogānnānityajñānaguṇatā samavāyābhāvācca na svasamavetajñānavedyatā
               karmakartṛtvavirodhācca /<br />
               kiñca jñānatvasyaikavṛttitve lāghavādātmaiva jñānaṃ vṛtteśca manaḥpariṇāmatvaśrutyā
               'kāmaḥ saṃkalpaḥ'ityādyayā jaḍatvānnāsmākaṃ jñānadvaividhyagauravamityanavadyamātmanaḥ
               svaprakāśatvamiti siddham //18//
               </p>
         </p>
         
         
         <p>END BsRp_2,3.12.18</p>
         
         
         
         
         
         <p>START BsRp_2,3.13.19ḥ</p>
         
         
         <p>utkrāntigatyāgatīnām | BBs_2,3.19 |</p>
         
         
         <p>svaprakāśatvādātmasvarūpādīṣadbahiṣṭhaṃ parimāṇamevāśritāśrayatvenāntarbahirbhāvena
            vā saṃgatyā vicārayati-#utkrāntigatyāgatīnām /
            viṣayasaṃśayau darśayati-#idānīmiti /
            nātmāśruterityādinā gatārthatvamasyāśaṅkyātmāṇutvaśrutīnāṃ mahattvaśrutīnāṃ cāvirodhakathanārthamasyādhikaraṇasyārambha
            ityāha-#nanvityādinā /
            na kevalaṃ śrutotkrāntyādyanupapattyātmano 'ṇutvaṃ kintveṣo 'ṇurātmeti śrutyāpītyāha-#svaśabdeneti
            /
            pūrvapakṣe jīvasyāṇutvādbrahmaikyāsiddhiḥ, siddhānte tatsiddhiriti matvā sūtraṃ vyākurvanpūrvapakṣamāha-#tatra
            prāptamityādinā /
            
            <p>
               śruteraṇuriti uttarasūtrādākṛṣya sūtraṃ pūritam /<br />
               utkrāntiḥ śrūyata iti śeṣaḥ /<br />
               sa mumūrṣuḥ jīva etairbuddhyādibhistasmāccandralokādimaṃ lokaṃ prati karma kartumāyātītyarthaḥ
               //19//
               </p>
         </p>
         
         
         <p>END BsRp_2,3.13.19</p>
         
         
         
         
         
         <p>START BsRp_2,3.13.20ḥ</p>
         
         
         <p>svātmanā cottarayoḥ | BBs_2,3.20 |</p>
         
         
         <p>utkrāntirātmano dehānnirgamo na bhavati yenāṇutvaṃ syāt kintu svāmitvanivṛttiriti
            kecit /
            tadaṅgīkṛtyāpyaṇutvamāvaśyakamityāha-#svātmaneti /
            utkrānteruttarayorgatyāgatyayoḥ svātmanā kartrā saṃbandhādaṇutvamiti sūtrayojanā /
            pākānāśrayasya paktṛtvavadratyanāśrayasyāpi gantṛtvoktiḥ kiṃ na syādityata āha-#gameriti
            /
            gamanasya kartari saṃyogavibhāgarūpātiśayahetutvātkrartrāśritatvaṃ lokasiddhamityarthaḥ
            /
            jīvo 'ṇuramadhyamaparimāṇatve sati gatimattvātparamāṇuvadityāha-#amadhyameti /
            aṅgīkāraṃ tyajati-#satyośceti /
            na svāmyanivṛttimātramutkrāntirityarthaḥ /
            dehānnirgama evotkrāntirityatra liṅgāntaramāha-#dehapradeśānāmiti /
            apādānatvamavadhitvam /
            anyebhyo vā mukhādibhya eṣa ātmā niṣkrāmatīti śeṣaḥ /
            kiñca dehamadhye 'pi jīvasya gatyāgatiśruteraṇutvamityāha-#sa iti /
            indriyāṇi gṛhṇansvāpādau hṛdayaṃ sa jīvo gacchati śukraṃ prakāśakamindriyagrāmamādāya
            punarjāgaritasthānamāgacchatītyarthaḥ //20//</p>
         
         
         <p>END BsRp_2,3.13.20</p>
         
         
         
         
         
         <p>START BsRp_2,3.13.21ḥ</p>
         
         
         <p>nāṇuratacchruter iti cen netarādhikārāt | BBs_2,3.21 |</p>
         
         
         <p>#itarādhikārāt /
            brahmaprakaraṇāt /
            nanu mahattvaśruteḥ kathaṃ paraprakaraṇasthatvamityata āha-#parasyeti /
            yā vedāntaśrutiḥ sā paraprakaraṇasthetyutsargāttasyāstatsthatvaṃ brahmārabhyādhītatvāccetyāha-#viraja
            iti /
            nirdeṣa ityarthaḥ /
            vijñānamayaśrutyā prakaraṇaṃ bādhyamiti śaṅkate-#nanviti /
            aṇorjīvasya brahmaṇā bhedabhedāṅgīkārācchāstrīyābhedadṛṣṭyā mahattvoktiḥ, yathā vāmadevasyāhaṃ
            manuriti sarvātmatvoktirityavirodhamāha-#śāstreti //21//</p>
         
         
         <p>END BsRp_2,3.13.21</p>
         
         
         
         
         
         <p>START BsRp_2,3.13.22ḥ</p>
         
         
         <p>svaśabdonmānābhyāṃ ca | BBs_2,3.22 |</p>
         
         
         <p>evamutkrāntyādiśrutyāṇutvamanumitaṃ, tatra śrutimapyāha-#svaśabdeti /
            
            <p>
               bālāgrāduddhṛtaḥ śatatamo bhāgastasmādapyuddhṛtaḥ śatatamo bhāgo jīva iti, uddhṛtya
               mānamunmānamatyantālpatvamityarthaḥ /<br />
               bālaḥ keśaḥ, totraprotāyaḥśalākāgramārāgram /<br />
               tasmāduddhṛtā mātrā mānaṃ yasya sa jīvastathā //22//
               </p>
         </p>
         
         
         <p>END BsRp_2,3.13.22</p>
         
         
         
         
         
         <p>START BsRp_2,3.13.23ḥ</p>
         
         
         <p>avirodhaś candanavat | BBs_2,3.23 |</p>
         
         
         <p>ātmasaṃyuktāyāstvaco dehavyāpisparśopalabdhikaraṇasya mahimnātmanovyāpikāryakāritvamaviruddham
            /
            #tvagātmanoriti /
            saṃbandhasya tvagavayaviniṣṭhatvādavayavinaścaikatvādātmasaṃyogasya kṛtsnatvaṅniṣṭhatetyarthaḥ
            //23//</p>
         
         
         <p>END BsRp_2,3.13.23</p>
         
         
         
         
         
         <p>START BsRp_2,3.13.24ḥ</p>
         
         
         <p>avasthitivaiśeṣyād iti cen nābhyupagamād dhṛdi hi | BBs_2,3.24 |</p>
         
         
         <p>#siddhe hīti /
            natu siddhamityatulyatetyarthaḥ /
            viśeṣa eva vaiśeṣyam /
            candanabindoralpatvasya pratyakṣatvāttvagvyāptyā vyāpikāryakāritvakalpanā yuktā, jīvasya
            tvaṇutve saṃdehāddhyāpikāryadṛṣṭyā vyāpitvakalpanameva yuktam /
            vyāpikāryāśrayo vyāpītyutsargāditi sūtraśaṅkābhāgārthaḥ /
            ātmālpaḥ, vyāpikāryakāritvāt, candanabinduvadityanumānamayuktaṃ, tvagādau vyabhicārādityāha-#na
            cātrānumānamiti /
            pūrvoktaśrutibhirjīvasyāṇutvaniścayāddhṛdisthatvaśrutibhirekadeśasthatvaniścayācca
            na dṛṣṭāntavaiṣamyamiti parihārabhāgārthamāha-#atrocyata iti //24//</p>
         
         
         <p>END BsRp_2,3.13.24</p>
         
         
         
         
         
         <p>START BsRp_2,3.13.25ḥ</p>
         
         
         <p>guṇādvā lokavat | BBs_2,3.25 |</p>
         
         
         <p>ātmavattaddharmajñānasyāpyaṇutvaṃ svataḥ, kādācitkaṃ tu dehaparimāṇatvamityuktvā svata
            eva vyāpitvamiti matāntaramāha-#guṇādveti /
            vāśabdena candanadṛṣṭāntāpariteṣaḥ sūcitastamāha-#syāditi //25//</p>
         
         
         <p>END BsRp_2,3.13.25</p>
         
         
         
         
         
         <p>START BsRp_2,3.13.26ḥ</p>
         
         
         <p>vyatireko gandhavat | BBs_2,3.26 |</p>
         
         
         <p>uttarasūtravyāvartyaṃ śaṅkate-#kathamiti /
            jñānaṃ na guṇivyatiriktadeśavyāpi, guṇatvāt, rūpavat, naca prabhāyāṃ vyabhicārastasyā
            api dravyatvāditi prāpte gandhe vyabhicāramāha-#ata uttaramiti /
            guṇasya dravyavyatireka āśrayaviśleṣaḥ /
            nanu viśliṣṭāvayavānāmalpatvādravyakṣayo na bhātītyata āha-#akṣīyāmāṇamapīti /
            apiravadhāraṇe pūrvāvasthāliṅgenākṣīyamāṇameva tadravyamanumīyata ityarthaḥ /
            vimatamaviśliṣṭāvayavaṃ, pūrvāvasthāto gurutvādyapacayahīnatvāt, saṃmatavaditi bhāvaḥ
            /
            śaṅkate-#syādetaditi /
            viśliṣṭānāmalpatvādityupalakṣaṇaṃ, avayavāntarāṇāṃ praveśādityapi draṣṭavyam /
            viśeṣo 'vayavānāṃ viśleṣapraveśarūpaḥ sannapi na jñāyate, tathāca gurutvāpacayo na
            bhavatīti hetoranyathāsiddhiriti śaṅkārthaḥ /
            āgacchanto 'vayavāḥ paramāṇavastrasareṇavo vā, nādyaḥ, tadgatarūpavadgandhasyāpyanupalabdhiprasaṅgāditi
            pariharati-#neti /
            dvitīyaṃ pratyāha-#sphuṭeti /</p>
         
         
         <p>trasareṇugandhaścetsphuṭo na syādityarthaḥ /
            ato gandhasya puṣpādisthasyaiva guṇavyatireko vācya iti bhāvaḥ /
            gandho na guṇiviśliṣṭaḥ guṇatvāt, rūpavaditi śaṅkate-#rūpeti /
            viśleṣasya pratyakṣatvādbādha ityāha-#neti //26//</p>
         
         
         <p>END BsRp_2,3.13.25</p>
         
         
         
         
         
         <p>START BsRp_2,3.13.27ḥ</p>
         
         
         <p>tathā ca darśayati | BBs_2,3.27 |</p>
         
         
         <p>ātmanaścaitanyaguṇenaiva dehavyāptirityatra śrutimāha sūtrakāraḥ-#tathāca darśayatīti
            /
            tadvyācaṣṭe-#hṛdayeti //27//</p>
         
         
         <p>END BsRp_2,3.13.27</p>
         
         
         
         
         
         <p>START BsRp_2,3.13.28ḥ</p>
         
         
         <p>pṛthagupadeśāt | BBs_2,3.28 |</p>
         
         
         <p>tatraiva śrutyantarārthaṃ sūtram-#pṛthagiti /
            
            <p>
               vijñānamindriyāṇāṃ jñānaśaktiṃ vijñānena caitanyaguṇenādāya śeta ityarthaḥ /<br />
               etaṃ caitanyaguṇavyāptigocaramabhiprāyam //28//
               </p>
         </p>
         
         
         <p>END BsRp_2,3.13.28</p>
         
         
         
         
         
         <p>START BsRp_2,3.13.29ḥ</p>
         
         
         <p>tadguṇasāratvāt tu tadvyapadeśaḥ prājñavat | BBs_2,3.29 |</p>
         
         
         <p>tatrātmāṇutvavibhutvaśrutīnāṃ virodhādaprāmāṇyaprāptāvaṇutvaṃ jīvasya vibhutvamīśvarasyetyavirodha
            ityekadeśipakṣo darśitaḥ /
            taṃ dūṣayansiddhāntasūtraṃ vyācaṣṭe-#tuśabda ityādinā /
            tasmādbrahmābhinnatvādvibhurjīvaḥ brahmavadityanumānānugṛhite śrutismṛti āha-#tathāca
            sa vā eṣa iti /
            nityaḥ sarvagataḥ sthāṇurityādyāḥ smārtavādāḥ /
            etena jīvasya brahmabedajñāne 'ṇutvābhāvadhīstasyāṃ tadityanyonyāśraya iti nirastam
            /
            pradhānamahāvākyānuguṇaśrutismṛtibhiraṇutvābhāvaniścayānantaramabhedajñānātpradhānavākyavirodhe
            guṇabhūtāṇutvaśrutīnāmaupādhikāṇutvaviṣayatvakalpanāt /
            'guṇe tvanyāyyakalpanā'iti nyāyāditi bhāvaḥ /
            kiñca sarvadehavyāpiśaityānubhavānyathānupapattyāṇutvaśrutayo 'dhyastāṇutvavi ṣayatvena
            kathañcidarthavādā neyāḥ /
            laukikanyāyādapi teṣāṃ durbalatvāditi matvāha-#na cāṇoriti /
            śaṅkate-#tvagiti /
            yadyaṇvātmasaṃbandhasya tvagvyāptyā dehavyāpinī vedanā syāttarhyatiprasaṅga iti dūṣayati-#neti
            /
            prasaṅgasyeṣṭhatvaṃ nirasyati-#pādatala eveti /
            tasmādalpamahatoḥ saṃyogo na mahadvyāpī, kaṇṭakasaṃyogasya dehavyāptyadarśanāt, tathācāṇvātmasaṃyogastvagekadeśastha
            eveti dehavyāpivedanānupapattiḥ /
            naca siddhānte tvagātmasaṃbandhasya vyāpitvātkaṇṭakasaṃbandhe dehavyāpivedanāprasaṅga
            iti vācyam /
            yāvatī viṣayasaṃbaddhā tvak tāvadvyāpyātmasaṃbandhastāvadvyāpivedanāheturiti niyamāt
            /
            na caivaṃ viṣayatvaksaṃbandha eva taddheturastu kimātmavyāptyeti vācyam /
            vedanā hi sukhaṃ duḥkhaṃ tadanubhavaśca, na caiṣāṃ vyāpakānāṃ kāryāṇāmalpamupādānaṃ
            saṃbhavati kāryasyopādānādviśleṣānupapatteḥ /
            na caiṣāṃ vyāpakatvamasiddhaṃ, sūryataptasya gaṅgānimagnasya sarvāṅgavyāpiduḥkhasukhānubhavasya
            durapahnavatvāt /
            yaduktaṃ guṇasyāpi guṇiviśleṣo gandhavaditi, tannetyāha-#na cāṇoriti /
            gandho nāśrayādviśliṣṭaḥ, guṇatvāt, rūpavadityatrāgamamāha-#tathā coktamiti /
            naca pratyakṣabādhaḥ, gandhasya pratyakṣatve 'pi nirāśrayatvasyāpratyakṣatvānmahatāṃ
            trasareṇūnāmanudbhūtasparśānāmudbhūtagandhānāmāgamanātsphuṭagandhopalambhasaṃbhavaḥ,
            avayavāntarapraveśānna sahasā mūladravyakṣaya iti bhāvaḥ /
            pūrvaṃ caitanyasya guṇatvamupetya tadvyāptyā guṇyātmāṇutvaṃ nirastaṃ, saṃprati tasya
            guṇatvamasiddhamityāha-#yadi ca caitanyamiti /
            utsūtraṃ vibhutvaṃ prasādhyāṇutvādyuktergatipradarśanārthaṃ sūtraṃ vyācaṣṭe-#kathamityādinā
            /
            'antarā vijñānamanasī hṛdi hi'iti ca prakṛtā buddhiryogyatvāttacchabdena parāmṛśyate
            /
            buddhiguṇānāmātmanyadhyāsādaṇutvādyuktirna svataḥ, ānantyaśrutivirodhādityāha-#tathāceti
            /
            akāryakāraṇadravyasamānādhikaraṇatayā tattvamasīti vākyasya so 'yamiti vākyavadakhaṇḍābhedārthatvādānantyaṃ
            satyamaṇutvamadhyastamityarthaḥ /
            uktaṃ caitadaṅguṣṭhādhikaraṇe 'pratipādyaviruddhamuddeśyagataviśeṣaṇamavivakṣitam'iti
            /
            bālāgravākyamārāgravākyaṃ cetyunmānadvayamuktam /
            tatrādyaṃ nirasya dvitīyaṃ nirasyati-#tathetarasminnapīti /
            buddherguṇena nimittenātmanyadhyasto guṇo bhavati tenātmaguṇenādhyastenaivārāgraparimāṇo
            'pakṛṣṭaśca jīvo dṛṣṭaḥ svatastvananta evetyarthaḥ /
            'na cakṣuṣā gṛhyate nāpi vācā nānyairdevaistapasā karmaṇā vā /
            jñānaprasādena viśuddhasattvastatastu taṃ paśyati niṣkalaṃ dhyāyamānaḥ'ityuktvā 'eṣo
            'ṇurātmā'ityuktaḥ para eva, yadi jīvastathāpyadhyastāṇutvamaṇuśabdārtha ityāha-#jīvasyāpīti
            /
            yaduktaṃ pṛthagupadeśāccaitanyaguṇenaivātmano dehavyāptiriti, tatrāha-#tathā prajñayeti
            /
            buddhiḥ prajñetyarthaḥ /
            yadi caitanyaṃ prajñā tadā bhedopacāra ityāha-#vyapadeśamātraṃ veti /
            nanu caitanyaṃ guṇa iti bhedo mukhyo 'stu, netyāha-#na hyatreti /
            nirguṇatvaśruterityarthaḥ /
            anyadapi pūrvoktaṃ buddhyādyupādhikamityāha-#hṛdayetyādinā /
            sautraṃ dṛṣṭāntaṃ vivṛṇoti-#yatheti /
            
            <p>
               asattvamityāpātataḥ /<br />
               asaṃsāritvamāpādyam /<br />
               śeṣaṃ subodham //29//
               </p>
         </p>
         
         
         <p>END BsRp_2,3.13.29</p>
         
         
         
         
         
         <p>START BsRp_2,3.13.30ḥ</p>
         
         
         <p>yāvadātmabhāvitvāc ca na doṣas taddarśanāt | BBs_2,3.30 |</p>
         
         
         <p>nanu svataḥ saṃsāritvamastu kiṃ buddhyupādhinetyata āha-#yāvadeva cāyamiti /
            samāno buddhitādātmyāpannaḥ san vijñānaṃ brahma tanmayo vikāro 'ṇurityarthaḥ /
            kiṃ na syādityata āha-#pradeśāntara iti /
            vijñānamayo buddhipracura ityarthaḥ /</p>
         
         
         <p>kena samāna ityākāṅkṣāyāmiti śeṣaḥ /
            śrutibalādbuddheryāvatsaṃsāryātmabhāvitvamuktaṃ, sati mūle kāryasya viyogāsaṃbhavācceti
            yuktyāpyāha-#apica mithyeti /
            samyagjñānādeva buddhyādibandhadhvaṃsa ityatra śrutimāha-#darśayatīti /
            
            <p>
               mṛtyumatyetītyanvayaḥ /<br />
               ādityavarṇaṃ svaprakāśam /<br />
               tamasaḥ parastādajñānāspṛṣṭamityarthaḥ //30//
               </p>
         </p>
         
         
         <p>END BsRp_2,3.13.30</p>
         
         
         
         
         
         <p>START BsRp_2,3.13.31ḥ</p>
         
         
         <p>puṃstvādivat tv asya sato 'bhivyaktiyogāt | BBs_2,3.31 |</p>
         
         
         <p>yāvadātmabhāvitvasyāsiddhiṃ śaṅkate-#nanviti /
            suṣuptau buddhisattve brahmasaṃpattirna syāt /
            pralaye tatsattve pralayavyāhatirityarthaḥ /
            sthūlasūkṣmātmanā buddheryāvadātmabhāvitvamastītyāha-#puṃstveti /
            puṃstvaṃ retaḥ /
            ādipadena śmaśvādigrahaḥ /
            asya buddhisaṃbandhasyetyarthaḥ /
            svāpe bījātmanā sato buddhayādeḥ prabodhe 'bhivyaktirityatra śrutimāha-#darśayatīti
            /
            
            <p>
               na vidurityavidyātmakabījasadbhāvoktaḥ /<br />
               te vyāghrādayaḥ punarāvirbhavanti ityabhivyaktinirdeśaḥ //31//
               </p>
         </p>
         
         
         <p>END BsRp_2,3.13.31</p>
         
         
         
         
         
         <p>START BsRp_2,3.13.32ḥ</p>
         
         
         <p>nityopalabdhyanupalabdhiprasaṅgo 'nyataraniyamo vānyathā | BBs_2,3.32 |</p>
         
         
         <p>buddhisadbhāve mānamāha sūtrakāraḥ-#nityeti /
            'manasā hyeva paśyati, 'buddhiśca na viceṣṭati,'</p>
         
         
         <p>'vijñānaṃ yajñaṃ tanute,' 'cetasā veditavyaḥ,' 'cittaṃ ca cetayitavyam'iti tatra tatra
            śrutiṣu manaādipadavācyaṃ tāvadbuddhidravyaṃ prasiddhamityarthaḥ /
            kathamekasyānekadhoktiḥ, tatrāha-#kvacicceti /
            garvavṛttiko 'haṅkāro vijñānaṃ citpradhānaṃ smṛtipradhānaṃ vā cittamityapi draṣṭavyam
            /
            yadyapi sākṣipratyakṣasiddhamantaḥkaraṇaṃ śrutyanūditaṃ ca tathāpi pratyakṣaśrutyorvivadamānaṃ
            prati vyāsaṅgānupapattyā tatsādhayati-#taccetyādinā /
            sūtraṃ yojayati-#anyatheti /
            pañcendriyāṇāṃ pañcaviṣayasaṃbandhe sati nityaṃ yugapatpañcopalabdhayaḥ syuḥ, mano
            'tiriktasāmagryāḥ sattvāt /
            yadi satyāmapi sāmagryāmupalabdhyabhāvastarhi sadaivānupalabdhiprasaṅga ityarthaḥ
            /
            ataḥ kādācitkopalabdhiniyāmakaṃ mana eṣṭavyamiti bhāvaḥ /
            nanu satyapi kāragrisaṃyoge dāhakādācitkatvavadupalabdhikādācitkatvamastu kiṃ manasetyāśaṅkyānyataraniyamo
            vetyetadvyācaṣṭe-#athaveti /
            satyāṃ sāmagryāṃ nityopalabdhirvāṅgīkāryā anyatarasya kāraṇasya kenapicchaktipratibandhaniyamo
            vāṅgīkāryaḥ, yathā maṇināgniśaktipratibandha iti vākārārthaḥ /
            astu pratibandha ityata āha-#naceti /
            na cendriyasyaivāstu śaktipratibandha iti vācyam /
            pratibandhakābhāvāt /
            naca dṛṣṭasāmagryāṃ satyāmadṛṣṭaṃ pratibandhakamiti yuktamatiprasaṅgāt /
            naca vyāsaṅgaḥ, pratibandhakamano 'sattve tasyāsaṃbhavāt /
            tathāhi-rasādīnāṃ sahopalabdhiprāptau rasabubhutsārūpo vyāsaṅgo rūpādyupalabdhipratibandhako
            vācyaḥ, sa ca guṇatvādrūpavadguṇyāśrayaḥ, tatrātmano 'saṅganirguṇakūṭasthasya guṇitvāyogānmana
            eva guṇitvenaiṣṭavyamiti vyāsaṅgānupapattyā manaḥsiddhiḥ /
            etadabhipretyopasaṃharati-#tasmāditi /
            avadhānaṃ bubhutsā /
            na cānicchato 'pi durgandhādyupalambhānna bubhutsopalabdhirniyāmiketi vācyam, anekaviṣayasaṃnidhau
            kvacideva tasyā niyāmakatvāṅgīkārāt /
            teṣāṃ mate punaricchādīnāmātmadharmatvaṃ teṣāṃ mano durlabhamiti mantavyam /
            icchādidharmiṇevātmanā vyāsaṅgopapatteḥ /
            saṃprati vyāsaṅgasya mānasatve śrutimāha-#tathāceti /
            na kevalaṃ vyāsaṅgānmanaḥsiddhiḥ, kintu kāmādyāśrayatvenāpītyāha-#kāmādayaśceti /
            buddheḥ prāmāṇiktavoktiphalamāha-#tasmāditi //32//</p>
         
         
         <p>END BsRp_2,3.13.32</p>
         
         
         
         
         
         <p>START BsRp_2,3.14.33ḥ</p>
         
         
         <p>kartā śāstrārthavattvāt | BBs_2,3.33 |</p>
         
         
         <p>evamātmanyaṇutvādhyāsoktyā svābhāvikaṃ mahattvaṃ sthāpitam /
            saṃprati tato bahiṣṭhaṃ kartṛtvaṃ sādhayati-#kartā śāstrārthavattvāt /
            sa nityaścidrūpo mahānātmā kartā na vetyasaṅgatvaśrutīnāṃ vidhyādiśrutīnāṃ ca vipratipattyā
            saṃśaye buddhikartṛtvenaiva vidhyādiśāstropapatterakartātmeti sāṃkhyapakṣaprāptau
            siddhāntayannaiva tadguṇasāratvoktyātmani kartṛtvādhyāsasyāpi siddhatvātpunaruktimāśaṅkya
            sāṃkhyapakṣanirāsārthamātmanikartṛtvādhyāsaprapañcanānna punaruktirityāha-#tadguṇeti
            /
            adhikāraḥ prasaṅgaḥ /
            vastuto 'saṅgatvam /
            avidyātaḥ kartṛtvamityasaṅgatvakartṛtvaśrutīnāmavirodhokteḥ kartṛtvavicārātmakādhikaraṇatrayasya
            pādasaṃgatiḥ /
            śrutīnāṃ mitho virodhāvirodhau pūrvottarapakṣayoḥ phalam /
            yadvātra pūrvapakṣe bandhābhāvācchāstravaiyarthyaṃ phalaṃ, siddhānte kartṛtvādisaṃbandhasattvācchāstrārthavatteti
            bhedaḥ /
            nanu buddhikartṛtvena śāstrārthavattāstu kiṃ jīvakartṛtvena tatrāha-#taddhi kartuḥ
            sata iti /
            
            <p>
               mayedaṃ kartavyamiti bodhasamarthasya cetanasyaiva kartṛtvaṃ vācyaṃ na tvacetanāyā
               buddheḥ /<br />
               kiṃ ca bhokturātmana eva kartṛtā vācyā 'śāstraphalaṃ prayoktari'iti nyāyāditi bhāvaḥ
               //33//
               </p>
         </p>
         
         
         <p>END BsRp_2,3.14.33</p>
         
         
         
         
         
         <p>START BsRp_2,3.14.34ḥ</p>
         
         
         <p>vihāropadeśāt | BBs_2,3.34 |</p>
         
         
         <p>
            saṃdhyaṃ sthānaṃ svapnaḥ /<br />
            amṛtaḥ sa ātmā yatheṣṭamīyate gacchatīti vihāropadeśāt, ātmā kartā //34//
            </p>
         
         
         <p>END BsRp_2,3.14.34</p>
         
         
         
         
         
         <p>START BsRp_2,3.14.35ḥ</p>
         
         
         <p>upādānāt | BBs_2,3.35 |</p>
         
         
         <p>prāṇānāṃ madhye vijñānena buddhyā vijñānasamarthamindriyajātamādāya śete iti prāṇān
            gṛhītvā parivartata iti upādānakartṛtvamātmanaḥ akartṛtve upādānānupapatteriti bhāvaḥ
            //35//</p>
         
         
         <p>END BsRp_2,3.14.35</p>
         
         
         
         
         
         <p>START BsRp_2,3.14.36ḥ</p>
         
         
         <p>vyapadeśāc ca kriyāyāṃ na cen nirdeśaviparyayaḥ | BBs_2,3.36 |</p>
         
         
         <p>
            vijñānaśabdo jīvasya nirdeśo na cet tadā prathamānirdeśādviparyayaḥ /<br />
            karaṇadyotitṛtīyayā nirdeśaḥ syāt /<br />
            tasmādiha śrutau tanuta ityākhyātena kartṛvācinā vijñānapadasya sāmānādhikaraṇyanirdeśātkriyāyāmātmanaḥ
            kartṛtvaṃ sūcyata iti sūtrabhāṣyayorarthaḥ //36//
            </p>
         
         
         <p>END BsRp_2,3.14.36</p>
         
         
         
         
         
         <p>START BsRp_2,3.14.37ḥ</p>
         
         
         <p>upalabdhivadaniyamaḥ | BBs_2,3.37 |</p>
         
         
         <p>sūtrāntaramavatārayati-#atrāheti /
            jīvaḥ svatantraścediṣṭameva kuryādasvatantraścenna kartā, 'svatantraḥ kartā'iti nyāyādityarthaḥ
            /
            satyapi svātantrye kārakavaicitryādaniyatā pravṛttiriti sūtreṇa pariharati-#yatheti
            /
            dṛṣṭāntāsaṃpratipattyā śaṅkate-#upalabdhāvapīti /
            cakṣurādīnāṃ caitanyena viṣayasaṃbandhārthatvātsvasaṃbandhopalabdhau cātmanaścaitanyasvabhāvatvena
            svātantryāddṛṣṭāntasiddhirityāha-#neti /
            nanvātmā viṣayasaṃbandhāya karaṇānyapekṣate cetkathaṃ svatantra ityāśaṅkyamāha-#apiceti
            /
            
            <p>
               svātantryaṃ nāma na svānyānapekṣatvam, īśvarasyāpi prāṇikarmāpekṣatvenāsvātantryaprasaṅgāt
               /<br />
               kiṃ tu svetarakārakaprayoktṛtve sati kārakāpreryatvaṃ svātantryaṃ tena svatantro 'pi
               jīva iṣṭasādhanatvabhrāntyaniṣṭasādhanamapyanutiṣṭhatītyaniyatā pravṛttiḥ svātantryaṃ
               cetyaviruddhamityarthaḥ //37//
               </p>
         </p>
         
         
         <p>END BsRp_2,3.14.37</p>
         
         
         
         
         
         <p>START BsRp_2,3.14.38ḥ</p>
         
         
         <p>śaktiviparyayāt | BBs_2,3.38 |</p>
         
         
         <p>jīvasya kartṛtve hetvantarārthaṃ sūtram-#śaktīti /
            buddheḥ karaṇaśaktiviparītā kartṛśaktiḥ syādityarthaḥ /
            tataḥ kiṃ, tatrāha-#satyāṃ ca buddheriti /
            
            <p>
               yo 'handhīgamyaḥ /<br />
               sa kartā sa eva jīvo yattadapekṣitaṃ karaṇaṃ tanmana iti jīvakartṛtvasiddhiriti bhāvaḥ
               //38//
               </p>
         </p>
         
         
         <p>END BsRp_2,3.14.38</p>
         
         
         
         
         
         <p>START BsRp_2,3.14.39ḥ</p>
         
         
         <p>samādhyabhāvāc ca | BBs_2,3.39 |</p>
         
         
         <p>jñānasādhanavidhyanyathānupapattyāpyātmanaḥ kartṛtvaṃ vācyamityāha-#samādhīti /
            muktiphalabhoktureva tadupāyasamādhikartṛtvaṃ yuktam, anyathātmano 'kartṛtve buddherapi
            abhoktryāḥ kartṛtvāyogātsamādhyabhāvaprasaṅga ityarthaḥ //39//</p>
         
         
         <p>END BsRp_2,3.14.39</p>
         
         
         
         
         
         <p>START BsRp_2,3.15.40ḥ</p>
         
         
         <p>yathā ca takṣobhayathā | BBs_2,3.40 |</p>
         
         
         <p>#yathā ca takṣobhayathā /
            uktamātmanaḥ kartṛtvamupajīvya saṃśayapūrvapakṣāvāha-#evaṃ tāvadityādinā /
            sāṃkhyanirāsenātmanaḥ kartṛtve sādhite bādhakābhāvāt tatsatyamiti mīmāṃsakādipakṣaḥ
            prāptaḥ /
            na cāsaṅgatvāgamena bādhaḥ, ahaṃ kartetyanubhavasahitakartṛtvaśrutibalena tasyāgamasya
            stāvakatvāditi prāpta utsūtrameva siddhāntayati-#na svābhāvikamiti /
            yaduktaṃ bādhakābhāvāditi tadasiddhamityāha-#anirmokṣeti /
            nanu kartṛtvaṃ nāma kriyāśaktirmuktāvapyasti tathāpi śaktikāryasya kriyārūpaśakyasyābhāvānmukteḥ
            puruṣārthatvasiddhiriti śaṅkate-#nanu sthitāyāmiti /
            satyāṃ śaktau kathaṃ kāryaparihāraḥ, tatrāha-#tatparihāraśceti /
            muktau śaktisattve kāryamapi syāt, śakyābhāve śaktyayogāt /
            asti hi pralaye 'pi kāryaṃ punarudbhavayogyaṃ sūkṣmaṃ śakyaṃ, tathāca śaktyā dharmādinimitteḥ
            sahitakāryākṣepānmuktilopa iti pariharati-#na nimittānāmapīti /
            sanimittasya kāryasya śakyatvena śaktyā saṃbandhānnamittānāmapi paramparayā śaktisaṃbandhitvamuktaṃ
            mantavyam /
            saṃbandhena saṃbandhinetyarthaḥ /
            yadvā śaktirlakṣaṇamākṣepakaṃ yasya kāryasya tena kāryeṇa yaḥ saṃbandhasteneti vyadhikaraṇe
            tṛtīye /
            nanu narasya karmaṇā devatvavacchāstrabalātkarturevākartṛtāsiddhiriti śaṅkate-#nanviti
            /
            jñānādakartṛtvākhyamokṣatkartṛtvamāvidyakaṃ svādyato jñānamajñānasyaiva nivartakam
            /
            yadi karmaṇā mokṣaḥ. tatrāha-#neti /
            ātmanaḥ svābhāvikaṃ kartṛtvamabhayupagamyānirmokṣa uktaḥ /
            saṃpratyasaṅganirvikāratvānekaśrutivyākopāttanna svābhāvikamityāha-#apiceti /
            nacābhyastānekaśrutīnāṃ stāvakatvakalpanaṃ yuktaṃ, na cāhaṃ kartetyanubhavo virudhyate,
            tasya satyamithyodāsīnakartṛtvāvagāhino 'dhyāsatvenāpyupapatterityarthaḥ /
            kartṛtvasyādhyastatve śrutimāha-#tathāceti /
            vidvadanubhavabādhitaṃ ca kartṛtvamityāha-#nahīti /
            buddhyādisaṃghātādvyatirikto yadi parasmādanyaścetano na syāttadā para eva saṃsārī
            prasajyeta, taccāniṣṭaṃ, parasya nityamuktatvavyāghātāditi śaṅkate-#para eveti /
            na vayaṃ śuddhasya ciddhātoḥ parasya bandhaṃ vadāmaḥ, kintu tasyaivāvidyābuddhyādiprativimbitasyāvidyayā
            bhinnasya jīvatvaṃ prāptasya bandhamokṣāviti brūmaḥ /
            kalpitabhedo 'pi loke bimbapratibimbayordharmavyavasthāpako dṛṣṭa iti pariharati-#nāvidyeti
            /
            avidyopahito bandho na śūddhātmanītyatra śrutimāha-#tathāceti /
            kartṛtvasya buddhyupādhyanvayavyatirekānuvidhāyitvācchruteśca na svābhāvikatvamityāha-#tathā
            svapneti /
            ātmaiva kāmyate ānandatvādityātmakāmaṃ svarūpaṃ svātiriktakāmyāsattvādakāmaṃ, ātmakāmatvādakāmatvāccāptakāmaṃ
            viśokatvāccetyāha-#śoketi /
            śokāntaraṃ duḥkhāspṛṣṭamityarthaḥ /
            tasyaiva suṣuptātmarūpasya paramapuruṣārthatāmāha-#eṣa iti //</p>
         
         
         <p>gatiḥ prāpyaṃ, saṃpadaiśvaryaṃ loko bogyaṃ sukhaṃ, caitasmādanyatrāstītyarthaḥ /
            ātmā svato 'kartā buddhyādyupādhinā tu kartetyubhayathābhāva uktaḥ /
            tatrārthe sūtraṃ yojayati-#tadetadāhetyādinā /
            saṃprasādaḥ suṣuptiḥ /
            yathā sphaṭikasya lauhityaṃ kusumādyupādhikaṃ tathātmanaḥ kartṛtvaṃ buddhyādyupādhikamanvayavyatirekābhyāṃ
            siddham /
            naca tau buddherātmakartṛtve karaṇatvaviṣayau nopādānatvaviṣayāviti yuktaṃ, karaṇatvāt
            kāryānvayyupādānatvasyāntaraṅgatayā citsaṃvalitabuddhestābyāmupādānatvasyaiva siddheḥ,
            evaṃ cidabhedenādhyastabuddhyākhyāhaṅkārasya kartṛtvopādānatvena mahāvākyasaṃmatiśceti
            bhāvaḥ /
            nanu takṣā svahastādinā vāsyādipreraṇaśaktatvātsvataḥ kartā ātmā tu niravayavatvādaśakta
            iti dṛṣṭāntavaiṣamyamāśaṅkyaupādhikakartṛtvāṃśena vivakṣitena sāmyamāha-#takṣadṛṣṭāntaśceti
            /</p>
         
         
         <p>śāstreṇānūdyamānaṃ kartṛtvaṃ svābhāvikameva kiṃ na syādityata āha-#naca svābhāvikamiti
            /
            upādhyabhāvakāle śrutaṃ kartṛtvaṃ svābhāvikameveti śaṅkate-#nanu saṃdhya iti /
            kiñca karaṇairviśiṣṭasya kartṛtve teṣāṃ kartrantarbhāvātteṣvapi kartṛvibhaktiḥ syāt
            /
            na caivamasti tataḥ kevalātmanaḥ kartṛtvamityāha-#tatheti /
            svapnavihāre tāvadupādhyabhāvo 'siddha ityāha-#na tāvatsaṃdhya iti /
            vihārasya mithyātvāttatkartṛtvamapi mithyetyāha-#vihāro 'pīti /
            jakṣat bhuñjāna iva /
            kaṇatvaviśiṣṭasya kartṛtve karaṇeṣu kartṛvibhaktiḥ syāt, na karaṇavibhaktirityuktaṃ
            pratyāha-#bhavati ca loka iti /
            kartṛṣvapi karaṇavibhaktirna virudhyate dṛṣṭatvāt /
            asti ca kartṛtvaprayogaḥ, 'vijñānaṃ yajñaṃ tanute'ityādāviti bhāvaḥ /
            upādānasya sakartṛkatvamaṅgīkṛtya kevalātmanaḥ kartṛtvaṃ nirastam /
            idānīṃ tasyākriyatvānna kartrapekṣetyāha-#apiceti /
            pūrvaṃ vijñānaṃ jīva ityaṅgīkṛtya jīvasya kartṛtve tanuta iti śrutiruktā, saṃprati
            tayā śrutyānupahitātmanaḥ kartṛtvamiti prāptau vijñānaṃ buddhireva tasyā evātra kartṛtvamucyate
            /
            tadupahitātmanaḥ kartṛtvasiddhaya ityabhipretyāha-#yastviti /
            'yo 'yaṃ vijñānamayaḥ'ityādiśrutiṣu vijñānabdasya buddhau prasiddhatvādatra ca manomayakośānantaraṃ
            paṭhitatvācchraddhādiliṅgācca buddhireva vijñānamityarthaḥ /
            tatraiva liṅgāntaramāha-#vijñānaṃ devā iti /
            'mahadyakṣaṃ prathamajam'ityādiśrutau hiraṇyagarbhabrahmātmakabuddherjyeṣṭhatvokteratra
            devairindriyairūpāsyamānaṃ jyeṣṭhaṃ brahma vijñānaṃ buddhirevetyarthaḥ /
            yakṣaṃ pūjyam /
            kiñca śrutyantare yajñasya buddhikāryatvokteratrāpi yajñakartṛvijñānaṃ buddhirityāha-#sa
            eṣa iti /
            cittena dhyātvā vācā mantroktyā yajño jāyate tataścittasya vācaḥ pūrvottarabhāvo yajña
            ityarthaḥ /
            yaccoktaṃ buddheḥ kartṛtve śaktivaiparītyaprasaṅga iti /
            tanna viklidyante taṇḍulāḥ, jvalanti kāṣṭhāni, bibharti sthālīti svasvavyāpāreṣu sarvakārakāṇāṃ
            kartṛtvasvīkārādityāha-#naceti /
            tarhi buddhyādīnāṃ kartṛtve karaṇatvavārtā teṣu na syādityata āha-#upalabdhīti /
            yathā kāṣṭhānāṃ svavyāpāre kartṛtve 'pi pākāpekṣayā karaṇatvaṃ tathā buddhyādīnāmadhyavasāyasaṃkalpādikriyākartṛtve
            'pyupalabdhyapekṣayā karaṇatvamityarthaḥ /
            nanu tarhyupalabdhiḥ kasya vyāpāra ityāha-#sā ceti /
            tarhi tasyāmātmā kevalaḥ kartā syāt, yasya yo vyāpāraḥ sa tasya karteti sthiterityata
            āha-#naceti /
            upalabdhernityatve buddhyādīnāṃ kathaṃ karaṇatvamuktamiti ceducyate-akhaṇḍasākṣicaitanyaṃ
            buddhivṛttibhirbhinnaṃ sadviṣayāvācchinnatvena jāyate, tathāca viṣayāvacchinnacaitanyākhyopalabdhau
            buddhyādīnāṃ karaṇatvaṃ buddhyādyupahitātmanaḥ kartṛtvaṃ na kevalasya, naca buddhereva
            tatkartṛtvaṃ caitanyasya jaḍavyāpāratvāyogāditi bhāvaḥ /
            yaccoktaṃ buddheḥ kartṛtve sa evāhandhīgamyo jīva iti tasya karaṇāntaraṃ kalpanīyaṃ,
            tathāca nāmamātre vivāda iti tatra kevalātmanaḥ kartṛtvamuktamiti bhrāntiṃ nirasyati-#ahaṅkāreti
            /
            sāṃkhyanirāsārthaṃ buddhyabhedenādhyastacidātmakāhaṅkāragataṃ kartṛtvaṃ yaduktaṃ tadahandhīgamyasya
            buddhiviśiṣṭātmana eva na kevalasya sākṣiṇo bhavitumarhati, dṛśyadharmasya sākṣisvabhāvatvāyogāt
            /
            
            <p>
               evaṃ viśiṣṭātmanaḥ kartṛtve viśeṣaṇībhūtāyā jaḍabuddhereva karaṇatvopapatterna karaṇāntarakalpanāprasaṅgaḥ
               /<br />
               adhyāsaṃ vinā kevalabuddhikartṛtvavādinastu karaṇāntaraprasaṅgo durvāra ityarthaḥ
               /<br />
               evaṃ śāstrārthavattvādihetūnāmātmanaḥ kartṛtvamātrasādhakatve 'pi svābhāvikakartṛtvasādhanasāmarthyābhāvādadhyastameva
               kartṛtvaṃ vidhyādikartṛtvaśrutīnāmupajīvyam /<br />
               tasmādasaṅgatvavidhyādikartṛtvaśrutīnāmavirodha iti siddham //40//
               </p>
         </p>
         
         
         <p>END BsRp_2,3.15.40</p>
         
         
         
         
         
         <p>START BsRp_2,3.16.41ḥ</p>
         
         
         <p>parāt tu tacchruteḥ | BBs_2,3.41 |</p>
         
         
         <p>#parāttu tacchruteḥ /
            yathā sphaṭike lauhityādhyāse lohitadravyaṃ karaṇaṃ tenāyaṃ sphaṭiko lohita ityanubhavāt,
            tathā kāmādipariṇāmibuddhirātmani kartṛtvādyadhyāse karaṇamityuktam /
            tadadhyastaṃ kartṛtvamupajīvya jīvasya kārakasaṃpannatvādīśvarasya kārayitṛtvaśruteśca
            saṃśayamāha-#yadidamiti /
            atra 'eṣa hyeva'ityādiśrutīnāṃ kartṛsvātantryadyotakavidhyādiśrutibhirvirodhasamādhānātpādasaṃgatiḥ
            /
            karmamīmāṃsakamatena pūrvapakṣayati-#tatretyādinā /
            buddhyādikārakasaṃpattāvīśvaravyatireke kartṛtvavyatirekānupalabdherneśvaraḥ prayojakaḥ
            /
            kiñca prayojakatve nairghṛṇyādiprasaṅga ityāha-#kleśātmakena ceti /
            dattottaramidaṃ codyamiti śaṅkate-#nanviti /
            pūrvaṃ jīvasya dharmādharmavattvaṃ siddhavatkṛtya tatsāpekṣatvādviṣamajagatkartṛtvamaviruddhamityuktaṃ
            saṃprati īśvarādhīnatve jīvasya kartṛtve siddhe dharmādharmavattvasiddhiḥ, tadvattvasiddhau
            tatsāpekṣakārayitṛtvasiddhiḥ, īśvarasya kārayitṛtve siddhe jīvasya kartṛtvasiddhiriti
            cakrakāpatteḥ karmasāpekṣatvaṃ na saṃbhavatītyucyata ityāha-#satyamiti /
            astu karmānapekṣasya pravartakatvaṃ, tatrāha-#akṛteti /
            anapekṣasya pravartakatve dharmavato narān duḥkhenādharmavataḥ sukhena yojayet, kāruṇikatve
            vā sarve sukhena ekarūpāḥ syuruti jagadvaicitryaṃ vidhyādiśāstraṃ ca na syāt /
            tasmādvidhyādiśāstrārthavattvāya rāgadveṣāyattaṃ svata eva jīvasya kartṛtvaṃ vācyaṃ,
            tathāca kārayitṛtvaśrutivirodhaḥ /
            īśvarastāvikā vā sā śrutiriti prāpte siddhāntayati-#etāmiti /
            yathā candanādisāmagryāṃ satyāṃ dharmavyatirike sukhavyatirekagrahābhāve 'pi 'puṇyo
            vai puṇyena karmaṇā bhavati'ityādiśāstraprāmāṇyādeva dharmasya hetutvasiddhiḥ, evamīśvarasyāpi
            śāstrabalātkārayitṛtvasiddhiriti bhāvaḥ //41//</p>
         
         
         <p>END BsRp_2,3.16.41</p>
         
         
         
         
         
         <p>START BsRp_2,3.16.42ḥ</p>
         
         
         <p>kṛtaprayatnāpekṣas tu vihitapratiṣiddhāvaiyarthyādibhyaḥ | BBs_2,3.42 |</p>
         
         
         <p>dharmādharmābhyāmeva phalavaiṣamyasiddheralamīśvareṇetyāśaṅkya bījairevāṅkuravaiṣamyasiddheḥ
            parjanyavaiyarthyaṃ syāt /
            yadi viśeṣahetūnāṃ sādhāraṇahetvapekṣatvānna vaiyarthyaṃ tarhi īśvarasyāpi sādhāraṇahetutvānna
            vaiyarthyamityāha-#parjanyavaditi /
            dṛṣṭāntaṃ vivṛṇoti-#yatheti /
            atidīrghavallīgranthayo gucchāḥ puṣpastabakā vā, gulmāstu hrasvavallya iti bhedaḥ
            /
            kimīśvarasya kārayitṛtve jīvasya kartṛtvaṃ na syādityāpādyate uta cakrakāpattirvā
            /
            nādya ityāha-#naiṣa doṣa iti /
            adhyāpakādhīnasya baṭormukhyādhyayanakartṛtvadarśanāditi bhāvaḥ /
            cakrakaṃ nirasyati-#apiceti /
            anavadyaṃ jīvasya kartṛtvamīśvarasya kārayitṛtvaṃ ceti śeṣaḥ /
            īśvarasya sāpekṣatve vidhyādiśāstraprāmāṇyānyathānupapattiṃ pramāṇayati-#kathamityādinā
            /
            evaṃ sāpekṣatve satyavaiyarthyaṃ bhavati, anyathānapekṣatve vaiyarthyaṃ prapañcayati-#īśvara
            iti /
            tayoḥ sthāne sa eva niyujyeta abhiṣicyeta /
            tayoḥ kāryaṃ sa eva kuryāditi yāvat /
            tathāca jīvasya nirapekṣeśvaraparatantratvādvidhyādiśāstramakiñcitkaramanarthakaṃ
            syāditi saṃbandhaḥ /
            puruṣakāraḥ prayatnaḥ /
            ādiśabdārthamāha-#tatheti /
            
            <p>
               pūrvoktadeṣo 'kṛtābhyāgamādiḥ /<br />
               tasmāt karmasāpekṣeśvarasya kārayitṛtvāt 'eṣa hyeva'ityādiśrutervidhyādiśrutyavirodha
               iti siddham //42//
               </p>
         </p>
         
         
         <p>END BsRp_2,3.16.42</p>
         
         
         
         
         
         <p>START BsRp_2,3.17.43ḥ</p>
         
         
         <p>aṃśo nānāvyapadeśād anyathā cāpi dāśakitavāditvam adhīyata eke | BBs_2,3.43 |</p>
         
         
         <p>#aṃśa-eke /
            nityaḥ svaprakāśo 'naṇurakartā jīva'iti śodhitatvaṃpadārthasyātra brahmaikyasādhanena
            bhedābhedaśrutīnāṃ virodhasamādhānātpādasaṃgatiḥ /
            pūrvapakṣe pratyagabhinnabrahmasiddhiḥ, siddhānte tatsiddhiriti bhedaḥ /
            pūrvoktopakāryopakārakabhāvākṣiptaṃ jīveśayoḥ saṃbandhaṃ viṣayīkṛtya dvividhadṛṣṭāntadarśanātsaṃśayamāha-#tataśceti
            /
            prasiddhasvasvāmitvasaṃbandhasaṃbhavādyaḥ kaścit saṃbandha ityaniyamo na yukta ityarucerāha-#athaveti
            /
            anena 'ya ātmani tiṣṭhan'ityādiśrutiprasiddhabhedakoṭirdarśitā /
            evaṃ tattvamasītyādiśrutisiddhā bhedakoṭirdraṣṭavyā, tathāca bhedābhedaśrutīnāṃ samabalatvādvirodhe
            sati saṃbandhāniścayātsaṃbandhāpekṣasya pūrvoktopakāryāpakārakabhāvasyāsiddhirityākṣepātsaṃgatiḥ
            /
            lokasiddhānarthātmakabhedānuvāditvena bhedaśrutīnāṃ durbalatvādajñātaphalavadabhedaśrutyanusāreṇa
            prakalpitabhedanibandhanoṃ'śāṃśibhāvaḥ saṃbandha iti siddhāntayati-#ata ityādinā /
            agneḥ sāṃśatve 'pi niṣkaleśvarasya kathaṃ sāṃśatvamata āha-#aṃśa iveti /
            jīva ityanuṣaṅgaḥ /
            bheda eva cetsvasvāmibhāvo yukto nāṃśāṃśibhāva iti śaṅkate-#nanu ceti /
            abhedasyāpi sattvādaṃśāṃśibhāva ityāha-#ata iti /
            vañcasi gacchasi yadāste yo nāmarūpe nirmāya praviśya vyavaharanvartate taṃ vidvānamṛto
            bhavatīti śrutyarthaḥ /
            śrutisiddhābhede yuktimāha-#caitanyaṃ ceti /
            jīvo brahmaiva cetanatvāt brahmavadityarthaḥ //43//</p>
         
         
         <p>END BsRp_2,3.17.43</p>
         
         
         
         
         
         <p>START BsRp_2,3.17.44ḥ</p>
         
         
         <p>mantravarṇāc ca | BBs_2,3.44 |</p>
         
         
         <p>asya sahasraśīrṣapuruṣasya tāvānprapañco mahimā vibhūtiḥ puruṣastasmātprapañcāt jyāyānmahattaraḥ
            /
            bhūtāni dehino jīvā ityatra niyāmakamāha-#ahiṃsanniti /
            
            <p>
               tīrthāni śāstroktakarmāṇi, tebhyo 'nyatra sarvaprāṇihiṃsāmakurvanbrahmalokamāpnotītyarthaḥ
               /<br />
               atra bhūtaśabdasya prāṇiṣu prayogātsūtroktamantre 'pi tatheti bhāvaḥ /<br />
               bhūtānāṃ pādatve 'pyaṃśatvaṃ kutaḥ, tatrāha-#aṃśaḥ pāda iti //44//
               </p>
         </p>
         
         
         <p>END BsRp_2,3.17.44</p>
         
         
         
         
         
         <p>START BsRp_2,3.17.45ḥ</p>
         
         
         <p>api ca smaryate | BBs_2,3.45 |</p>
         
         
         <p>jīvasya puruṣasūktamantroktabhagavadaṃśatve bhagavadgītāmudāharati sūtrakāraḥ-#apiceti
            /
            atyantabhinneśitrīśitavyabhāvaprasiddheḥ īśitavyajīvasya kathamīśvarāṃśatvamityāśaṅkya
            kalpitabhedenāpīśitavyatvopapatteḥ, ananyathāsiddhābhedaśāstrabalādaṃśatvamityāha-#yattvityādinā
            /
            aupādhike īśvarasya niyantṛtve jīva eva tanniyantā kiṃ na syādityata āha-#niratiśayeti
            /
            
            <p>
               nitarāṃ hīnaḥ śarīrādyupādhiḥ, ājñānikopādhitāratamyādīśeśitavyavyavasthā, na vastutaḥ
               /<br />
               taduktaṃ sureśvarācāryaiḥ-'īśeśitavyasaṃbandhaḥ pratyagajñānahetujaḥ /<br />
               samyagjñāne tamodhvastāvīśvarāṇāmapīśvaraḥ //
               </p>
         </p>
         
         
         <p>'iti //45//</p>
         
         
         <p>END BsRp_2,3.17.45</p>
         
         
         
         
         
         <p>START BsRp_2,3.17.46ḥ</p>
         
         
         <p>prakāśādivan naivaṃ paraḥ | BBs_2,3.46 |</p>
         
         
         <p>uttarasūtramavatārayati-#atrāheti /
            īśvaraḥ svāṃśaduḥkhairduḥkhī, aṃśitvāt, devadattavadityarthaḥ /
            tataḥ kiṃ, tatrāha-#tataśceti /
            jñānātsarvāṃśaduḥkhasamaṣṭiprāptyapekṣayā saṃsāro varaṃ tatra svaduḥkhamātrānubhavādityarthaḥ
            /
            naivaṃpara iti pratijñānaṃ vibhajate-#yathā jīva iti /
            devadattadṛṣṭānte bhrāntikāmakarmarūpaduḥkhasāmagrīmattvamupādhiḥ, tadabhāvānneśvarasya
            duḥkhitvaprāptiḥ /
            uktaṃ caitadabhede 'pi bimbapratibimbayordharmavyavastheti bhāvaḥ /
            duḥkhasya bhrāntikṛtatvaṃ prapañcayati-#jīvasyāpītyādinā /
            bhrāntau satyāṃ duḥkhamityanvayamuktvā bhrāntyabhāve duḥkhābhāvadarśanācca bhrāntikṛtaṃ
            duḥkhamiti niścīyata ityāha-#vyatireketi /
            itareṣvabhimānaśūnyeṣvityarthaḥ /
            jīvasyāpi samyagjñāne duḥkhābhāvo dṛṣṭaḥ kimu vācyaṃ nityasarvajñeśvarasyetyāha-#ataśceti
            /
            evamaṃśitve hetoḥ sopādhikatvamuktvā yoṃ'śī sa vastutaḥ svāṃśadharmavānitī vyāptiṃ
            sthalatraye vyabhicārayati-#prakāśādivaditi /
            vastutaḥ svāṃśaduḥkhitvasādhyasya devadattadṛṣṭānte vaikalyamapyāha-#jīvasyeti /
            kalpitaduḥkhitvasādhyaṃ tu bhrāntyādyabhāvādīśvare nāstītyuktam /
            kiñca jīvasyeśvarasya vā vastuto duḥkhitvānumānaṃ na yuktamāgamabādhādityāha-#tathāceti
            /
            duḥkhitve tadbhāvopadeśo na syādityarthaḥ //46//</p>
         
         
         <p>END BsRp_2,3.17.46</p>
         
         
         
         
         
         <p>START BsRp_2,3.17.47ḥ</p>
         
         
         <p>smaranti ca | BBs_2,3.47 |</p>
         
         
         <p>smṛtyāpyanumānaṃ bādhyamityāha-#smaranti ceti /
            sūtraṃ vyācaṣṭe-#smārantīti /
            tatra jīvaparayormadhye karmātmā karmāśrayo jīvaḥ /
            daśendriyāṇi pañca prāṇāḥ mano buddhiśceti saptadaśasaṃkhyāko rāśirliṅgam /
            sūtre caśabdaḥ /
            śrutisamuccayārtha ityāha-#caśabdāditi /
            yathādityaḥ prākāśyadoṣairna lipyate tathetyarthaḥ /
            yato bāhyo 'saṅgastasmānna lipyate evamaṃśitvakṛtamīśvare doṣaṃ nirasyāṃśa ityuktaṃ
            jīvasyāṃśatvaṃ dehādyupādhikamiti sphuṭayitumatyantasvarūpaikyamādāyākṣipati-#atrāhetyādinā
            /
            kathaṃ tarhi ityanvayaḥ /
            
            <p>
               tadbhedādaṃśabhedāt /<br />
               niravayavabrahmaṇo mukhyāṃśo na saṃbhavatīti vadatā siddhāntinā bhedo nāstītyuktaṃ
               bhavati, bhedābhāve cāṃśāṃśitvābhāvādanujñādibhedavyavahārānupapattirityākṣepābhiprāyaḥ
               /<br />
               na vayaṃ bhedasyāsattvaṃ naraśṛṅgavadbrūmaḥ, kintu mithyātvaṃ vadāmaḥ /<br />
               tathā ca dehādyupādhibhedenāṃśajīvānāmābrahmabodhātkalpitabhedādbhedavyavahāropapatti
               riti sūtreṇa samādhatte-#tāmityādinā //47//
               </p>
         </p>
         
         
         <p>END BsRp_2,3.17.47</p>
         
         
         
         
         
         <p>START BsRp_2,3.17.48ḥ</p>
         
         
         <p>anujñāparihārau dehasambandhāj jyotirādivat | BBs_2,3.48 |</p>
         
         
         <p>nanu bhrānteḥ kutaścinnivṛttau vyavahāravicchedaḥ syādityata āha-#na hyasyā ityādinā
            /
            pratatā saṃtatā, viśeṣo bhedaḥ /
            aniyojyatvādbrahmavidaḥ śāstrānarthakyamiṣṭamityāha-#na tasyeti /
            niyogaviṣayadvaitābhāvādātmanyasādhye niyogānupapatterna brahmavinniyojya ityarthaḥ
            /
            nanvāmuṣmikaphalahetuke karmaṇi dehabhinnātmavivekina evādhikāro vācyaḥ /
            tathāca brahmavinniyojyaḥ, vivekitvāt, karmādhikārivaditi śaṅkate-#śarīravyatireketi
            /
            parokṣavivekasyāparokṣabhramāvirodhitvātkarmi ṇo dehābhedabhramo 'sti, tathāca bhrama
            upādhiriti pariharati-#netyādinā /
            yathā vyoma dehādbhinnaṃ tadvadahamityapaśyataḥ bhrāntasyetyarthaḥ /
            brahmavinna niyojyaḥ, abhrāntatvāt, suṣuptavadityāha-#nahīti /
            dehādiṣvasaṃhatatvadarśinaḥ saṃhatatvadarśanaśūnyasya bhedabhrāntirahitasya suṣuptasyeti
            yāvat /
            ajñasyāpi bhrāntyabhāvakāle niyojyatvaṃ na dṛṣṭaṃ kimu vācyamātmavida ityarthaḥ /
            aniyojyatve bādhakamāśaṅkya pariharati-#naceti /
            viṣayavairāgyasya jñānārthamabhyastasya jñānānantaramanuvṛttyā viṣayeṣu pravartakarāganivṛtternātiprasaṅga
            ityarthaḥ /
            taduktaṃ bhagavatā 'raso 'pyasya paraṃ dṛṣṭvā nivartate'iti /
            evamanujñādiprasaṅgenāniyojyaṃ, viduṣa uktvā prakṛtimupasaṃharati-#tasmāditi /
            ekasyāpyupādhibhedādanujñāparihārayordṛṣṭāntamāha-#jyotiriti /
            kravyaṃ māṃsamattīti kravyādaśuciḥ śmaśānāgnirityarthaḥ //48//</p>
         
         
         <p>END BsRp_2,3.17.48</p>
         
         
         
         
         
         <p>START BsRp_2,3.17.49ḥ</p>
         
         
         <p>asantateś cāvyatikaraḥ | BBs_2,3.49 |</p>
         
         
         <p>śaṅkottaratvena sūtraṃ vyācaṣṭe-#syātāmityādinā /
            yadyapi sthūladehasaṃbandhādupādānaparityāgau syātāṃ tathāpyanyakṛtakarmaphalamitareṇāpi
            bhujyeteti karmaphalavyatikaraḥ sāṃkaryaṃ syāddehaviśiṣṭasya svargādibhogāyogenāviśiṣṭātmana
            ekasyaiva bhoktṛtvāt /
            
            <p>
               tasmātsvargī narakī ceti vyavasthāsiddhaye ātmasvarūpabhedo vācya iti śaṅkārthaḥ /<br />
               bhavettadā sāṃkaryaṃ yadyanupahitātmana eva bhoktṛtvaṃ syāt /<br />
               na tvetadasti /<br />
               'tadguṇasāratvāt'ityatra mokṣasyāpi, buddhyupahitasyaiva kartṛtvādisthāpanāt, tathāca
               buddheḥ paradehāsaṃbandhāttadupahitajīvasya nāsti paradehasaṃbandha iti buddhibhedena
               bhoktṛbhedānna karmādisāṃkaryamiti samādhānārthaḥ //49//
               </p>
         </p>
         
         
         <p>END BsRp_2,3.17.49</p>
         
         
         
         
         
         <p>START BsRp_2,3.17.50ḥ</p>
         
         
         <p>ābhāsa eva ca | BBs_2,3.50 |</p>
         
         
         <p>aṃśetyādyasūtre jīvasyāṃśatvaṃ ghaṭākāśasyevopādhyavacchetabuddhyoktaṃ, saṃprati evakāreṇāvacchedapakṣāruciṃ
            sūcayan 'rūpaṃ rūpaṃ pratirūpo babhūva'ityādiśrutisiddhaṃpratibimbapakṣamupanyasyati
            bhagavān sūtrakāraḥ-#ābhāsa eva ceti /
            paramātmaivānupahito jīvo na bhavati, upādhyanubhavāt /
            nāpi tato bhinnaḥ, 'sa eṣa iha praviṣṭaḥ'ityādyabhedaśrutismṛtivirodhāt /
            tasmādavidyātatkāryabuddhyādipratibimba eva jīva ityarthaḥ /
            asmin pakṣe buddhipratibimbabhedātsvargī nārakītyādivyavasthā jīvatvasyāvidyakatvādvidyayā
            mokṣaścetyupapadyata ityāha-#ataścetyādinā /
            yastvayaṃ bhāskarasya pralāpaḥ pratibimbasya nopādhisaṃsṛṣṭatayā kalpitatvaṃ kintu
            svarūpeṇaiva, ataḥ kalpitapratibimbasya muktau sthityayogānna jīvatvamiti sa siddhāntarahasyājñānakṛta
            ityupekṣaṇīyaḥ /
            yadi darpaṇe mukhaṃ śuktau rajatavatkalpitaṃ syāttadā nedaṃ rajatamiti svarūpabādhavannedaṃ
            mukhamiti bādhaḥ syāt /
            ato nāsti darpaṇe mukhamiti saṃsargamātrabādhānmadīyaṃ mukhamevedamityabādhitamukhābhedānubhavātsaṃsṛṣṭatvenaiva
            kalpitatvaṃ praveśavākyaiścāvikṛtabrahmaṇa eva pratibimbabhāvākhyapraveśokterna svarūpakalpanā,
            parākrāntaṃ cātra darpaṇaṭīkāyāmācāryairityuparamyate /
            evaṃ svamate svarūpaikye 'pyupahitajīvabhedādasāṃkaryamuktaṃ, saṃprati sūtre cakārasūcitaṃ
            pareṣāṃ, sāṃkaryaṃ vaktumupakramate-#yeṣamityādinā /
            buddhisukhaduḥkhecchādveṣaprayatnadharmādhamrabhāvanā navātmaviśeṣaguṇāḥ, saṃnidhānādītyādipadādaudāsīnyamuktam
            /
            sāṃkhyaḥ svābhiprāyaṃ śaṅkate-#syādetaditi /
            sarveṣāṃ puṃsāṃ prakṛtisāṃnidhyādyaviśeṣe 'pi prakṛtireva pratipuruṣaṃ niyamena bhogāpavargārthaṃ
            pravartate, tathā coddeśyapuruṣārthaniyatā pradhānapravṛttiriti bhogādivyavasthā,
            anyathā niyatapravṛttyanaṅgīkāre svamāhātmyakhyāpanārthā pradhānasya pravṛttirityuddeśyavighātaḥ
            syādityarthaḥ /
            jaḍapradhānasyoddeśyavivekābhāvātpuruṣārthasyāpyanāgatasyācetanasyāniyāmakatvānna
            vyavasthā, mānayuktiśūnyatvādityāha-#naitaditi /
            yo hi niyāmakabhāvenoddeśyavighātamāpādayati taṃ prati tasyaivāpādanamiṣṭamiti bhāvaḥ
            /
            tārkikamate 'pi bhogādisāṃkaryamityāha-#kāṇādānāmiti /
            heturmanaḥsaṃyogaḥ, phalaṃ sukhādi, yadātmādṛṣṭakṛto yo manaḥsaṃyogaḥ sa tadātmana
            eva sukhādiheturiti vyavasthāṃ śaṅkate-#syādetaditi /
            sūtreṇa pariharati-#netyāheti //50//</p>
         
         
         <p>END BsRp_2,3.17.50</p>
         
         
         
         
         
         <p>START BsRp_2,3.17.51ḥ</p>
         
         
         <p>adṛṣṭāniyamāt | BBs_2,3.51 |</p>
         
         
         <p>
            #pūrvavatmanaḥsaṃyogavadadṛṣṭasyāpi sarvātmasādharaṇatvānna vyavasthetyarthaḥ /<br />
            rāgādiniyamāttajjādṛṣṭaniyama ityāśaṅkyottaratvena sūtraṃ gṛhṇāti-#syādetadityādinā
            //51//
            </p>
         
         
         <p>END BsRp_2,3.17.51</p>
         
         
         
         
         
         <p>START BsRp_2,3.17.52ḥ</p>
         
         
         <p>abhisandhyādiṣv api caivam | BBs_2,3.52 |</p>
         
         
         <p>
            aniyama uktadoṣaḥ /<br />
            ātmāntarapradeśasya paradehe antarbhāvādvyavastheti śaṅkārthaḥ //52//
            </p>
         
         
         <p>END BsRp_2,3.17.52</p>
         
         
         
         
         
         <p>START BsRp_2,3.17.53ḥ</p>
         
         
         <p>pradeśād iti cen nāntarbhāvāt | BBs_2,3.53 |</p>
         
         
         <p>kiṃ manasā saṃyuktātmaivātmanaḥ pradeśaḥ /
            uta kalpitaḥ /
            ādye sarvātmanāṃ sarvadeheṣu antarbhāvādavyavasthā /
            dvitīyaṃ dūṣayati-#tatra na vaiśeṣikairiti /
            sarvātmasāṃnidhye sati kasyacideva pradeśaḥ kalpayitumaśakyaḥ /
            niyāmakabhāvādityarthaḥ /
            pradeśakalpanāmaṅgīkṛtyāpyāha-#kalpyeti /
            kāryamabhisaṃdhyādikaṃ yasyātmano yaccharīraṃ tatra tasyaiva bhoga iti vyavasthāmāśaṅkyāha-#śarīramapīti
            /
            pradeśapakṣe doṣāntaramāha-#pradeśeti /
            yasminnātmapradeśe 'dṛṣṭotpattiḥ sa kiṃ calaḥ sthito vā /
            nādyaḥ, acaleṃ'śinyaṃśasya calanavibhāgayorasaṃbhavādaṇvātmavādāpātācca /
            dvitīye tasminneva pradeśe parasyāpi bhogadarśanādadṛṣṭamastītyekenāpi śarīreṇa dvayorātmanorbhogaprasaṅgaḥ
            /
            yadyātmabhedātpradeśayorbhedastadāpi tayorekadehāntarbhāvādbhogasāṃkaryaṃ tadavasthaṃ
            sāvayavātmavādaprapaṅgaśca /
            kiñca yattu yatrātmanaḥ pradeśe śarīrādisaṃyogādadṛṣṭamutpannaṃ tattatraivācalapradeśe
            sthitamiti svargādiśarīrāvacchinnātmanyadṛṣṭābhāvādbhogo na syādataḥ pradeśabhedo
            na vyavasthāpakaḥ /
            yattvatrotpannamadṛṣṭaṃ svāśraye yatra kvacidbhogaheturiti svargādibhogasiddhiriti
            /
            tanna /
            bhogaśarīraddūrasthādṛṣṭe mānābhāvāditi bhāvaḥ /
            yadapi kecidāhuḥ-manasa ekatve 'pyātmanāṃ bhedena saṃyogavyaktīnāṃ bhedātkayācitsaṃyogavyaktyā
            kasmiṃścedevātmanyadṛṣṭādikamityasāṃkaryamiti /
            tanna /
            saṃyogavyaktīnāṃ vaijātyābhāvena sarvāsāmevaikadehāntaḥsthasarvātmasvadṛṣṭahetutvāpatteḥ
            /
            tathāca sarvātmanāmekasmin dehe bhoktṛtvaṃ durvāram /
            kiñca bahūnāṃ vibhutvamaṅgīkṛtya sāṃkaryamuktaṃ, saṃprati kartṛṇāṃ vibhutvamasiddhamahamihaivāsmi
            ityalpatvānubhavānmānābhāvāccetyāha-#sarvagatatvānupapattiśceti /
            kiñca bahūnāṃ vibhutve samānadeśatvaṃ vācyaṃ, taccāyuktamadṛṣṭatvādityāha-#vadeti
            /
            nanu rūparasādīnāmekaghaṭasthatvaṃ dṛṣṭamiti cet, nāyamasmatsaṃmato dṛṣṭāntaḥ /
            rūpasya tejomātratvādrasasya jalamātratvādgandhasya pṛthivīmātratvādityevaṃ tattadguṇasya
            svasvadharmyaṃśenābhedāttejaādidharmyatiriktaghaṭābhāvāt /
            kiñcātmanāṃ bahutvamapyasiddhaṃ,</p>
         
         
         <p>ātmatvarūpalakṣaṇasyābhedāt, tathāca devadattātmā yajñadattātmano na bhinnaḥ ātmatvāt,
            yajñadattātmavat /
            atra vaiśeṣikaḥ śaṅkate-antyaviśeṣeti /
            nityadravyamātravṛttayo viśeṣāste ca svayaṃ svāśrayavyāvartakā eva na sveṣāṃ vyāvartakamapekṣanta
            ityantyā ucyante /
            tathāca viśeṣarūpalakṣaṇabhedādbhavatyātmabheda ityarthaḥ /
            na tāvadātmanyanātmanaḥ sakāśādbhedajñānārthā viśeṣakalpanā, ātmatvādevānātmabhedasiddheḥ
            /
            nāpyātmanāṃ mitho bhedajñānārthaṃ tatkalpanā, ātmabhedasyādyāpyasiddheḥ /
            naca viśeṣabhedakalpanādevātmabhedakalpanā yuktā, ātmabhedajñaptāvātmasu viśeṣabhedasiddhistatsiddhau
            tajjñaptirityanyonyāśrayāditi parihārārthaḥ /
            yattu bahūnāṃ vibhutve ākāśadikkālā dṛṣṭānta iti so 'pyasaṃmata ityāha-#ākāśādīnāmiti
            /
            vibhutvasyaikavṛttitve lāghavānna vibhubhedaḥ /
            yathaikasminnākāśe bherīvīṇādibhedena tāramandrādiśabdavyavasthā evamekasminnapyātmani
            buddhyupādhibhedena sukhādivyavasthopapatterātmabhede 'pi vyavasthānupapatteruktatvānmudhā
            bhedakalpanetyupasaṃharati-#tasmāditi /
            evaṃ bhūtabhoktṛśrutīnāṃ virodhābhāvādbrahmaṇyadvaye samanvaya iti siddham //53//</p>
         
         
         <p>END BsRp_2,3.17.53</p>
         
         
         <p>iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ
            bhāṣyaratnaprabhāyāṃ dvitīyādhyāyasya tṛtīyaḥ pādaḥ //3//</p>
         
         
         <p>#iti dvitīyādhyāyasya pañcamahābhūta-jīvaśrutīnāṃ virodhaparihārākhyastṛtīyaḥ pādaḥ
            //</p>
         
         
         
         
         
         
         
         <p>#dvitīyādhyāye caturthaḥ pādaḥ /</p>
         
         
         
         
         
         <p>START BsRp_2,4.1.1ḥ</p>
         
         
         <p>tathā prāṇāḥ | BBs_2,4.1 |</p>
         
         
         <p>pūrvādhikaraṇe kartuḥ svarūpaṃ vicārya tadupakaraṇānāmindriyāṇāmutpatti sādhayati-#tathā
            prāṇāḥ /
            bhūtabhoktṛvicārānantaraṃ bhautikaprāṇavicāra iti hetuhetumadbhāvaṃ pādayoḥ saṃgatimāha-#viyadādīti
            /
            tameva vipratiṣedhamāha-#tatretyādinā /
            yadyapi prāṇānāmanutpattau ekavijñānapratijñānupapatterviyadadhikaraṇanyāyātteṣāmutpattiḥ
            sidhyati tathāpi pralaye prāṇasadbhāvaśrutergatikathanārthametadadhikaraṇamityapaunaruktyam
            /
            atra prāṇā viṣayāḥ /
            te kimutpadyante na veti śrutīnāṃ vipratipattyā saṃśaye tāsāṃ samabalatvādanirṇaya
            ityaprāmāṇyamiti pūrvapakṣaphalaṃ, tatra gauṇavādī samādhānamāha-#athaveti /
            prāṇānāṃ pralaye sadbhāvaśruterniravakāśatvena balīyastvādutpattiśrutirjīvotpattiśrutivadgauṇītyavirodha
            ityarthaḥ /
            apramāṇapakṣavadgauṇapakṣo 'pi mukhyasiddhāntinaḥ pūrvapakṣa eveti jñāpanārthamathavetyuktam
            /
            mukhyasiddhāntyāha-#ata iti /
            tathāśabdamākṣipati-#kathamiti /
            ānulomyamāñjasyamityarthaḥ /
            sāmyaṃ sphuṭayati-#yathādṛṣṭasyeti /
            dūṣaṇavatprāṇā ityananvitam /
            yadyapyadṛṣṭavatprāṇā apyaniyatā iti sūtramanveti tathāpi punaruktam /
            jīvavatprāṇā notpadyanta iti sūtrārthaścedapasiddhānta ityākṣepārthaḥ /
            samādhatte-#na /
            udāharaṇeti /
            dṛṣṭānto dārṣṭāntikasaṃnihito vācya ityaṅgīkṛtyaikavākyasthatvena sāṃnidhyamuktam
            /
            saṃprati nāyaṃ niyamaḥ /
            jaimininā bhagavatā vyavahitadṛṣṭāntasyāśritatvādityāha-#athaveti /
            asti tṛtīyādhyāye 'śvapratigraheṣṭyadhikaraṇaṃ, tasyedaṃ viṣayavākyaṃ, 'yāvato 'śvānpratigṛhṇīyāttāvato
            vāruṇāṃścatuṣkapālānnirvapet'ityetaduttarādhikaraṇe kimiyaṃ vāruṇīṣṭirdāturuta pratigrahīturiti
            viśaye 'pratigṛhṇīyāt'iti śruteḥ pratigrahīturityāśaṅkya 'prajāpatirvaruṇāyāśvamanayat'ityupakrame
            dātṛkīrtanālliṅgādaśvadātureveti sthāsyati, ataḥ pratigṛhṇīyādityasya padasyāśvān
            yaḥ pratigrāhayedityarthaḥ dadyāditi yāvat /
            'yo 'śvadātā sa vāruṇīmiṣṭiṃ kuryāt'iti vākyārthe sthite cintā-aśvadānanimitteyamiṣṭiḥ
            kiṃ laukike 'śvadāne vaidike veti /
            tatra 'na kesariṇo dadāti', iti niṣiddhalaukikāśvadāne doṣasaṃbhavāttannirāsārtheyamiṣṭiriti
            doṣāttviṣṭirlaukike syāditi sūtreṇa prāpte siddhāntaḥ-'atra hi varuṇo vā etaṃ gṛhṇāti
            yo 'śvaṃ pratigṛhṇāti'iti dāturdeṣaṃ saṃkīrtyeṣṭirvihitā /
            varuṇaśabdo jalodarākhyaroge rūḍhaḥ /
            naca laukike 'śvadāne 'yaṃ rogo bhavati iti prasiddham /
            nacānenaiva vākyena prasiddhiḥ /
            dāne doṣastannirāsārthā ceṣṭiritivadator'thabhede vākyabhedāt /
            naca vṛṇotīti vyutpattyā varuṇaśabdo niṣedhātikramakṛtadoṣānuvādaka iti yuktaṃ, rūḍhityāgāpātāt
            /
            tattyāge ca vaidike 'pi dāne 'śvatyāgajanyaduḥkhaṃ prāptamuktavyutpattyā śaknotyanuvadituṃ,
            tasmātprāptānuvādyarthavādo 'yamiti yajñasaṃbandhinyaśvadāne iyamiṣṭirityevaṃ vicāryoktam-#pānavyāpacca
            tadvaditi /
            somapāne kriyamāṇe vyāpadvamanaṃ yadi syāttadā 'etaṃ saumendraṃ śyāmākaṃ caruṃ nirvapet'iti
            śrūyate /
            tatrāśvapratigraheṣṭyadhikaraṇapūrvapakṣanyāyo bahusūtravyavahitastadvaditi parāmṛśyate,
            tadvallaukike dhātusāmyārthaṃ pītasomasya vamane 'yaṃ caruḥ syādvamananimittendriyaśoṣākhyadoṣasya
            dṛṣṭasya 'indriyeṇa vīryeṇa vyṛdhyate yaḥ somaṃ vamati'ityanuvādāditi pūrvapakṣasūtrārthaḥ
            /
            
            <p>
               vaidike tu somapāne śeṣapratipatterjātatvādvamane 'pina doṣa iti siddhāntaḥ /<br />
               loke vamanakṛtendriyaśoṣasya dhātusāmyakaratvena guṇatvānna doṣatā /<br />
               vede tu 'mā me vāṅnābhimatigāḥ'iti sāmyagjaraṇārthamantraliṅgādvamane karmavaiguṇyāttasya
               doṣatā /<br />
               tasmādvaidikasomavamane saumendraścaruriti sthitamityevamādiṣu sūtreṣvityarthaḥ //1//
               </p>
         </p>
         
         
         <p>END BsRp_2,4.1.1</p>
         
         
         
         
         
         <p>START BsRp_2,4.1.2ḥ</p>
         
         
         <p>gauṇyasaṃbhavāt | BBs_2,4.2 |</p>
         
         
         <p>nanu pratijñāpi gauṇī kaṃ na syādityata āha-#tathāca pratijñātārthamiti /
            upakramopasaṃhārābhyāṃ pratipipādayiṣitādvitīyatvapratijñānurodhena prāṇotpattirmukhyaiveti
            bhāvaḥ /
            muṇḍakavacchrutyantare 'pi pratijñādarśanātsā mukhyetyāha-#tatheti /
            eṣā pratijñā prāṇotpattimukhyatve hetutvena draṣṭavyetyarthaḥ /
            idānīṃ pralaye prāṇasatvaśrutergatiṃ praśnapūrvakamāha-#kathamityādinā /
            nedaṃ vākyaṃ mahāpralaye paramakāraṇasya brahmaṇaḥ prāṇavattvaparaṃ kintvavāntarapralaye
            hiraṇyagarbhākhyāvāntaraprakṛtirūpaprāṇasadbhāvaparamityarthaḥ /
            nanu hiraṇyagarbharūpavikārasya sattve kathaṃ tadā vikārāsattvakathanaṃ, tatrāha-#svavikāreti
            /
            svasya kāryabrahmaṇo yatkāryaṃ sthūlaṃ tasyotpattirityarthaḥ /
            nanu yathāśruti mahāpralaye prāṇasadbhāvarūpaṃ liṅgaṃ prāṇānutpattisādhakaṃ kimityavāntarapralayaparatayā
            nīyata iti cet 'etasmājjāyate prāṇaḥ'ityādi prabalajanmaśrutibalāditi vadāmaḥ /
            nanu vikārasya brahmaṇaḥ kathaṃ prakṛtitvamityata āha-#vyākṛteti /
            
            <p>
               'hiraṇyagarbheḥ samavartatāgre'ityādiśrutau 'ādikartā sa bhūtānāṃ'ityādi smṛtau ca
               vikārātmanāmapi mūlakāraṇāvasthārūpāṇāṃ brahmavirāḍādīnāṃ prakṛtivikārabhāvena prasiddhirasti
               /<br />
               pūrvāpekṣayā /<br />
               vikārasyāpyuttarāpekṣayā prakṛtitvamityarthaḥ /<br />
               kecidviyadadhikaraṇānurodhenedaṃ sūtraṃ vyācakṣate tāndūṣayati-#viyaditi //2//
               </p>
         </p>
         
         
         <p>END BsRp_2,4.1.2</p>
         
         
         
         
         
         <p>START BsRp_2,4.1.3ḥ</p>
         
         
         <p>tatprākśruteś ca | BBs_2,4.3 |</p>
         
         
         <p>tasya jāyata iti padasyākāśādiṣu mukhyasya pāṭhāpekṣayā prācīneṣu prāṇeṣu śrutermukhyaṃ
            janmeti sūtrayojanā-#tatsāmānyāditi /
            
            <p>
               tenākāśādijanmanā sāmānyamekaśabdoktatvaṃ tasmādityarthaḥ /<br />
               ekasminvākye ekasya śabdasya kvacinmukhyatvaṃ kvacidgauṇatvamiti vairūpyaṃ na yuktamiti
               nyāyamanyatrāpyatidiśati-#yatrāpi paścācchruta iti //3//
               </p>
         </p>
         
         
         <p>END BsRp_2,4.1.3</p>
         
         
         
         
         
         <p>START BsRp_2,4.1.4ḥ</p>
         
         
         <p>tatpūrvakatvād vācaḥ | BBs_2,4.4 |</p>
         
         
         <p>yaccoktaṃ chāndogye 'pi prāṇānāmutpattirna śrūyata iti, tatrāha-#tatpūrvakatvādvāca
            iti /
            atra sūtre vākpadaṃ prāṇamanasorupalakṣaṇam /
            vākprāṇamanasāṃ tejobatrapūrvakatvokteraśravaṇamasiddhamiti yojanā /
            tairvāgādibhiścakṣurādīnāṃ sāmānyaṃ karaṇatvaṃ tatsāmānyādityarthaḥ /
            
            <p>
               atra mayaḍvikāre mukhya iti pakṣe vartata eva prāṇānāṃ brahmakāryatvaṃ tejobannānāṃ
               brahmavikāratvāt /<br />
               yadi prāṇasya vāyorjalavikāratvāyogāttadadhīnasthitikatvamātreṇa bhaktastathāpi prāṇānāṃ
               vikāratve bhūtādhīnasthitikatvaṃ liṅgaṃ mayaṭoktamiti siddhaṃ brahmakāryatvaṃ 'sa
               prāṇamasṛjata'ityādiśrutyantare spaṣṭaṃ brahmakāryatvokteśca /<br />
               tasmātprāṇānāmutpattiśrutīnāṃ sadbhāvaśrutyavirodhātkāraṇe brahmaṇi samanvaya iti
               siddham /<br />
               liṅgaśarīravicārātmakādhikaraṇānāṃ liṅgāttvaṃpadārthabhedadhīḥ phalamiti draṣṭavyam
               //4//
               </p>
         </p>
         
         
         <p>END BsRp_2,4.1.4</p>
         
         
         
         
         
         <p>START BsRp_2,4.2.5ḥ</p>
         
         
         <p>sapta gater viśeṣitatvāc ca | BBs_2,4.5 |</p>
         
         
         <p>evaṃ janmalabdhasattākānāṃ prāṇānāmupajīvyopajīvakatvasaṃgatyā sāṃkhyāṃ nirṇetuṃ śrutīnāṃ
            virodhātsaṃśaye pūrvapakṣayati-#saptagaterviśeṣitatvācca /
            viśayaḥ saṃśayaḥ /
            indriyāṇyatra viṣayaḥ /
            pañca dhīndriyāṇi vāṅmanaśceti sapta prāṇā eta eva hastena sahāṣṭau /
            grahatvaṃ bandhakatvaṃ /
            gṛhṇanti badhnantīti grahā indriyāṇi teṣāṃ bandhakatvaṃ viṣayādhīnamityatigrahāḥ grahānatikrāntā
            viṣayā ityarthaḥ /
            dve śrotre dve cakṣuṣi dve ghrāṇe vākceti sapta śīrṣṇi bhavāḥ prāṇā dvāvavāñcau pāyūpasthau
            ceti nava, jñānakarmendriyāṇi daśeme puruṣe dehe prāṇāḥ ātmā mana ekādaśa prāṇā iti
            siddhāntakoṭiruktā /
            eta eva hṛdayākhyayā buddhyā sahadvādaśa /
            ahaṅkāreṇa saha trayodaśa /
            śrutitaḥ saptatvāvagaterye śīrṣaṇyāḥ sapta te prāṇā iti śīrṣaṇyoddeśena prāṇatvaviśeṣaṇādvā
            śīrṣaṇyānāṃ prāṇatvaśabditā, indriyatvaparisaṃkhyayā saptaiva prāṇā iti sūtrayojanā
            /
            saptatvaṃ vīpsāviruddhamiti śaṅkate-#nanviti /
            
            <p>
               guhāyāṃ hṛdaye śerata iti guhāśayāḥ /<br />
               svasthāneṣu nihitā nikṣiptā ityarthaḥ /<br />
               cittena caturdaśatvaṃ mantavyam /<br />
               pūrvapakṣī pariharati-#naiṣa doṣa iti //5//
               </p>
         </p>
         
         
         <p>END BsRp_2,4.2.5</p>
         
         
         
         
         
         <p>START BsRp_2,4.2.6ḥ</p>
         
         
         <p>hastādayas tu sthite 'to naivam | BBs_2,4.6 |</p>
         
         
         <p>siddhāntināpyekādaśasu manovṛttibhedānniścayātmikā buddhiḥ, garvātmako 'haṅkāraḥ,
            smaraṇātmakaṃ cittamiti dvādaśādisaṃkhyāntarbhāvanīyā /
            tato varaṃ prāthamikasaptatve 'ntarbhāvaḥ lāghavāditi prāpte siddhāntayati-#atreti
            /
            ādānena karmaṇā gṛhīta saṃbaddhaḥ /
            saṃbandhamevāha-#hastābhyāmiti /
            ato 'dhikasaṃkhyāyā nyūnāyāmantarbhāvāyogātsaptaiva prāṇāḥ syurlāghavānurodhādityevaṃ
            na mantavyamityanvayaḥ /
            tarhi katīndriyāṇītyākāṅkṣayāmāha-#uttareti /
            'śrutīnāṃ mitho virodhe sati mānāntarānugṛhītā śrutirbalīyasī'iti nyāyena kāryaliṅgānumānānugṛhītaikādaśaprāṇaśrutyanusāreṇānyāḥ
            śrutayo neyā ityabhisaṃdhāyāha-#satyamiti /
            ekādaśakāryaliṅgānyāha-#śabdeti /
            trayaḥ kālāstraikālyaṃ tadviṣayā vṛttiryasya tatraikālyavṛtti /
            indriyāntarāṇāṃ vartamānamātragrāhitvādatītādijñānāya mano 'ṅgīkāryamityarthaḥ /
            viśeṣitatvādityuktaṃ nirasyati-#apica sapteti /
            naca tāvatāmiti /
            ādānādīnāṃ śrotrādibhyo 'tyantavaijātyādityartha /
            teṣāṃ tadvṛttitve badhirādīnāmādānādi na syāditi bhāvaḥ /
            kathaṃ tarhi chidre prāṇaśabda ityāśaṅkya lakṣaṇayetyāha-#mukhyasya tviti /
            'sapta prāṇāḥ prabhavanti'ityupāsanārtham /
            'aṣṭau grahā'iti śrutistūpalakṣaṇārthā /
            pāyūpasthapādānāmapi bandhakatvāviśeṣāditi vivektavyam /
            nanvidaṃ sūtravyākhyānamasaṃgataṃ pañcadhīndriyāvāṅmanasāṃ saptatvāvagatiḥ śīrṣaṇyānāṃ
            caturṇāṃ viśeṣitatvamiti hetorvaiyadhikaraṇyāduktaparisaṃkhyādoṣāccetyarucerāha-#iyamapareti
            /
            indriyāṇi katīti saṃdehe pūrvapakṣasūtraṃ yojayati-#sapteti /
            taṃ jīvātmānaṃ ye prāṇāḥ saha gacchanti teṣāmeva bhogahetutvādindriyatvamityarthaḥ
            /
            vipannāvasthāyāmeva cākṣupaścakṣuṣi sthito 'nugrāhakasūryāṃśarūpaḥ puruṣaḥ parāṅ paryāvartate
            bahirdeśātsvāṃśinaṃ surye pratigacchati /
            atha tadānīmayaṃ mumūrṣurarūpajño bhavati /
            devāṃśe devaṃ praviṣṭe liṅgāṃśaścakṣurhṛdaye manasaikībhavati tadāyaṃ na paśyatīti
            pārśvasthā āhurityarthaḥ /
            ādipadāt 'na jighrati na vadati na ramayate na śṛṇoti na manute na spṛśati na vijānāti'iti
            gṛhyate /
            saptānāmeva jīvena saha gatirityasiddhaṃ, grahatvaśrutyā hastādīnāmapi gatipratīteriti
            siddhāntayati-#evamityādinā /
            hastādibandhasya prāṅmokṣātsahagatau smṛtimāha-#puryaṣṭakeneti /
            prāṇādipañcakaṃ bhūtasūkṣmapañcakaṃ jñānendriyapañcakaṃ karmendriyapañcakamantaḥkaraṇacatuṣṭayamavidyā
            kāmaḥ karma ceti puryaṣṭakamātmano jñāpakatvālliṅgaṃ sati saṃbhave sarvaśrutisaṃkoco
            na yukta ityāha-#sarvaśabdo 'pīti /
            tasmātsaṃkhyāśrutīnāmavirodhādekādaśendriyakāraṇe brahmaṇi samanvaya iti siddham //6//</p>
         
         
         <p>END BsRp_2,4.2.6</p>
         
         
         
         
         
         <p>START BsRp_2,4.3.7ḥ</p>
         
         
         <p>aṇavaś ca | BBs_2,4.7 |</p>
         
         
         <p>#aṇavaśca /
            'prāṇāḥ sarve 'nantāḥ'iti śruterindriyāṇāṃ vibhutvātteṣāmutkrāntirasiddhā kintu tattaddehe
            teṣāmabhivyaktirūpāḥ prādeśikyo vṛttayaḥ santi na tāsāmutkrāntyādiriti sāṃkhyānāmākṣepaḥ,
            tatsaṃgatyā prāṇāḥ kiṃparimāṇā iti saṃdehe siddhāntayati-#adhunetyādinā /
            utpattisaṃkhyānirṇayānantaraṃ parimāṇaṃ nirūpyata ityarthaḥ /
            anudbhūtarūpasparśatvaṃ sūkṣmatvam /
            paricchedo 'lpatvam /
            buddhyādīnāṃ vibhutve tadupādhikamātmano 'ṇutvādikaṃ na siddhyedityuktanyāyavirodhamāha-#tadguṇasāratvamiti
            /
            uktākṣepamanūdya nirasyati-#sarvagatānāmiti /
            ānantyaśruterupāsanārthatvānnotkrāntyādiśrutīnāṃ tayā virodha iti siddham //7//</p>
         
         
         <p>END BsRp_2,4.3.7</p>
         
         
         
         
         
         <p>START BsRp_2,4.4.8ḥ</p>
         
         
         <p>śreṣṭhaś ca | BBs_2,4.8 |</p>
         
         
         <p>#śreṣṭhaśca /
            atideśatvānna saṃgatyādyapekṣā /
            'tathā prāṇāḥ'ityuktanyāyo 'trātidiśyate /
            nanu prāṇo jāyate na veti saṃśayābhāvādatideśo na yukta ityākṣipati-#kimartha iti
            /
            niścitamahāpralaye prāṇasadbhāvaśrutyādhikāṃ śaṅkāmāha-#nāsadāsīye hīti /
            'nāsadāsīt'ityārabhyādhīta ityarthaḥ /
            tarhi tadā pralayakāle mṛtyurmārako mṛtyumatkāryaṃ vā nāsīt, amṛtaṃ ca devabhogyaṃ
            nāsīt, rātryāḥ praketaścihnarūpaścandraḥ ahnaḥ praketaḥ sūryaśca nāstāṃ, svadhayā
            sahetyanvayaḥ /
            pitṛbhyo deyamannaṃ svadhā /
            yadvā svena dhṛtā māyā svadhā tayā saha tadekaṃ brahmānīdāsīditi paramārthaḥ /
            atrānīditi tacceṣṭāṃ kṛtavaditi pūrvapakṣārthaḥ /
            tasmādbrahmaṇaḥ paraḥ paramutkṛṣṭamanyacca kimapi na babhūvetyarthaḥ /
            parihāraḥ subodhaḥ nanu śreṣṭhaśabdasya prāṇe prasiddhyabhāvātkathaṃ sūtramiti, tatrāha-#śreṣṭha
            iti ceti /
            śrutiṃ vyācaṣṭe-#jyeṣṭhaśca prāṇa ityādinā /
            
            <p>
               pūyeta pūyaṃ bhavet /<br />
               na saṃbhavettadgarbho na bhavedityarthaḥ /<br />
               vāgādijīvanahetutvaṃ prāṇasya guṇaḥ /<br />
               evamānīcchrutyavirodhātprāṇotpattiśrutīnāṃ brahmaṇi samanvaya iti siddham //8//
               </p>
         </p>
         
         
         <p>END BsRp_2,4.4.8</p>
         
         
         
         
         
         <p>START BsRp_2,4.5.9ḥ</p>
         
         
         <p>na vāyukriye pṛthagupadeśāt | BBs_2,4.9 |</p>
         
         
         <p>indriyāṇi vicārya tadvyāpārātprāṇaṃ pṛthakkartumutpattiratidiṣṭā /
            saṃpratyutpannaprāṇasvarūpaṃ pṛthakkaroti-#na vāyukriye pṛthagupadeśāt /
            mukhyaḥ prāṇaḥ kiṃ vāyumātramuta karaṇānāṃ sādhāraṇavyāpāra āhosvittattvāntaramiti
            vāyuprāṇayorbhedābhedaśrutīnāṃ mithovirodhātsaṃśaye pūrvapakṣamāha-#tatreti /
            dvitīyaṃ sāṃkhyapūrvapakṣamāha-#athaveti /
            siddhāntatvena sūtramādatte-#atrocyata iti /
            manorūpabrahmaṇo vākprāṇacakṣuḥśrotraiścatuṣpāttvaṃ śrutāvuktaṃ, tatra prāṇo vāyunādhidaivikena
            bhātyabhivyañjyate abhivyaktaḥ saṃstapati /
            kāryakṣamo bhavatītyarthaḥ /
            śrutiṣu tatra tatra prāṇasya vāgādīnāṃ ca mithaḥ saṃvādaliṅgena pṛthagutpattiliṅgena
            cendriyatadabhinnavyāpārebhyo 'pi bhinnatvamityāha-#tatheti /
            prāṇasyendriyavṛttitvaṃ śrutyā nirasya yuktyāpi nirasyati-#naca samastānāmiti /
            yā cakṣuḥ-sādhyā vṛttiḥ saiva na śrotrādisādhyā, karaṇānāṃ pratyekamekaikarūpagrahādivṛttāvaiva
            hetutvāt /
            naca samudāyasya vṛttiḥ saṃbhavati tasyāsattvādityarthaḥ /
            prāṇābhāvāditi /
            śrotrādīnāmekaprāṇanākhyavṛttyanukūlaparispandeṣu mānābhāvāt, śravaṇādīnāmaparispandatvena
            vijātīyānāṃ, parispandarūpaprāṇanānanukūlatvādavāntaravyāpārābhāvānna samastakaraṇavṛttiḥ
            prāṇa ityarthaḥ /
            kiñca prāṇasya vṛttitve vāgādīnāmeva prādhānyaṃ vācyaṃ, naitadastītyāha-#tathā prāṇasyeti
            /
            yathā mṛdo ghaṭo na vastvantaraṃ nāpi mṛṇmātraṃ tadvikāratvāt, tathā vāyorvikāraḥ
            prāṇa ityabhedaśrutergatimāha-#ucyata iti /
            dehaṃ prāptaḥ pañcāvastho vikārātmanā sthito vāyureva prāṇa ityarthaḥ //9//</p>
         
         
         <p>END BsRp_2,4.5.9</p>
         
         
         
         
         
         <p>START BsRp_2,4.5.10ḥ</p>
         
         
         <p>cakṣurādivat tu tatsahaśiṣṭyādibhyaḥ | BBs_2,4.10 |</p>
         
         
         <p>prāṇasya karaṇavṛttitvābhāve jīvavadbhoktṛtvaṃ syāditi śaṅkate-#syādetaditi /
            prāṇo na bhoktā, bhogopakaraṇatvāt, cakṣurādivaditi sūtrārthamāha-#tuśabda ityādinā
            /
            
            <p>
               yathā bṛhadrathantarayoḥ sarvatra sahaprayujyamānatvena sāmatvena vā sāmyātsahapāṭhastathā
               karaṇaiḥ sahopakaraṇatvena sāmyātprāṇasya pāṭha iti na hetvasiddhirityarthaḥ /<br />
               kiñca prāṇo na bhoktā, sāvayavatvāt, jaḍatvādbhautikatvācca, dehavat //10//
               </p>
         </p>
         
         
         <p>END BsRp_2,4.5.10</p>
         
         
         
         
         
         <p>START BsRp_2,4.5.11ḥ</p>
         
         
         <p>akaraṇatvāc ca na doṣas tathā hi darśayati | BBs_2,4.11 |</p>
         
         
         <p>nanu yadbhogopakaraṇaṃ tatsaviṣayaṃ dṛṣṭaṃ yathā cakṣurādikaṃ, prāṇasya tu nirviṣayatvādasādhāraṇakāryabhāvācca
            nopakaraṇatvamiti śaṅkate-#syādetaditi /
            uktavyāpteḥ śarīre vyabhicārāddehendriyadhāraṇotkrāntyādyasādhāraṇakāryasatvācca nirviṣayasyāpi
            prāṇasya śarīravadbhogopakaraṇatvamakṣataṃ na tu cakṣurādivajjñānakarmakaraṇatvamasti
            yena saviṣayatvaṃ syāditi pariharati-#na tāvadityādinā /
            ahaṃśreyasi svasya śreṣṭhatānimittam /
            vyūdire vivādaṃ cakrire-#tadvṛttimātrahīnamiti /
            mūkādibhāvena sthitamityarthaḥ /
            avaraṃ nīcaṃ, kulāyaṃ dehākhyaṃ gṛhaṃ, prāṇena rakṣañjīvaḥ svapitītyarthaḥ-#tadaiva
            tadānīmeva /
            
            <p>
               tena prāṇena yadaśnāti jīvastvena prāṇakṛtāśaneneti yāvat /<br />
               evaṃśruteḥ prāṇasyāsādhāraṇaṃ kāryamastītyuktam //11//
               </p>
         </p>
         
         
         <p>END BsRp_2,4.5.11</p>
         
         
         
         
         
         <p>START BsRp_2,4.5.12ḥ</p>
         
         
         <p>pañcavṛttir manovat vyapadiśyate | BBs_2,4.12 |</p>
         
         
         <p>tatraiva hetvantarārthe sūtraṃ vyācaṣṭe-#itaścetyādinā /
            vṛttiravasthā /
            agnimanthanādikaṃ vīryavatkarma /
            kāmādivṛttivajjñāne 'pi pañcatvaniyamo nāstītyaruciṃ svayamevodbhāvya pakṣāntaraṃ
            gṛhṇāti-#nanvatrāpītyādinā /</p>
         
         
         <p>pramāṇaṃ pramitiḥ viparyayo bhramaḥ /
            śaśaviṣāṇādijñānaṃ vikalpaḥ /
            tāmasī vṛttirnidrā /
            smṛtiḥ prasiddhā /
            bhramandriyoravidyāvṛttitvānna manovṛttitvamityarucyā svamatamāha-#bahviti /
            sūtrasyārthāntaramāha-#jīveti /
            tadevaṃ prāṇavāyorbhedābhedaśrutyoravirodha iti siddham //12//</p>
         
         
         <p>END BsRp_2,4.5.12</p>
         
         
         
         
         
         <p>START BsRp_2,4.6.13ḥ</p>
         
         
         <p>aṇuś ca | BBs_2,4.13 |</p>
         
         
         <p>evaṃ mukhyaprāṇasyotpattiṃ svarūpaṃ coktvā parimāṇasaṃdehe 'ṇutvamupadiśati-#aṇuśceti
            /
            adhikāśaṅkāmāha-#nanu vibhutvamapīti /
            pluṣirmaśakādapi sūkṣmo jantuḥ puttiketyucyate /
            nāgo hastī /
            prāṇa utkrāmatīti śrutyālpatvaṃ prāṇasya bhātī, samo 'nena sarveṇeti, śrutyā vibhutvamiti
            virodhe ādhyātmikaprāṇasyālpatvamādhidaivikasya vibhutvamiti viṣayabhedācchrutyoravirodha
            iti samādhatte-#taducyata iti /
            kiñcopakrame prāṇasya pluṣyādisamatvenālpatvokteḥ sama ebhistribhirlokairiti virāḍdehasāmyam
            /
            samo 'neneti sūtrātmatvamiti viṣayavyavasthā susthetyāha-#apiceti /
            
            <p>
               aṇavaścetyatra sarve 'nantā iti indriyānantyamupāsanārthamiti samāhitam, atra tu prāṇavibhutvamādhidaivikamiti
               samādhānāntarokterapaunaruktyam /<br />
               anye tu prasaṅgāttatra sāṃkhyākṣepo nirastaḥ, atra tu śrutivirodho nirasta ityapaunaruktyamāhuḥ
               //13//
               </p>
         </p>
         
         
         <p>END BsRp_2,4.6.13</p>
         
         
         
         
         
         <p>START BsRp_2,4.7.14ḥ</p>
         
         
         <p>jyotirādyadhiṣṭhānaṃ tu tadāmananāt | BBs_2,4.14 |</p>
         
         
         <p>pūrvaṃ prāṇasyādhyātmikādhidaivikavibhāgenāpyaṇutvavibhutvavyavasthoktā tatprasaṅgenādhyātmikānāṃ
            prāṇānāmādhidaivikādhīnatvamāha-#jyotirādyadhiṣṭhānaṃ tu tadāmananāt /
            'vācā hi nāmānyabhivadati cakṣuṣā rūpāṇi paśyati'iti tṛtīyāśrutyānvayavyatirekavatyā
            vāgādīnāṃ nirapekṣasādhanatvoktivirodhāt 'agnirvāgbhūtvā'ityādiśrutisteṣāmacetanāgnyādyupādānakatvaparā
            na tu teṣāmadhiṣṭhātṛdevatāparā /
            naca svakārye śaktānāmapi vāgādīnāmacetanatvādadhiṣṭhātrapekṣā na virudhyata iti vācyaṃ,
            jīvasyādhiṣṭhātṛtvāt /
            kiñca devatānāmadhiṣṭhātṛtve jīvavadbhoktṛtvamasmin dehe syāt, tathā caikatrānekabhoktṛṇāṃ
            virodhāddurbalasya jīvasya bhoktṛtvaṃ na syāditi pūrvapakṣārthaḥ /
            siddhāntayati-#evaṃ prāpta ityādinā /
            agnirvāgbhūtvādityaścakṣurbhūtveti ca tadbhāvo 'trāgryādidevatādhiṣṭheyatvarūpa eva
            saṃbandho na tadupādānakatvarūpo dūrasthādityamaṇḍalādermukhasthacakṣurādyupādānatvātsaṃbhavādityāha-#agneścāyamiti
            /
            vāyuḥ prāṇādhiṣṭhātā bhūtvā nāsāpuṭe prāviśaditi vyākhyeyamityāha-#tatheti /
            bhāti dīpyate, tapati svakāryaṃ karotītyarthaḥ /</p>
         
         
         <p>etasminnadhiṣṭhātradhiṣṭheyatvarūpārthe liṅgāntaramāha-#sa vai vācamiti /
            sa prāṇo vācaṃ prathamāmudgīthakarmaṇi pradhānāmanṛtādipāpmarūpaṃ mṛtyumatītyāvahanmṛtyunā
            muktāṃ kṛtvā agnidevatātmatvaṃ prāpitavānityarthaḥ /
            kiñca mṛtasyāgniṃ vāgapyeti vātaṃ prāṇaḥ cakṣurādityamityādiśrutirapyadhiṣṭhātradhiṣṭheyatvasaṃbandhaṃ
            dyotayatītyāha-#sarvatreti /
            nanu śakaṭādīnāṃ balīvardādipreritānāṃ pravṛttirdṛṣṭā, kṣīrādīnāṃ tvanadhiṣṭhitānāmapi
            dadhyādipravṛttirdṛśyate, tathā cobhayathāsaṃbhave kathaṃ niścayaḥ, tatrāha-#ubhayathopapattau
            ceti /
            uktadoṣāntaranirāsāya sūtramavatārayati-#yadapīti //14//</p>
         
         
         <p>END BsRp_2,4.7.14</p>
         
         
         
         
         
         <p>START BsRp_2,4.7.15ḥ</p>
         
         
         <p>prāṇavatā śabdāt | BBs_2,4.15 |</p>
         
         
         <p>#śārīreṇaiveti /
            
            <p>
               bhoktreti śeṣaḥ /<br />
               saṃbandho bhoktṛbhogyabhāvaḥ /<br />
               atha dehe prāṇapraveśānantaraṃ yatra golake etacchidramanupraviṣṭaṃ cakṣurindriyaṃ
               tatra cakṣuṣyabhimānī sa ātmā cākṣuṣaḥ tasya rūpadarśanāya cakṣuḥ yadyapyātmā karaṇānyepakṣate
               tathāpi jñeyajñānatadāśrayāhaṅkārānyo veda sa ātmā cidrūpa eva, karaṇāni tu gandhādipravṛttaye
               'pekṣyante na caitanyāyeti śrutyarthaḥ /<br />
               kiñca yo 'haṃ rūpamadrākṣaṃ sa evāhaṃ śṛṇomīti pratisaṃdhānādekaḥ śārīra eva bhoktā
               na bahavo devā ityāha-#apiceti //15//
               </p>
         </p>
         
         
         <p>END BsRp_2,4.7.15</p>
         
         
         
         
         
         <p>START BsRp_2,4.7.16ḥ</p>
         
         
         <p>tasya ca nityatvāt | BBs_2,4.16 |</p>
         
         
         <p>kadāciddevānāmatrabhoktṛtvaṃ kadācijjīvasyetyaniyamo 'stvityāśaṅkya svakarmārjite
            dehe jīvasya bhoktṛtvaniyamānmaivamityāha-sūtrakāraḥ-#tasya ceti /
            utkramāṇādiṣu jīvasya prāṇāvyabhicārāttasyaiva prāṇasvāmitvaṃ, devatānāṃ tu parasvāmikarathasārathivadadhiṣṭhātṛtvamātramiti
            vyākhyāntaramāha-#śārīreṇaiva ca nitya iti /
            
            <p>
               yathā pradīpādiḥ karaṇopakārakatayā karaṇapakṣasyāntargatastathā devāḥ karaṇopakāriṇa
               eva na bhoktāra ityarthaḥ /<br />
               jīvasyādṛṣṭadvārā karaṇādhiṣṭhātṛtvādrathasvāmivadbhoktṛtvaṃ, devānāṃ tu karaṇopakārābhijñātayā
               sārathivadadhiṣṭhātṛtvamiti na jīvenānyathāsiddhiḥ /<br />
               devānāmadhiṣṭhātṛtvenāsmindehe bhoktṛtvānumānaṃ tu 'na ha vai devān pāpaṃ gacchati'ityuktaśrutibādhitam
               /<br />
               tasmāt 'cakṣuṣā hi rūpāṇi paśyati'iti śruteḥ sādhanatvamātrabodhitvādagnirvāgbhūtvetyādyadhiṣṭhātṛdevatāpekṣābodhakaśrutibhiravirodha
               iti siddham //16//
               </p>
         </p>
         
         
         <p>END BsRp_2,4.7.16</p>
         
         
         
         
         
         <p>START BsRp_2,4.8.17ḥ</p>
         
         
         <p>ta indriyāṇi tadvyapadeśād anyatra śreṣṭhāt | BBs_2,4.17 |</p>
         
         
         <p>satsvindriyeṣu tadadhiṣṭhātṛdevatācintā, tānyeva prāṇavṛttivyatirekeṇa na santītyākṣepaṃ
            pratyāha-#ta indriyāṇi tadvyapadeśādanyatra śreṣṭhāt /
            prāṇādindriyāṇāṃ bhedābhedaśrutibhyāṃ saṃśayaṃ vadan pūrvapakṣayati-#mukhyaścetyādinā
            /
            hanta idānīmasyaiva mukhyaprāṇasya sarve vayaṃ svarūpaṃ bhavāmeti saṃkalpya te vāgādayastathābhavannityabhedaśrutyarthaḥ
            /
            te prāṇādabhinnāḥ, prāṇapadavācyatvāt, prāṇavadityāha-#prāṇeti /
            te prāṇāḥ śreṣṭhādanyatra anye iti pratijñārthatvena padatrayaṃ vyācaṣṭe-#tattvāntarāṇyeveti
            /
            tadvyapadeśādityatra taccabdaḥ pratijñātānyatvaṃ parāmṛśati /
            prāṇā indriyāṇītyaparyāyaśabdābhyāmanyatvokteriti hetūpapādanārthatvena punastāni
            sūtrapadāni yojayati-#ka ityādinā /
            sūtrasya viśvatomukhatvādubhayārthatvamalaṅkāra eva na dūṣaṇam /
            etena pratijñādhyāhāraḥ tacchabdasyāprakṛtabhedaparāmarśitvaṃ ceti doṣadvayamapāstam
            /
            śabdabhedādvastubhedasādhane 'tiprasaṅgaṃ śaṅkate-#nanviti /
            prāṇavanmanaso 'pi indriyebhyo bhedaḥ syādityarthaḥ /
            aparyāyasaṃjñābhedātsvatantrasaṃjñivastubheda ityutsargaḥ /
            sa ca 'manaḥ ṣaṣṭhānīndriyāṇi'ityādismṛtibādhānmanasyapodyate, prāṇe tu bādhakābhāvādutsargasiddhiriti
            samādhatte-#satyamityādinā /
            mana indriyāṇi ceti bhedoktirgobalīvardanyāyena neyā /
            siddhānte manasaḥ pramopādānatvādātmavadanindriyatvamiṣṭaṃ tato notsargabādha iti
            kecit /
            kiñca 'etasmājjāyate prāṇo manaḥ sarvendriyāṇi ca'iti pṛthagjanmavyapadeśātsvatantravastubheda
            ityāha-#vyapadeśabhedaścāyamiti /
            ekasmin vākye prāṇa indriyaśabdamaikyāllabhate punaruktibhayānna labhate ceti vyāghāta
            ityarthaḥ //17//</p>
         
         
         <p>END BsRp_2,4.8.17</p>
         
         
         
         
         
         <p>START BsRp_2,4.8.18ḥ</p>
         
         
         <p>bhedaśruteḥ | BBs_2,4.18 |</p>
         
         
         <p>evaṃ bhedenāparyāyasaṃjñābhyāmukteḥ pṛthagjanokteśceti tadvyapadeśāditi heturvyākhyātaḥ
            /
            bhedaśruteriti sūtreṇa prakaraṇabhedo heturukta iti na paunaruktyam /
            te ha devāḥ śāstrīyendriyamanovṛttirūpā asurāṇāṃ pāpavṛttirūpāṇāṃ jayārthamudgīthakarmaṇi
            prathamaṃ vyāpṛtāṃ vācamūcustanna udgāyāsuranāśārthamiti tathāstvityaṅgīkṛtyodgāyantīṃ
            vācamanṛtādidoṣeṇa vidhvaṃsitavantosurā ityevaṃ krameṇa sarveṣvindriyeṣu pāpagrasteṣu
            paścādatheti prakaraṇaṃ vicchidya prasiddhamāsye bhavamāsanyaṃ mukhyaṃ prāṇamūcustanna
            tadgāyeti tena prāṇenodagātrā nirviṣayatayā saṅgadoṣaśūnyenāsurā naṣṭā ityasurāṇāṃ
            vidhvaṃsino mukhyaprāṇasyokterbhedasiddhirityāha-#te heti /
            tāni trīṇyanyānyātmane svārthaṃ prajāpatiḥ kṛtavānityarthaḥ //18//</p>
         
         
         <p>END BsRp_2,4.8.18</p>
         
         
         
         
         
         <p>START BsRp_2,4.8.19ḥ</p>
         
         
         <p>vailakṣaṇyāc ca | BBs_2,4.19 |</p>
         
         
         <p>viruddhadharmavattvācca bheda ityāha-#vailakṣaṇyācceti /
            
            <p>
               mṛtyurāsaṅgadoṣaḥ /<br />
               vāgdadhre vrataṃ dhṛtavatītyarthaḥ /<br />
               bahubhirbhedaliṅgairvirodhādvāgādīnāṃ prāṇarūpabhavanaṃ prāṇādhīnasthitikatvarūpaṃ
               vyākhyeyam /<br />
               etadeva prāṇaśabdasyendriyeṣu lakṣaṇābījaṃ śrutau 'tasmādeta etenākhyāyanta'iti parāmṛṣṭam,
               iti na bhedābhedaśrutyorvirodha iti siddham //19//
               </p>
         </p>
         
         
         <p>END BsRp_2,4.8.19</p>
         
         
         
         
         
         <p>START BsRp_2,4.9.20ḥ</p>
         
         
         <p>saṃjñāmūrtikḷptis tu trivṛtkurvata upadeśāt | BBs_2,4.20 |</p>
         
         
         <p>utpattirutpādaneti ca kāryakartrorvyāpārau prasiddhau tatra jagadutpattiśrutivirodhaḥ
            atītena pādadvayaina nirastaḥ,</p>
         
         
         <p>saṃpratyutpādanaśrutivirodho nirasyate /
            tatrāpi sūkṣmabhūtotpādanaṃ pārameśvarameveti śrutiṣvavipratipannaṃ, sthūlabhūtotpādane
            tvasti śrutivipratipattiriti tannirāsārthamāha-#saṃjñāmūrtikḷptistu trivṛtkurvata
            upadeśāt /
            nāmarūpabhedātkaraṇabhinnaḥ prāṇa ityuktaṃ, tatprasaṅgena sthūlanāmarūpakḷptiḥ kiṅkartṛketi
            cintyata ityavāntarasaṃgatiḥ /
            prakriyā prakaraṇaṃ /
            īkṣaṇamevāha-#hantetyādinā /
            hanta idānīṃ devatāḥ sūkṣmā anupraviśyeti saṃbandhaḥ /
            tāsāṃ tisṛṇāṃ devatānāmekaikāṃ devatāṃ tejobannātmanā tryātmikāṃ kariṣyāmīti śrutiḥ
            pañcīkaraṇopalakṣaṇārthā /
            chāndogye 'pyākāśavāyvorupasaṃhārasyoktatvāt /
            evaṃ sthūlīkṛteṣu bhūteṣu prāṇināṃ vyavahāraḥ setsyatīti paradevatāyāstātparyam /
            jīvenetipadasya vyākaravāṇītyanena saṃbandhasaṃbhavāsaṃbhavābhyāṃ saṃśayamāha-#tatreti
            /
            pūrvapakṣe jīvasyaiva bhautikasraṣṭṛtvādbrahmaṇaḥ sarvasraṣṭṛtvāsiddhiḥ siddhānte
            tatsiddhiriti phalam /
            jīvenetyasya vyākaravāṇītipradhānakriyāpadena saṃbandha iti pūrvapakṣamāha-#tatra
            prāptamiti /
            paradevatāyā akartṛtve kathamuttamapuruṣaprayoga ityāśaṅkya prayojakatvātkartṛtvopacāra
            ityāha-#yathā loka iti /
            siddhāntayati-#tuśabdenetyādinā /
            pratyākṛti /
            pratijātītyarthaḥ /
            anena sthūlasarvasarge jīvasyāsāmarthyaṃ dyotitam /
            tathāca padānvayasya padārthayogyatādhīnatvājjīvarūpeṇa praviśyāhameva vyākaravāṇītyanvayaḥ
            /
            na tu jīvena vyākaravāṇīti /
            nanu tarhi praveśakriyā jīvakartṛkā vyākaraṇamīśvarakartṛkamiti kartṛbhedāt kṛtvāpratyayo
            na syādityata āha-#naca jīvo nāmeti /
            vastutastu sūryo jale praviṣṭa iti pratibimbabhāvākhyapraveśe sūryasyaiva kartṛtvaprayogājjīvātmanā
            praveśe 'pīśvara eva karteti kṛtvāśrutiryukteti bodhyam /
            nanvabhedaścejjīva eva vyākartā kiṃ na syādityāśaṅkya kalpanayā bhinnasya tasyāśaktatvācchrutivirodhācca
            maivamityāha-#parameśvara iti /
            pratyekaṃ mahābhūtasargasya prāguktatvādiha vyākaraṇavākye yatnapūrvakaṃ sthīlabhautikasarga
            ucyata iti pāṭhavyatyayena sūtrasūcitaṃ śrutyarthamāha-#trivṛtkaraṇapūrvakamiti /
            īśvarakṛtaṃ tryātmatvamiti kva dṛṣṭamityata āha-#tacceti /
            idānīṃ nāmarūpavyākaraṇe kramamāha-#tatrāgniriti /
            yadyapi 'ataḥ prabhavāt'ityatra vedaśabdapūrvikārthasṛṣṭiruktā tathāpyavyaktātsmṛtācchabdādarthasṛṣṭau
            satyāṃ sphuṭanāmasaṃbandhābhivyaktiratroktetyavirodhaḥ /
            nanvagnyādīnāṃ taijasānāmeva śrutāvudāharaṇadbhūjalayosatryātmakatvaṃ na vivakṣitamityata
            āha-#anena ceti /
            
            <p>
               upakrame tāsāṃ madhya iti śeṣaḥ /<br />
               yatkapotarūpādikaṃ kṛṣṇatvādiviśeṣākāreṇa vijñātamiva bhavati taddevatānāṃ samudāyarūpamityarthaḥ
               //20//
               </p>
         </p>
         
         
         <p>END BsRp_2,4.9.20</p>
         
         
         
         
         
         <p>START BsRp_2,4.9.21ḥ</p>
         
         
         <p>māṃsādi bhaumaṃ yathāśabdamitarayoś ca | BBs_2,4.21 |</p>
         
         
         <p>bāhyaṃ trivṛtkaraṇamuktvādhyātmikamaparaṃ pūrvoktavilakṣaṇaṃ tadannuttarasūtramavatārayati-#tāsāmityādinā
            /
            puruṣaśarīraṃ prāpyaikaikā trivṛdbhavati kāryatrayātmanā bhavatītyarthaḥ /
            uttarasūtreṇāśaṅkitaṃ doṣaṃ nirasitumādau śaṅkāviṣayamādhyātmikatrivṛtkaraṇaṃ darśayatīti
            bhāṣyārthaḥ /
            nanvannamayaṃ māṃsādi kathaṃ bhaumamityata āha-#trivṛtkṛtā bhūmireveti /
            prāṇasya vāyorapkāryatvamaupacārikaṃ draṣṭavyam //21//</p>
         
         
         <p>END BsRp_2,4.9.21</p>
         
         
         
         
         
         <p>START BsRp_2,4.9.22ḥ</p>
         
         
         <p>vaiśeṣyāt tu tadvādas tadvādaḥ | BBs_2,4.22 |</p>
         
         
         <p>evaṃ viṣayamuktvā doṣaṃ śaṅkate-#atrāheti /
            taduttaratvena sūtraṃ vyācaṣṭe-#tuśabdeneti /
            svabhāvādhikyaṃ vaiśeṣyaṃ kimarthe kṛtamityata āha-#vyavahāraprasiddhyarthamiti /
            evaṃ smṛtinyāyamatāntaraśrutibhiravirodho brahmaṇi vedāntatātparyasyeti siddham //22//</p>
         
         
         <p>END BsRp_2,4.9.22</p>
         
         
         <p>iti śrīmatparamahaṃsaparivrājakācāryaśrīmadgovindānandabhagavatpādakṛtau śārīrakamīmāṃsāvyākhyāyāṃ
            bhāṣyaratnaprabhāyāṃ dvitīyādhyāyasya caturthaḥ pādaḥ //4//</p>
         
         
         <p>#iti liṅgaśarīraśrutīnāṃ virodhaparihārākhyaścaturthaḥ pādaḥ //</p>
         
         
         <p>#iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ //</p>
         
         
         
         <div id="d1e12069">
            
            <p class="bold">atha tṛtīyo 'dhyāyaḥ /</p>
            
            
            <p>
               yaṃ hi vairāgyasaṃpannāstattvamarthavivekinaḥ /<br />
               labhante sādhanairdāntāstaṃ sītānāyakaṃ bhaje //1//
               </p>
            
            </div>
         
         
         
         <p>START BsRp_3,1.1.1ḥ</p>
         
         
         <p>tadantarapratipattau raṃhati saṃpariṣvaktaḥ praśnanirūpaṇābhyām | BBs_3,1.1 |</p>
         
         
         <p class="bold">tadantarapratipattau raṃhati saṃpariṣvaktaḥ praśnanirūpaṇābhyām /</p>
         
         <p>vṛttamanūdya tṛtīyādhyāyārthamāha-<span class="bold">dvitīya ityādinā /</span>
            aviruddhe vedāntārthe tajjñānasādhanacintāvasara ityanayorhetuhetumadbhāvaḥ /
            liṅgopādhisiddhau tadupahitajīvasaṃsāracinteti pādayorapi tadbhāvasaṅgatiḥ /
            atra prathamapāde vairāgyam /
            dvitīye svapnādyavasthoktyā tvaṃpadārtho brahmatattvaṃ cocye /
            tṛtīye vākyārthastadarthamupāsanāśca vicāryante /
            caturthapādārthamāha-<span class="bold">samyagdarśanāditi /</span>
            darśanopāyāḥ saṃnyāsādayaḥ /
            muktirūpaphalasya svargavattāratamyaniyamābhāvaḥ ekarūpatvamiti yāvat /
            prasaṅgāgataṃ dehātmadūṣaṇam /
            pañcasu dyuparjanyapṛthivīpuruṣayoṣitsvagnitvadhyānaṃ pañcāgnividyā /
            yasmāt karmaṇā gatyāgatirūpo 'narthastasmāt karmaphale jugupsāṃ ghṛṇāṃ viraktiṃ kurvīteti
            pañcāgnividyopasaṃhāre śravaṇādvairāgyārthaṃ pradarśyate ityanvayaḥ /
            śāstrādisūtre nityānityavivekakṛtaṃ vairāgyamuktam, iha taddārḍhyāya gatyāgatikleśabhāvanākṛtaṃ
            taducyata ityapaunaruktyam /
            adhikaraṇaviṣayamāha-<span class="bold">jīva iti /</span>
            avidyā prasiddha /
            vidyeti pāṭhe upāsanā grāhyā /
            karma dharmādharmākhyaṃ, pūrvaprajñā janmāntarasaṃskāraḥ /
            atha maraṇakāle prāṇā hṛdaye jīvenaikībhavantītyarthaḥ /
            rūpaṃ śarīraṃ, pañcīkṛtabhūtabhāgāḥ uttaradehapariṇāmino bhūtasūkṣmāḥ /
            vedāntārthajñānasādhanavicāratvāt sarvādhikaraṇānāṃ, śrutiśāstrādhyāyasaṅgatayaḥ vairāgyaphalakatvādetatpādasaṅgatiḥ
            /
            pūrvādhikaraṇe vyavahārārthaṃ pañcīkaraṇamuktaṃ sa vyavahāro 'tra nirūpyata iti phalaphalibhāvo
            'vāntarasaṅgatiḥ /
            atra pūrvapakṣe nirāśrayaprāṇagatyabhāvāt, na vairāgyaṃ, siddhānte bhūtāśrayaprāṇagatervairāgyamiti
            phalabhedaḥ /
            tejomātrāścakṣurādayaḥ, paśyati jighratīti vākyaśeṣāt /
            āpaḥ pañcasvagniṣu hutāḥ pañcamyāmāhutau hutāyāṃ yathā puruṣaśabdavācyāḥ puruṣātmanā
            pariṇamante tathā kiṃ tvaṃ vettheti śvetaketuṃ prati rājñaḥ pravāhaṇasya praśnaḥ,
            tasya cottarājñāne tatpitaraṃ prati rājovāca 'asau vāva loke gautamāgnistatra śraddhākhyā
            āpaḥ āhutiḥ parjanyāgnau somarūpā iha khlvagnihotre śraddhayā hutā dadhyādirūpā āpo
            yajamānasaṃlagnāḥ svargaṃ lokaṃ prapya somākhyadivyadehātmanā sthitāḥ karmānte drutāḥ
            parjanye hūyante tato vṛṣṭirūpāḥ pṛthivyā annarūpāḥ puruṣe retorūpāḥ yoṣiti hutāḥ
            āpaḥ puruṣaśabdavācyāḥ pumātmakā bhavanti'iti nirūpaṇaṃ kṛtam /
            nanvetaddehaṃ tyaktvādbhiḥ saha gatasya paścāddehāntaraprāptirityayuktam /
            yathā tṛṇajalāyukā tṛṇāntaraṃ gṛhītvā pūrvatṛṇaṃ tyajati tathā jīvo dehāntaraṃ gṛhītvā
            pūrvadehaṃ tyajatīti śrutivirodhāditi śaṅkate-<span class="bold">nanvanyeti /</span>
            ihaiva karmāyattabhāvidehaṃ devo 'hamityādibhāvanayā gṛhītvā pūrvadehaṃ tyajatīti
            śrutyarthaḥ, ato na virodha iti samādhatte-<span class="bold">tatrāpīti /</span>
            bhāvanāyā dīrghībhāvo bhāvidehaviṣayatvam /
            ghaṭākāśavadupahito jīvaḥ sūkṣmopādhigatyā lokāntaraṃ gacchatīti pañcāgniśrutyuktaḥ
            prakārastadvirodhādanyāḥ kalpanāḥ sarvā anādartavyā ityanvayaḥ /
            sāṅkhyakalpanāmāha-<span class="bold">vyāpināmiti /</span>
            sugatakalpanāmāha-<span class="bold">kevalalasyeti /</span>
            nirvikalpakajñānasantānarūpasyātmano dehāntare śabdādisavikalpakajñānākhyavṛttilābho
            bhavatītyarthaḥ /
            kāṇādakalpanāmāha-<span class="bold">mana iti /</span>
            dehāntaraṃ prati manomātraṃ gacchati, indriyāṇi tu nūtanānyevārabhyante /
            digambarakalpanāmāha-<span class="bold">jīva iti</span> //1//</p>
         
         
         <p>END BsRp_3,1.1.1</p>
         
         
         
         
         
         <p>START BsRp_3,1.1.2ḥ</p>
         
         
         <p>tryātmakatvāt tu bhūyastvāt | BBs_3,1.2 |</p>
         
         
         <p>nanu pākasvedagandharūpakāryatrayopalabdhestryātmako deha ityayuktam /
            prāṇāvakāśayorapyupalabdhyā dehasya pañcabhūtātmatvādityarucyā vyākhyāntaramāha-<span class="bold">punaśceti /</span>
            dehadhārakatvāddhātavastaistridhātutvātryāyātmaka ityanvayaḥ /
            dehasya kevalābjatve vātaṃ pittaṃ ca vāyavyaṃ taijasaṃ na syātāmiti bhāvaḥ /
            pṛthivītarabhūtāpekṣayāpāṃ bāhulyam /
            kiñca dehanimittānāṃ karmaṇāmabbāhulyāttābhirbhūtāntarāṇyupalakṣyanta ityāha-<span class="bold">karma cetyādinā</span> //2//</p>
         
         
         <p>END BsRp_3,1.1.2</p>
         
         
         
         
         
         <p>START BsRp_3,1.1.3ḥ</p>
         
         
         <p>prāṇagateś ca | BBs_3,1.3 |</p>
         
         
         <p>utkrāntau prāṇā dehabījapañcabhūtāśrayāḥ prāṇatvajjīvaddehasthaprāṇavadityāha-<span class="bold">prāṇagateśceti</span> //3//</p>
         
         
         <p>END BsRp_3,1.1.3</p>
         
         
         
         
         
         <p>START BsRp_3,1.1.4ḥ</p>
         
         
         <p>agnyādigatiśruter iti cen na bhāktatvāt | BBs_3,1.4 |</p>
         
         
         <p>prāṇānāṃ gatirasiddhetyāśaṅkya niṣedhati-<span class="bold">agnyādīti /</span></p>
         
         
         <p>
            adarśanādoṣadhivanaspatigamanasyeti śeṣaḥ /<br />
            lomānyapiyantītyarthaḥ //
            </p>
         
         
         <p>prāṇānāmagnyādiṣu layasya mukhyatve jīvasya gatibhogayorayogātsarve prāṇā anūtkrāmantīti
            vispaṣṭaśruterlomādigauṇalayapāṭhācca gauṇatvamityarthaḥ //4//</p>
         
         
         <p>END BsRp_3,1.1.4</p>
         
         
         
         
         
         <p>START BsRp_3,1.1.5ḥ</p>
         
         
         <p>prathame 'śravaṇād iti cen na tā eva hy upapatteḥ | BBs_3,1.5 |</p>
         
         
         <p>bhūtāntarayuktānāmapāṃ gatimuktvā puruṣavacastvaṃ tāsāmākṣipya samādhatte-<span class="bold">prathama iti /</span>
            nanu prathamapadaṃ vyarthamuttarāgniṣvapyapāmaśravaṇādityāśaṅkya somavṛṣṭyannaretasāmabrūpatvāduttaratra
            tāsāṃ śravaṇamasti, na prathama ityāha-<span class="bold">yadināmeti /</span>
            pañcāgniṣvapāmāhutitve siddhe tāsāṃ pañcamyāmāhutau puruṣavacastvaṃ bhavenna tatsiddhaṃ
            prathamāgnau tāsāmanāhutitvāditi śaṅkārthaḥ evaṃ hi śraddhāśabdenāpāṃ grahe sati praśnottaropasaṃhārāṇāṃ
            saṃgānādekārthatvādekavākyatopapadyate, agrahe tu caturṣvagniṣvevāpāmāhutitvāccaturthyāmāhutāviti
            vācyaṃ, ataḥ praśnopasaṃhārayoḥ pañcamyāmiti śravaṇāt, prathamāgnāvapyāpa eva grāhyā
            iti samādhānārthaḥ /
            anapaḥ adbhyo 'nyataḥ /
            <span class="bold">etadeveti /</span>
            śraddhāśabdasyābarthakatvaṃ darśayatītyarthaḥ /
            upapatterityasyārthāntaramāha-<span class="bold">śraddhākāryamiti /</span>
            tasyāḥ śraddhāhuteḥ somaḥ saṃbhavatītyādinā śraddhāsomādīnāṃ pūrvapūrvapariṇāmatvaṃ
            śrutaṃ tato dravapariṇāmatvāt śraddhāyā aptvaṃ pratyayātmakamukhyaśraddhāyā āhutitvāyogāccetyarthaḥ
            /
            śraddhāśabdasyāpsu sūkṣmatvaguṇena vṛttimuktvā lakṣaṇāṃ vaktuṃ śraddhāyā adbhirekakarmayogitvaṃ
            hetutvaṃ vā saṃbandhamāha-<span class="bold">śraddhāpūrvaketi /</span></p>
         
         
         <p>
            asmai yajamānāya /<br />
            snānādyarthamāpaḥ śraddhāṃ saṃnamante janayantīti śrutyarthaḥ //5//
            </p>
         
         
         <p>END BsRp_3,1.1.5</p>
         
         
         
         
         
         <p>START BsRp_3,1.1.6ḥ</p>
         
         
         <p>aśrutatvād iti cen neṣṭādikāriṇāṃ pratīteḥ | BBs_3,1.6 |</p>
         
         
         <p>apāṃ gatimupetyādbhiḥ saha jīvānāṃ gatimākṣipya samādhatte-<span class="bold">athāpītyādinā /</span>
            dyulokāgnau śraddhāhuteḥ somo rājā saṃbhavatītyuktvā vākyaśeṣe dhūmādimārgeṇa ākāśāccandramasaṃ
            prāptā iṣṭyādikāriṇa eṣa somo rājetyuktāḥ, ataḥ somarājāśabdasāmānyādiṣṭyādikāriṇāṃ
            jīvānāṃ śraddhāśabditādbhiḥ saha gatiriha śraddhāhutivākye pratīyata ityarthaḥ /
            teṣāṃ sūkṣmābhirdravyāpūrvarūpābhiḥ pañcīkṛtābhiradbhiḥ saṃbandhaṃ vadan sahagatiṃ
            vivṛṇoti-<span class="bold">teṣāṃ cāgnihotreti /</span>
            nidhanaṃ maraṇaṃ tannimittakamantyeṣṭividhānaṃ, asau yajamānaḥ, svargāya gacchatviti
            mantrārthaḥ /
            hutadravyarūpāṇāmapāṃ gamane śrutyantaramāha-<span class="bold">tathāceti /</span></p>
         
         
         <p>agnihotraprakaraṇe janakena yājñavalkyaṃ prati 'natvevainayoḥ sāyaṃprātarāhutyostvamutkrāntiṃ
            na gatiṃ na pratiṣṭhāṃ na tṛptiṃ na punarāvṛttiṃ na lokaṃ pratyutthāyinaṃ vettha'iti
            ṣaṭ praśnāḥ kṛtāsteṣāṃ nirvacanamapi rājñaiva 'te vā ete āhutī hute utkrāmataḥ te
            'ntarikṣadvārā divaṃ gacchataste divamevāhavanīyaṃ pratiṣṭhāṃ kurvāte divaṃ tarpayataste
            tataḥ punarāvartete tataḥ pṛthivyāṃ puruṣe yoṣiti ca hute puruṣarūpeṇottiṣṭhataḥ'iti
            vākyaśeṣeṇa kṛtam //6//</p>
         
         
         <p>END BsRp_3,1.1.6</p>
         
         
         
         
         
         <p>START BsRp_3,1.1.7ḥ</p>
         
         
         <p>bhāktaṃ vānātmavittvāt tathā hi darśayati | BBs_3,1.7 |</p>
         
         
         <p>saṃpratyuttarasūtravyāvartyaṃ śaṅkate-<span class="bold">kathamityādinā /</span>
            atra somākhyacandrasyānnatvamuktaṃ neṣṭādikāriṇāmiti bhrāntinirāsārthaṃ śrutyantaramāha-<span class="bold">te candramiti /</span>
            yathā yajñe camasasthaṃ somamṛtvija āpyāyasveti kriyāvṛttau loṭ punaḥ punarāpyāyya
            punaḥ punarapakṣayya bhakṣayanti /
            evamenāniṣṭādikāriṇo 'nnarūpān bhakṣayanti devā ityarthaḥ /
            adhikriyate puruṣo vidhinā saṃbadhyate 'nenetyadhikāraḥ phalakāmanā /
            śāstrānarthakyavāraṇāya annatvaṃ goṇamiti bhāvaḥ /
            kena doṣeṇa teṣāṃ devabhogyatetyata āha-<span class="bold">anātmavittvācceti /</span>
            yathā paśurbhogya evamajñaḥ sa bhedadhīmān devānāṃ bhogya ityarthaḥ /
            ātmaśabdasya mukhyatvabalena sūtrāṃśaṃ vyākhyāya prakṛtapañcāgnayaḥ sūtrakṛtātmatvenopacaritā
            iti vyākhyāntaramāha-<span class="bold">anātmetyādinā /</span>
            vidyāstutyarthamannatvaṃ na mukhyamityatra śrutyantarārthaṃ sūtraśeṣaṃ vyācaṣṭe-<span class="bold">tathāhīti /</span></p>
         
         
         <p>evaṃ gatiparyālocanayā vairāgyamiti siddham //7//</p>
         
         
         <p>END BsRp_3,1.1.7</p>
         
         
         
         
         
         <p>START BsRp_3,1.2.8ḥ</p>
         
         
         <p>kṛtātyaye 'nuśayavān dṛṣṭasmṛtibhyāṃ yathetamanevaṃ ca | BBs_3,1.8 |</p>
         
         
         <p>idānīṃ gatyantarabhāvinīmāgatiṃ nirūpapayati-<span class="bold">kṛtātyaya iti /</span>
            bhoktavyakarmasamāptyānantaryamathaśabdārthaḥ /
            yathetamityārabhya śvādiyonimityantaṃ vākyaṃ yāvattāvadāmnāyata iti yojanā /
            atra yāvatsaṃpātamiti viśeṣaṇādramaṇīyacaraṇā iti vākyācca saṃśayamāha-<span class="bold">tatreti /</span>
            anuśayaḥ karma, atra pūrvapakṣe karmābhāvenāgateraniyamādvairāgyādārḍhyaṃ, siddhānte
            karmasattvenāgatiniyamādvairāgyadārḍhyamiti bhedaḥ /
            teṣāmiṣṭādikāriṇāṃ yadā tatkarma paryavaiti viparikṣīṇaṃ bhavati tadā punarāvartanta
            iti śrutyantareṇāpi kṛtsrakarmaṇaścandraloke bhuktatvamucyata ityarthaḥ /
            yāvatpadasaṅkoco na yuktaḥ śrutyantaravirodhādityāha-<span class="bold">naivamiti /</span>
            ayaṃ naro yatkiñcidiha loke karma karoti tasyāntaṃ phalaṃ paraloke prāpya karmārthaṃ
            punarāyātīti śrutyarthaḥ /
            karmābhāve śrutimuktvā yuktimāha-<span class="bold">apiceti /</span>
            abhivyaktiḥ phalonmukhatā, maraṇenābhivyaktasya sarvasya karmaṇaḥ paralokabhogasyāvaśyaṃbhāvātkarmābhāva
            ityarthaḥ /
            caraṇākhyasīlamātrādavaroha iti prāpte siddhāntapratijñāṃ vyācaṣṭe-<span class="bold">yenetyādinā /</span>
            tat tatrāvarohatāṃ jīvānāṃ madhye ye kecidiha karmabhūmau ramaṇīyacaraṇāḥ puṇyakarmāṇaḥ
            puṇyayonibhāja iti yat tat abhyāśo ha avaśyaṃ hītyarthaḥ /
            kapūyaṃ pāpam /
            dṛṣṭaśabdasya śrutyarthamuktvārthāntaramāha-<span class="bold">dṛṣṭaśceti /</span>
            'puṇyo vai puṇyena karma bhavati pāpaḥ pāpena'ityādiśāstreṇa sukhaduḥkhayordharmārdharmahetukatvamavagatam
            /
            tataśca janmārabya dṛṣṭo bhogaḥ karmahetukaḥ bhogatvāt, svargabhogavadityānuśayasiddhiḥ,
            vipakṣe ca hetvabhāvāt bhogasyākasmikatvaprasaṅga ityarthaḥ /
            smṛtavāśramāḥ āśramiṇaḥ pretya mṛtvā lokāntare karmaphalaṃ bhuktvā tataḥ śeṣeṇa bhuktādanyena
            karmaṇā anuśayākhyena punarjanma pratipadyante iti saṃbandhaḥ /
            viśiṣṭā deśādayo medhāntā daśa guṇā yeṣu te tathoktāḥ /
            śrutaṃ jñānaṃ, vṛttaṃ ācāraḥ /
            svābhimatānuśayaṃ vaktuṃ pṛcchati-<span class="bold">kaḥ punariti /</span>
            kṛtasya karmaṇaḥ svarge bhoge sati bhuktasya karmaṇo leśo 'nuśayastadvānavarohati
            bhāṇḍe snehaleśasya dṛṣṭatvāt, tataḥ śeṣeṇeti smṛteścetyekadeśivyākhyāmāha-<span class="bold">kecidityādinā /</span>
            ricyamānaṃ snehena viyujyamānam /
            nanu bhoganāśyatvāt karmaṇo leśo na yuktaḥ iti śaṅkate-<span class="bold">nanviti /</span>
            kṛtsnakarmaṇo bhoge jāte nāśaḥ syāt, natu bhogo jāta iti parihārārthaḥ /
            bhogo na jāyata ityayuktamiti śaṅkate-<span class="bold">nanviti /</span>
            bhogaḥ sāvaśeṣo jāta iti samādhatte-<span class="bold">bāḍhamityādinā /</span>
            idamekadeśivyākhyānaṃ dūṣayati-<span class="bold">naceti /</span>
            'svargakāmo yajeta'ityādiśāstreṇa svargabhogārthaṃ karma coditaṃ, taccheṣasya martyabhogahetutve
            śāstravirodha ityarthaḥ /
            kiñca svargahetukarmaśeṣādavarohe kapūyayonyāpattiśrutivirodha ityāha-<span class="bold">avaśyaṃ ceti /</span>
            svābhimatamanuśayamāha-<span class="bold">tasmāditi /</span>
            pūrvapakṣabījamanūdya dūṣayati-<span class="bold">yadityādinā /</span>
            kṣapayitvā punarāgacchantīti prāpyantamiti vākyena gamyata iti yojanā /
            janmārabhya dṛṣṭabhogaliṅgānugṛhītayā ramaṇīyakapūyacaraṇaśrutyaihikānuśayākyakarmaviśeṣaṇaparayā
            virodhāt, yatkiñceti yāvatsaṃpātamiti ca sāmānyaśabdayorāmuṣmikaviṣayatvena saṅkoco
            nyāyya iti bhāvaḥ /
            maraṇaṃ kṛtsnakarmābhivyañjakamityayuktam, uktānuśayaśrutivirodhādityāha-<span class="bold">tadapīti //</span>
            balavadanārabdhakarmapratibandhācca na kṛtsnakarmābhivyaktirityāha-<span class="bold">apicetyādinā /</span>
            tasya kṛtasnakarmavyañjakatve heturnāstīti bhāvaḥ /
            praśnaṃ matvottaraṃ śaṅkate-<span class="bold">ārabdheti /</span>
            ārabdhavadanārabdhasyāpi balavataḥ pratibandhakatvānna sarvakarmaṇaḥ phaladānāyābhivyaktiriti
            samādhatte-<span class="bold">yatheti /</span>
            anāraśabdhaphalatvāviśeṣātsarvakarmaṇāmabhivyaktimāśaṅkya mithoviruddhasvarganarakādidehaphalānāmekadehārambhakatvāsaṃbhava
            uktastaṃ vivṛṇoti-<span class="bold">nahīti /</span>
            astu tarhi durbalasya karmaṇo nāśa ityata āha<span class="bold">-nāpīti /</span>
            nābhuktaṃ kṣīyate karmetyekānta utsargaḥ sa ca prāyaścitabrahmajñānadhyānairbādhyate
            na maraṇamātraṇetyarthaḥ /
            maraṇena durbalakarmāvināśe mānamāha-<span class="bold">smṛtiriti /</span>
            karmanāśapakṣaṃ nirasya prakṛtakṛtsnakarmābhivyaktipakṣe doṣāntaramāha-<span class="bold">yadi ceti /</span>
            'kṛtsnakarmaṇāmekasmin devādijanmani bhogena kṣayānna janmāntaraṃ syāt, jñānābhāvānna
            muktirityajñadevasya kaṣṭāntarāladaśā syādityarthaḥ /
            'śvasūkarakharoṣṭrāṇāṃ go 'jāvimṛgapakṣiṇām /
            caṇḍālapulkasānāṃ ca brahmahā yonimṛcchati /
            'ityādismṛtivirodhācca na sarvakarmaṇāmekajanmārambhakatvamityāha-<span class="bold">brahmeti /</span>
            nanvekasya karmaṇaḥ kathamanekajanmaphalakatvam, adṛṣṭatvādityāha-<span class="bold">naceti /</span>
            kiñca vyañjakatve 'pi maraṇasya kiṃ sarvakarmavyañjakatvaṃ kalpyate uta yatkiñcitkarmavyañjakatvam
            /
            nādyaḥ, iha kṛtakārīryāderatraiva phalahetormaraṇavyajyatvāsaṃbhavādityāha-<span class="bold">naceti /</span>
            dvitīyaṃ nirasyan paroktaṃ dṛṣṭāntaṃ vighaṭayati-<span class="bold">pradīpeti /</span>
            rūpāṇāṃ pradīpavat, maraṇaṃ na kasyacidapi karmaṇo vayañjakaṃ kintu prabalakarmapratibandhābhāve
            durbalaṃ vyajyata ityarthaḥ /
            evaṃ maraṇasya vyañjakatvānaṅgīkāreṇa pradīpadṛṣṭānto nirastaḥ,</p>
         
         
         <p>aṅgīkāre 'pyanukūlo dṛṣṭānta ityāha-<span class="bold">sthūleti /</span>
            sūkṣmamanudbhūtarūpamiti maraṇe sarvakarmābhivyaktyasiddhiriti śeṣaḥ /
            evaṃ sarvakarmasaṅgha ekajanmārambhaka ityaikabhavikaḥ karmāśaya iti matanirāsamupasaṃharati-<span class="bold">tasmāditi /</span>
            caraṇaśrutyā 'tataḥ śeṣeṇa'ityādismṛtyā 'prabalapratibandhāt'itinyāyena cānabhivyaktakarmasadbhāvādityarthaḥ
            /
            nanu muktyanupapattyāṅgīkārya aikabhavika ityata āha-<span class="bold">śeṣeti /</span>
            sūtraśeṣaṃ vyācaṣṭe-<span class="bold">te cetyādinā /</span></p>
         
         
         <p>
            avarohamārga itthaṃ śrūyate-'tasmin yāvatsaṃpātamuṣitvā athaitamevādhvānaṃ punarnivartante
            yathetamākāśamākaśādvāyuṃ vāyurbhūtvā dhūmo bhavati dhūmo bhūtvābhraṃ bhūtvā megho
            bhavati bhūtvā pravarṣati ta iha vrīhiyavā oṣadhivanaspatayastilamāṣā iti jāyante
            ato vai khalu durniṣprapataraṃ yo yo hyannamatti yo retaḥ siñcati tadbhūya eva bhavati
            tadya iha ramaṇīyacaraṇā ramaṇīyāṃ yonimāpadyante'iti /<br />
            dhūmādyadhvanā yathetaṃ yathāgataṃ tathetamadhvānaṃ punarāyantītyuktvā dhūmādirūpapitṛmārgastharātryādikaṃ
            noktamadhikaṃ cābhrādikamuktamiti matvā sūtrakṛtoktaṃ yathetamanevaṃ ceti /<br />
            avaśiṣṭaśrutyartho 'gne sphuṭībhaviṣyati //8//
            </p>
         
         
         <p>END BsRp_3,1.2.8</p>
         
         
         
         
         
         <p>START BsRp_3,1.2.9ḥ</p>
         
         
         <p>caraṇād iti cen nopalakṣaṇārtheti kārṣṇājiniḥ | BBs_3,1.9 |</p>
         
         
         <p>saṃprati śrutisthacaraṇaśabdamākṣepapūrvakaṃ sūtrakṛdvyācaṣṭe-<span class="bold">caraṇāditi cediti /</span></p>
         
         
         <p>
            'adrohaḥ sarvabhūteṣu karmaṇā manasā girā /<br />
            anugrahaśca jñānaṃ ca śīlametadvidurbudhāḥ'iti smṛtāvuktāvadrohādayaḥ śāstrārthajñānarūpaṃ
            śīlaṃ sarvakarmāṅgamuktaṃ tadbodhakaṃ caraṇapadamaṅginaḥ śrautādikarmaṇo lakṣakaṃ,
            karmaṇa evottarāvasthā dharmādharmākhyāpūrvamiti karmalakṣaṇayaiva tadabhinnāpūrvākhyānuśayasiddhiriti
            kārṣṇājinimatam //9//
            </p>
         
         
         <p>END BsRp_3,1.2.9</p>
         
         
         
         
         
         <p>START BsRp_3,1.2.10ḥ</p>
         
         
         <p>ānarthakyam iti cen na tadapekṣatvāt | BBs_3,1.10 |</p>
         
         
         <p>tadeva śaṅkāsamādhānābhyamāha-<span class="bold">ānarthakyamiti cedityādinā sūtreṇa /</span>
            caraṇaśabdavācyasyaiva grahaṇasaṃbhavānna lakṣaṇā yukteti śaṅkitvaiva brūte-<span class="bold">nanviti /</span>
            pratiṣiddhaṃ śīlaṃ krodhānṛtādirūpam /
            kiñca śīlasya niṣphalatvāyogācchrutayonyāpattistasyaiva phalaṃ nānuśayasyetyāha-<span class="bold">avaśyaṃ ceti /</span>
            vedāstadarthakarmāṇyācāraṃ vinā na phalantīti smṛtyā śīlasya karmāṅgatvānna pṛthakphalāpekṣā,
            aṅgiphalenārthavattvāt /
            na cāṅgamātrādyonyāpattiḥ phalamiti vācyam /
            aṅgasya phalāsaṃbhavena mukhyārthasyācārasya grahaṇāyogāllakṣaṇā yukteti samādhānārthaḥ
            /
            yadyācārasya snānādivat puruṣasaṃskāratayā puruṣārthatvaṃ tadāpyavirodha ityāha-<span class="bold">puruṣārthatve 'pīti /</span>
            aṅgāvabaddhopāstivadācāror'thavānityarthaḥ /
            astu tarhi śīlakhyācārādeva yonyāpattirityāśaṅkya 'puṇyo vai puṇyena karmaṇā'ityādi
            śrutyā virodhānnaivamityāha-<span class="bold">karma ceti /</span></p>
         
         
         <p>pārayamāṇaḥ śaktaḥ //10//</p>
         
         
         <p>END BsRp_3,1.2.10</p>
         
         
         
         
         
         <p>START BsRp_3,1.3.11ḥ</p>
         
         
         <p>sukṛtaduṣkṛte eveti tu bādariḥ | BBs_3,1.11 |</p>
         
         
         <p>yadyapyakrodhādirūpaṃ śīlaṃ sādhāraṇadharmātmakaṃ viśeṣarūpāt karmaṇo 'bhinnaṃ tathāpi
            caraṇācāraśabdau karmavācināveva na śīlavācakāviti na lakṣaṇāvasara iti bādarimataṃ
            mukhyasiddhāntamāha-<span class="bold">sukṛteti /</span>
            caraṇaśabdārthamupasaṃharati-<span class="bold">ācāro 'pīti /</span>
            karmaṇa evācāratve yathākārītyādibhedoktiḥ kathamityata āha-<span class="bold">bhedavyapadeśa iti /</span></p>
         
         
         <p>
            nirūpapadācāraśabdāt sadācārarūpo viśeṣo bhāti /<br />
            atastatsamabhivyāhṛtaḥ karmasāmānyavācako yathākārīti śabdastaditaraviśeṣaparaḥ evamanavadyāni
            karmāṇīti sāmānyataḥ, asmākaṃ sucaritānīti viśeṣa iti vivekaḥ /<br />
            tasmādanuśayabalādāgatyavaśyaṃbhāvānusandhānādvairāgyamiti siddham //11//
            </p>
         
         
         <p>END BsRp_3,1.3.11</p>
         
         
         
         
         
         <p>START BsRp_3,1.3.12ḥ</p>
         
         
         <p>aniṣṭādikāriṇām api ca śrutam | BBs_3,1.12 |</p>
         
         
         <p>evaṃ puṇyātmanāṃ gatyāgaticintayā vairāgyaṃ nirūpya pāpināṃ taccintayā tannirūpayati-<span class="bold">aniṣṭādikāriṇāmapīti /</span>
            'ye vai ke ca'ityaviśeṣaśruteḥ, 'vaivasvataṃ saṃgamanaṃ janānām'iti śruteśca saṃśaye
            prathamādhikaraṇena siddhaniyamākṣepasaṃgatyā pūrvapakṣasūtraṃ vyācaṣṭe-<span class="bold">tatretyādinā /</span>
            yamarājaṃ pāpijanānāṃ samyaggamyaṃ, haviṣā prīṇayateti śrutyarthaḥ /
            pūrvapakṣe puṇyavatāmeva candragatiriti niyamābhāvāt puṇyavaiyarthyaṃ pāpādvairāgyādārḍhyaṃ
            ceti phalaṃ, siddhānte pāpināṃ candralokadarśanamapi nāstīti puṇyārthavattvaṃ vairāgyadārḍhyaṃ
            ceti phalam /
            pañcamāgnau dehārambha iti niyamātpāpināmapi prathamadyulokāgniprāptirvācyetyāha-<span class="bold">dehārambha iti /</span></p>
         
         
         <p>pāpināṃ svargabhogābhāve 'pi mārgāntarābhāvā candragatiriti bhāvaḥ //12//</p>
         
         
         <p>END BsRp_3,1.3.12</p>
         
         
         
         
         
         <p>START BsRp_3,1.3.13ḥ</p>
         
         
         <p>saṃyamane tv anubhūyetareṣāmārohāv arohau tadgatidarśanāt | BBs_3,1.13 |</p>
         
         
         <p>siddhāntasūtraṃ vyācaṣṭe-<span class="bold">tuśabda ityādinā /</span>
            saṃyamane yamaloke yamakṛtā yātanā anubhūyāvarohantītyevamārohāvarohāviti yojanā sūtrasya
            jñeyā /
            prayatāṃ mṛtvā gacchatām /
            
            <p>
               samyak parastātprāpyata iti saṃparāyaḥ paralokaḥ tadupāyaḥ sāṃparāyaḥ, bālamajñaṃ,
               viśeṣato vittarāgeṇa mūḍhaṃ mohātpramādaṃ kurvantaṃ prati na bhāti /<br />
               sa ca bālo 'yaṃ strīvittādiloko 'sti na paraloko 'stīti mānī /<br />
               sa me mama yamasya vaśamāpnotītyarthaḥ /<br />
               pāpināṃ yamavaśyatāvādiviśeṣaśrutismṛtibalāt'ye vai ke ca'ityaviśeṣaśrutiriṣṭādikāriviṣayatvena
               vyākhyeyeti bhāvaḥ //13//
               </p>
         </p>
         
         
         <p>END BsRp_3,1.3.13</p>
         
         
         
         
         
         <p>START BsRp_3,1.3.14ḥ</p>
         
         
         <p>smaranti ca | BBs_3,1.14 |</p>
         
         
         <p>sūtratrayasya bhāṣyaṃ subodham //14 // //15 // //16//</p>
         
         
         <p>END BsRp_3,1.3.14</p>
         
         
         
         
         
         <p>START BsRp_3,1.3.15ḥ</p>
         
         
         <p>api ca sapta | BBs_3,1.15 |</p>
         
         
         <p>END BsRp_3,1.3.15</p>
         
         
         
         
         
         <p>START BsRp_3,1.3.16ḥ</p>
         
         
         <p>tatrāpi ca tadvyāpārādavirodhaḥ | BBs_3,1.16 |</p>
         
         
         <p>END BsRp_3,1.3.16</p>
         
         
         
         
         
         <p>START BsRp_3,1.3.17ḥ</p>
         
         
         <p>vidyākarmaṇor iti tu prakṛtatvāt | BBs_3,1.17 |</p>
         
         
         <p>yaduktaṃ mārgāntarābhāvāt pāpināmapi candragatiriti /
            tanna /
            tṛtīyamārgaśruterityāha-<span class="bold">vidyākarmaṇoriti /</span>
            mārgadvitayoktyanantaraṃ tṛtīyamārgoktiprārambhārthaḥ śrutāvathaśabdaḥ /
            etayorvidyākarmaṇoḥ pathidvayasādhanayoranyatareṇāpi sādhanena ye narā na yuktāste
            janmamaraṇāvṛttirūpatṛtīyamārgasthāni bhūtāni bhavanti, kriyāvṛttau loṭ, tena pāpināṃ
            candragatyabhāvāccandraloko na saṃpūryata iti śrutyarthaḥ /
            <span class="bold">pratipattāviti /</span>
            prāptisādhane ityarthaḥ /
            apica pāpināṃ candragatau asau lokaḥ saṃpūryeta 'ataśca na saṃpūryate'ityetatprativacanaṃ
            viruddhaṃ prasajyetetyanvayaḥ /
            avarohādasaṃpūraṇamaśrutaṃ na kalpyaṃ śrutahānyāpatterityāha-<span class="bold">na aśrutatvāditi /</span>
            avaroha eva tṛtīyaṃ sthānaṃ śrutyuktamityata āha-<span class="bold">avarohasyeti /</span></p>
         
         
         <p>
            imamadhvānaṃ punarnivartanta iti iṣṭādikāriṇāmavarohokteraniṣṭādikāriṇāmapi avarohasyārthasiddhatvāt
            punaruktirvyarthetyarthaḥ /<br />
            athaitayoriti mārgāntaropakramabādhastṛtīyaśabdabādhaścetyataḥ sthānaśabdo mārgalakṣaka
            iti draṣṭavyam //17//
            </p>
         
         
         <p>END BsRp_3,1.3.17</p>
         
         
         
         
         
         <p>START BsRp_3,1.3.18ḥ</p>
         
         
         <p>na tṛtīye tathopalabdheḥ | BBs_3,1.18 |</p>
         
         
         <p>evamaviśeṣaśrutermārgāntarābhāvācceti pūrvapakṣabījadvayaṃ nirasya tṛtīyabījanirāsārthaṃ
            sūtramādatte-<span class="bold">yatpunarityādinā /</span>
            vidyākarmaśūnyānāṃ kṛmikīṭādibhāvena jāyasvetyādiśrutyā nirantarajanmamaraṇopalabdhernāhutisaṃkhyādara
            ityarthaḥ /
            puruṣaśabdāccaivamityāha-<span class="bold">apiceti /</span>
            manuṣyadehasyāpi nāhutisaṅkhyāniyama ityāha-<span class="bold">apicetyādinā /</span></p>
         
         
         <p>vidhiniṣedharūpārthadvaye vākyabhedaḥ syādityarthaḥ //18//</p>
         
         
         <p>END BsRp_3,1.3.18</p>
         
         
         
         
         
         <p>START BsRp_3,1.3.19ḥ</p>
         
         
         <p>smaryate 'pi ca loke | BBs_3,1.19 |</p>
         
         
         <p>aniyame smṛtisaṃvādārthaṃ sūtram-<span class="bold">smaryate 'pīti /</span>
            lokyate 'neneti loko bhāratādiruktaḥ mukhyārthamapyāha-<span class="bold">balāketi</span> //19//</p>
         
         
         <p>END BsRp_3,1.3.19</p>
         
         
         
         
         
         <p>START BsRp_3,1.3.20ḥ</p>
         
         
         <p>darśanāc ca | BBs_3,1.20 |</p>
         
         
         <p>'aṇḍajāni ca jarāyujāni ca svedajāni codbhijjāni ca 'itiśrutyavaṣṭambhena sūtraṃ vyācaṣṭe-<span class="bold">apiceti /</span></p>
         
         
         <p>anyatrāpyaniṣṭādikāriṣvityarthaḥ //20//</p>
         
         
         <p>END BsRp_3,1.3.20</p>
         
         
         
         
         
         <p>START BsRp_3,1.3.21ḥ</p>
         
         
         <p>tṛtīyaśabdāvarodhaḥ saṃśokajasya | BBs_3,1.21 |</p>
         
         
         <p>anayā śrutyā cāturvidhyaṃ kathamuktaṃ śrutyantare trīṇyevetyavadhāraṇavirodhāditi
            śaṅkottaratvena sūtramādatte-<span class="bold">nanvityādinā /</span></p>
         
         
         <p>
            jīvajaṃ jarāyujaṃ manuṣyādi, bhūmimudbhidya jāyate vṛkṣādikaṃ, udakaṃ bhittvā jāyate
            yūkādi jaṅgamamiti bhedaḥ /<br />
            saṃśokaḥ svedaḥ //21//
            </p>
         
         
         <p>END BsRp_3,1.3.21</p>
         
         
         
         
         
         <p>START BsRp_3,1.4.22ḥ</p>
         
         
         <p>sābhāvyāpattirupapatteḥ | BBs_3,1.22 |</p>
         
         
         <p>evaṃ pāpināṃ gatyāgatī vicārya saṃpratīṣṭādikāriṇāmavarohe viśeṣamāha-<span class="bold">sābhāvyāpattirūpapatteḥ /</span>
            yathetamanevaṃ cetyuktarītyā yathāgataṃ dhūmādyadhvānaṃ punarnivartante, nivṛttāścānuśayinaḥ
            karmānte drutadehā ākāśaṃ gatā ākāśasadṛśā bhavanti /
            ākāśasādṛśyānantaraṃ piṇḍīkṛtā atisūkṣmaliṅgopahitāḥ vāyunetastataśca nīyamānā vāyusamā
            bhavanti /
            so 'nuśayī saṃgho vāyusamo bhūtvā dhūmasaṃgatastatsamo bhavati, dhūmasamo bhūtvābhrasamo
            bhavati /
            apo bibhartītyabhraṃ, mehati siñcatīti vṛṣṭikartā meghastatsamo bhūtvā varṣadhārādvārā
            pṛthivīṃ praviśya vrīhiyavādirūpo bhavatīti siddhāntagatyā śrutyarthaḥ /
            pūrvottarayuktidvayaṃ saṃśyabījaṃ mantavyaṃ, pūrvatra mārgadvayamuktvā tṛtīyatvokteryuktaṃ
            sthānaśabdasya mārgalakṣakatvamiha tu dugdhaṃ dadhi bhavatītyādiprayoge bhavatiśrutervikārasvarūpāpattau
            mukhyatvāt sādṛśyāpattilakṣaṇābījaṃ nāstīti pratyudāharaṇasaṅgatiḥ /
            śrutimukhyatvaṃ phalamiti pūrvapakṣaḥ /
            anuśayināṃ pūrvasiddhākāśādisvarūpāpattyayogāllakṣaṇeti siddhāntayati-<span class="bold">evamityādinā /</span>
            samāno bhāvo dharmo yasya tadbhāvaḥ sābhāvyaṃ sāmyamiti sūtrapadārthaḥ /
            <span class="bold">evaṃ hyetaditi /</span>
            etadbhavanamevaṃ sādṛśyarūpamevopapadyata ityarthaḥ /
            anuśayināmākāśādibhyo nirgamanānyathānupapattyāpi sādṛśyalakṣaṇetyāha-<span class="bold">ākāśasvarūpeti /</span>
            saṃyogalakṣaṇāmāśaṅkyāha-<span class="bold">vibhutvādi ti /</span>
            bhavatiśrutyā saṃyogalakṣaṇāyāmanuvādaḥ syādityarthaḥ /
            vividhabhūtasāmyamavarohe bhavatītyanusaṃdhānādvairāgyamupasaṃharati-<span class="bold">ata iti</span> //22//</p>
         
         
         <p>END BsRp_3,1.4.22</p>
         
         
         
         
         
         <p>START BsRp_3,1.5.23ḥ</p>
         
         
         <p>nāticireṇa viśeṣāt | BBs_3,1.23 |</p>
         
         
         <p class="bold">nāticireṇa /</p>
         
         <p>uktaṃ sādṛśyamupajīvya loke gantṛṇāṃ cirāciragatidarśanātsaṃśayaṃ vadan pūrvapakṣayati-<span class="bold">tatretyādinā /</span>
            aniyamāt kadācidvilambena yonyāpattiriti pūrvapakṣaphalaṃ, siddhānte tu vrīhīyavādibhāvādanuśayināṃ
            vilambena nirgamanamiti viśeṣādākāśādibhāvācchīghraṃ nirgama ityavilambena yonyāpattirityanusaṃdhānādvairāgyadārḍhyamiti
            vivekaḥ /
            nanvākāśādiṣvanuśayināṃ sukhaṃ vrīhiyavādiṣu duḥkhamiti duḥśabdādbhāti na cirāciranirgamanamityata
            āha-<span class="bold">sukhaduḥkhatāviśeṣaścāyamiti /</span></p>
         
         
         <p>avadhiḥ kālaḥ //23//</p>
         
         
         <p>END BsRp_3,1.5.23</p>
         
         
         
         
         
         <p>START BsRp_3,1.6.24ḥ</p>
         
         
         <p>anyādhiṣṭhiteṣu pūrvavadabhilāpāt | BBs_3,1.24 |</p>
         
         
         <p class="bold">anyābhilāpāt /</p>
         
         <p>śrutikramāt arthakramāccādhikaraṇānāṃ kramo bodhyaḥ /
            iha bhūmau varṣadhārādvārā patitāste 'nuśayino vrīhyādisāmyena jāyanta iti śrutyarthaḥ
            /
            atra jāyanta iti śruteḥ pūrvatrākāśādivarṣāntasādṛśyokteśca saṃśayamāha-<span class="bold">tatreti /</span>
            asminnavadhau varṣasādṛśyānantaramityarthaḥ /
            durniṣprapataraśabdena ciranirgalanalakṣaṇoktā na yuktā, duḥkhena nirgamanamiti mukhyasaṃbhavādityākṣepasaṅgatyā
            pūrvapakṣayati-<span class="bold">kiṃ tāvadityādinā /</span>
            atra pūrvapakṣe sthāvaratvanivṛttaye 'dhikāriṇāṃ yatnagauravaṃ, siddhānte vrīhyādisaṃśleṣamātraṃ
            parihartuṃ yatnalāghavaṃ vairāgyadārḍhyaṃ ceti vivekaḥ /
            nanu dehotpattyā jīvānāṃ janma syānna svataḥ, vrīhyadestu na dehatvamityata āha-<span class="bold">sthāvarabhāvasyeti /</span>
            'sthāṇumanye 'nusaṃyanti'ityādyā śrutiḥ /
            'śarīrajaiḥ karmadoṣairyāti sthāvaratāṃ naraḥ'ityādyā smṛtiḥ /
            nanu svargiṇāṃ pāpābhāvātkathaṃ sthāvaratvaṃ, tatrāha-<span class="bold">paśviti /</span>
            somādyucchiṣṭabhakṣaṇasurāgrahāvādiśabdārthaḥ /
            kratvarthahiṃsāderapi hiṃsātvādisāmānyena pravṛtterna hiṃsyādityādiśāstraniṣiddhatvākāreṇa
            duritāpūrvakāritvamaviruddhamiti sāṅkhyā āhuḥ /
            śruto 'tra vrīhyādibhāvo 'nuśayināṃ na janyarūpaḥ karmaviśeṣaparāmarśaṃ vinātroktatvāt,
            pūrvoktākāśādibhāvavaditi siddhāntayati-<span class="bold">evaṃ prāpta ityādinā /</span>
            pūrvavaditi padaṃ dṛṣṭāntatvena hetvaṃśatvena ca vyākhyātaṃ yadatra prakaraṇe karmaviśeṣaparāmarśakamucyate
            tajjanmeti vyatirekadṛṣṭāntamapyāha-<span class="bold">yatra tviti /</span>
            apica 'yo yo hyannamatti yo retaḥ striyāṃ siñcati tadbhūya eva bhavati'iti vākyaśeṣe
            vrīhyādiṣu praviṣṭasyānuśayisaṃghasyānnadvārā retaḥsikpuruṣayogaḥ śrutastadanyathānupapattyāpi
            janmaśrutirna mukhyetyāha-<span class="bold">apicetyādinā /</span>
            vrīhyādirūpadehanāśe dehināmuktānteravaśyaṃbhāvādretaḥ sigyogo na syādityarthaḥ /
            <span class="bold">eteneti /</span>
            uktānumānārthāpattibhyām /
            jāyata iti śrutermukhyārthatvamanuśayibhogāyatanatvaṃ ca vrīhyādeḥ pratibrūyādityarthaḥ
            /
            nanu vrīhyāderbhogāyatanatvānaṅgīkāre pūrvoktaśrutismṛtiprasiddhibādha ityata āha-<span class="bold">naceti</span> //24//</p>
         
         
         <p>END BsRp_3,1.6.24</p>
         
         
         
         
         
         <p>START BsRp_3,1.6.25ḥ</p>
         
         
         <p>aśuddham iti cen na śabdāt | BBs_3,1.25 |</p>
         
         
         <p>vaidikaṃ karmāśuddhaṃ na bhavati śāstravihitatvāditi sūtrārthaṃ prapañcayati-<span class="bold">ayaṃ dharma ityādinā /</span>
            śucau deśe prātaḥ sāyaṅkāle jīvanādinimitte kṛtamagnihotraṃ dharmo bhavati sa evāśucideśe
            madhyarātre maraṇādinimitte kṛtaḥ sannadharmo bhavatīti nirṇayaḥ śāstraikasādhya ityarthaḥ
            /
            tataḥ kiṃ tatrāha-<span class="bold">śāstrācceti /</span>
            nanu yā hiṃsā so 'dharma ityutsargasya viśeṣavidhinā bādho 'tra na yuktaḥ /
            nābhicarediti niṣiddhaśyenasya puruṣārthatvavat niṣiddhahiṃsāderapi kratūpakārakatvāvirodhāditi,
            tatrāha-<span class="bold">utsargāpavādayoriti /</span>
            ayamarthaḥ-kāmye karmaṇi sarvatra karaṇāṃśe rāgataḥ pravṛttiḥ, aṅgeṣu vidhita iti
            sthitiḥ /
            tathāca śyenākhye karmaṇi niṣedhe 'pi rāgaprābalyāt pravṛttiḥ syāt kratvaṅgahiṃsādau
            tu vidhita eva pravṛttirvācyā /
            sa ca vidhiryadyutsargaprāptamanarthahetutvaṃ na bādheta tarhi pravartako na syāt,
            pravartakatve vā vidhiranarthāya syāt, ato niravakāśo vidhiḥ sāvakāśamutsargamavihitahiṃsādiṣu
            sthāpayatīti /
            
            <p>
               idaṃ ca niṣedhaśāstrasya hiṃsātvādisāmānyena pravṛttimaṅgīkṛtyoktam /<br />
               vastutastasya rāgaprāptahiṃsāviṣayatvādvaidhahiṃsāyāmapravṛtternāśuddhatvaśaṅkāvasara
               iti draṣṭavyam /<br />
               pratirūpaṃ duḥkharūpaṃ tasya phalaṃ neti yojanā /<br />
               iha vrīhyādibhāve kaścidadhikāraḥ karmaparāmarśo nāstītyuktam //25//
               </p>
         </p>
         
         
         <p>END BsRp_3,1.6.25</p>
         
         
         
         
         
         <p>START BsRp_3,1.6.26ḥ</p>
         
         
         <p>retaḥsigyogo 'tha | BBs_3,1.26 |</p>
         
         
         <p>atha vrīhyādibhāvānantaraṃ retaḥ sigbhāvaḥ śrutaḥ /
            tatrānnasthānuśayino retaḥ sekakartṛtvāyogādyogamātraṃ vācyaṃ tadvadupakrame 'pi yoga
            evāstheyaḥ, anyathopakramopasaṃhārayorvirodhaḥ syāditi matvoktam-<span class="bold">ityavirodha iti</span> //26//</p>
         
         
         <p>END BsRp_3,1.6.26</p>
         
         
         
         
         
         <p>START BsRp_3,1.6.27ḥ</p>
         
         
         <p>yoneḥ śarīram | BBs_3,1.27 |</p>
         
         
         <p>yoneḥ śarīraśruterna vrīhyādiśarīratvamanuśayināmiti sūtrārthaḥ /
            evaṃ karmiṇāṃ gatyāgatisaṃsāro durvāra ityanusandhānāt karmaphalādvairāgyaṃ tattvajñānasādhanaṃ
            siddhamiti pādārthamupasaṃharati-<span class="bold">iti siddhamiti</span> //27//</p>
         
         
         <p>END BsRp_3,1.6.27</p>
         
         
         <p>iti śrīmadparamahaṃsaparivrājakācārya śrīmadgovindabhagavatpādakṛtau śārīrakamīmāṃsākhyāyāṃ
            bhāṣyaratnaprabhāyāṃ tṛtīyādhyāyasya prathamaḥ pādaḥ //</p>
         
         
         
         
         
         
         
         <p class="bold">tṛtīyādhyāye dvitīyaḥ pādaḥ /</p>
         
         
         
         
         
         <p>START BsRp_3,2.1.1ḥ</p>
         
         
         <p>sandhye sṛṣṭirāha hi | BBs_3,2.1 |</p>
         
         
         <p class="bold">saṃdhye sṛṣṭirāha hi /</p>
         
         <p>uktavairāgyasādhyastattvaṃpadārthaviveko vākyārthajñānasādhanamasmin pāde nirūpyata
            iti pādayorhetusādhyabhāvasaṃgatimāha-<span class="bold">atikrānta iti /</span>
            sādhanavicāratvādevāsya pādasyāsminnadhyāye saṃgatiḥ /
            asmin pāde 'na sthānato 'pi'ityataḥ prāguddeśyatvena prathamaṃ jijñāsitatvaṃpadārtho
            'vasthādvārā vivicyate, tadārabhyāpādasamāptervidheyatatpadārthavivekaḥ, tatra pūrvaṃ
            gatyāgaticintayā jāgradavasthā nirūpitā tadanantarabhāvinīṃ svapnāvasthāṃ śrutyuktāṃ
            viṣayīkṛtya tatra svapne rathādisṛṣṭyuktestadabhāvokteśca saṃśayaṃ vadan pūrvapakṣasūtraṃ
            yojayati-<span class="bold">tatra saṃśaya ityādinā /</span>
            svapnarathādayo jāgradrathādivat vyāvahārikasattākā uta śuktirajatavat prātītikā iti
            saṃśayārthaḥ /
            ārambhaṇādhikaraṇe prapañcasya pāramārthikatvaniṣedhāditi mantavyam /
            atra pūrvapakṣe jāgradvat svapnājjīvasya vivekāsiddhiḥ /
            siddhānte prātītikadṛśyasākṣitayā vivekāt svayañjyotiṣṭvasiddhiriti phalam /
            mumūrṣoḥ sarvendriyopasaṃhārādetallokānanubhavo sati vāsanāmātreṇa imaṃ lokaṃ smarataḥ
            karmabalādhṛdaye manasā paralokasphūrtirūpaḥ svapno bhavati, so 'yaṃ lokadvayasandhau
            bhavatīti saṃdhyaḥ svapnaḥ /
            tathāca śrutiḥ-'tasmin saṃdhye sthāne tiṣṭhannete ubhe sthāne paśyati idaṃ ca paralokasthānaṃ
            ca'iti /
            ayaṃ svapnaḥ kādācitka ityarucyā nityasvapnasya prabodhasaṃprasādasaṃdhibhavatvamuktam
            /
            anyetu martyacakṣurādyajanyarūpādisākṣātkāravattvaṃ paralokalakṣaṇaṃ, daivacakṣurādyajanyatadvattvaṃ
            martyalokalakṣaṇaṃ ca svapne 'stīti lakṣaṇato lokadvayasparśitvāt nityasvapnasyaiva
            lokadvayasaṃdhyatvaṃ grāmadvayasparśimārgasya tatsaṃdhyatvavaditi vyācakṣate /
            na kevalaṃ śrutyā svapnārthānāṃ vyāvahārikasatyatvaṃ kintu sakartṛkatvādapītyāha-<span class="bold">sa hi karteti</span> //1//</p>
         
         
         <p>END BsRp_3,2.1.1</p>
         
         
         
         
         
         <p>START BsRp_3,2.1.2ḥ</p>
         
         
         <p>nirmātāraṃ caike putrādayaś ca | BBs_3,2.2 |</p>
         
         
         <p>kiñca svapnārthāḥ satyāḥ, prājñanirmitatvāt, ākāśādivaditi sūtrārthamāha-<span class="bold">apicetyādinā /</span>
            rūḍhimāśaṅkya prakaraṇānnirasyati-<span class="bold">nanvityādinā /</span>
            yaḥ supteṣu nirvyāpāreṣu karaṇeṣu jāgarti tadeva śukraṃ svaprakāśaṃ brahmetyarthaḥ
            /
            svapnasya jāgradarthaiḥ /
            samānadeśatvaśruterabhedaśruteśca satyatve tātparyamityāha-<span class="bold">atho khalvāhuriti</span> //2//</p>
         
         
         <p>END BsRp_3,2.1.2</p>
         
         
         
         
         
         <p>START BsRp_3,2.1.3ḥ</p>
         
         
         <p>māyāmātraṃ tu kārtsnyenānabhivyaktasvarūpatvāt | BBs_3,2.3 |</p>
         
         
         <p>svapnarathādayaḥ prātītikā jāgradrathādau kḷptasāmagrīṃ vinā dṛṣṭatvācchuktirūpyādivaditi
            siddhāntayati-<span class="bold">tuśabda ityādinā /</span>
            cinmātraniṣṭhāvidyā cittvāvacchedena jīve 'pi sthitā rathādyākārā māyeti sūtrabhāṣyayoruktā
            māyāvidyayorabhedajñāpanāya mātrapadena tu sati pramātaryabādhyatvarūpasya vyāvahārikasatyatvasya
            nirāsa uktaḥ /
            kārtsnyamatra jāgrati yā kḷptasāmagrī, tajjanyatvaṃ paramārthavastuno jāgradarthasya
            kāryasya dharmaḥ /
            satyatvavyāpakaḥ tadabhāvaṃ svapne vivṛṇoti-<span class="bold">na tāvādityādinā /</span>
            saṃvṛte saṅkīrṇe, paryetuṃ gantuṃ, viparyetumāgantuṃ, śrāvayati prabuddho janaḥ,</p>
         
         
         <p>pārśvasthānpratīti śeṣaḥ /
            etatsvapnaṃ yathā syāttathā /
            yatra kāle svapnyayā vṛttyā carati tathā svaśarīre yatheṣṭaṃ caratītyarthaḥ /
            <span class="bold">bahiriveti /</span>
            kulāyāddehāt bahirivāmṛta ātmā caritvā yatra kāmaṃ yatheṣṭamīyate viharatītyarthaḥ
            /
            guṇamāha-<span class="bold">yo hīti /</span>
            dehābhimānahīnatvaguṇena bahiṣṭhavaddehastho 'pi bahirityukta ityarthaḥ /
            evaṃ sati śrutiyuktibhyāṃ antareva svapne satītyarthaḥ /
            vipralambho vibhramaḥ yogyadeśābhāvamuktvā kālābhāvamāha-<span class="bold">kāleti /</span></p>
         
         
         <p>
            atra rātrisamaye 'pi ketumālādivarṣāntare vāsaro bhavati iti bhārata ityuktam /<br />
            pūrvakṣānumānānāṃ jāgradarthadṛṣṭānte kḷptamagrījanyatvamabādhayogyatvaṃ copādhiriti
            sūtratātparyam //3//
            </p>
         
         
         <p>END BsRp_3,2.1.3</p>
         
         
         
         
         
         <p>START BsRp_3,2.1.4ḥ</p>
         
         
         <p>sūcakaśca hi śruter ācakṣate ca tadvidaḥ | BBs_3,2.4 |</p>
         
         
         <p>svapnasya bhrāntimātratve tatsūcito 'pyarthaḥ satyo na syāditi śaṅkottaratvena sūtrāntaraṃ
            vyācaṣṭe-<span class="bold">māyetyādinā /</span>
            mantreṇa devatānugraheṇauṣadhisevayā vā svapnaḥ satyasūcakāścet satyāḥ syurityata
            āha-<span class="bold">tatrāpi bhavatu nāmeti /</span>
            satyaharṣahetorapi śuktirūpyasya satyatvādarśanāditi bhāvaḥ /
            yathā kṛṣidvārā lāṅgalasya gavādijīvananimittatvaṃ tathā svapnabhokturadṛṣṭadvārā
            svapnasṛṣṭinimittatvaṃ na tu kumbhaṃ prati kumbhakārasyeva sākṣād svapnakartṛtvaṃ
            sāmagryabhāvabādhayoruktatvādityāha-<span class="bold">yaduktamityādinā /</span>
            tathāca svapnasya sakartṛkatvaṃ mukhyaṃ nāstīti hetvasiddhiriti bhāvaḥ /
            śrutitātparyavirodhācca na svapnasatyatetyāha-<span class="bold">apiceti /</span>
            vyatikaraḥ saṃkaraḥ, śrutyātatparatayetyarthaḥ /
            jāgaritādaviśeṣāditi bhāvaḥ /
            phalitamāha-<span class="bold">tasmāditi /</span>
            eteneti /
            bhāktatvenetyarthaḥ /
            dvitīyasūtroktaprājñakartṛkatvaheturapi svapnasya kiṃ śrutisiddha uta prājñasya sarveśvaratvāt
            siddhaḥ, nādya ityāha-<span class="bold">yadapyuktamityādinā /</span>
            svayaṃ vihatya jāgraddehaṃ niśceṣṭaṃ kṛtvā, svayaṃ vāsanayā nirmāya, svena bhāsā svīyabuddhivṛttyā
            svena jyotiṣā svarūpacaitanyena ca svapnamanubhavatītyarthathaḥ /
            na kevalaṃ bṛhadāraṇyake jīvasya svapnakartṛtvaṃ śrutaṃ kintu kāṭhake 'pītyāha-<span class="bold">ihāpīti /</span>
            jīvoktau brahmaprakaraṇavirodha ityata āha-<span class="bold">tasya tviti /</span>
            evaṃ hetoḥ śrutisiddhatvaṃ nirasya dvitīyamaṅgīkaroti-<span class="bold">na cāsmābhiriti /</span>
            tarhi hetusiddheḥ svapnasya satyatvamityāśaṅkya satyatvaṃ vyāvahārikaṃ pāramārthikaṃ
            veti vikalpya vyavahārakāle bādhadarśanāt, nādya ityāha-<span class="bold">pāramārthikastviti /</span>
            dvitīye dṛṣṭāntasya sādhyavaikalyamityāha-<span class="bold">naceti /</span>
            kastarhi svapnasya jāgrato viśeṣo 'tra kathyata ityāśaṅkya prātibhāsikatvamityāha-<span class="bold">prāgiti //4//</span></p>
         
         
         <p>END BsRp_3,2.1.4</p>
         
         
         
         
         
         <p>START BsRp_3,2.2.5ḥ</p>
         
         
         <p>parābhidhyānāt tu tirohitaṃ tato hyasya bandhaviparyayau | BBs_3,2.5 |</p>
         
         
         <p>pūrvaṃ kḷptasāmagryabhāvāt svapno māyetyuktamayuktaṃ satyasaṅkalpamātreṇāpi satyasṛṣṭisaṃbhavāditi
            śaṅkāṃ kṛtvā pariharan sūtraṃ vyācaṣṭe-<span class="bold">athapi syādityādinā /</span>
            satyasaṃkalpasya hi saṃkalpātsṛṣṭiḥ satyā bhavati jīvasya tvasatyasaṃkalpatvaṃ pratyakṣamiti
            parihārārthaḥ /
            tarhi viruddhadharmavattvājjīvasyeśvaratvaṃ nāstyeveti śaṅkate-<span class="bold">kimiti /</span>
            nāstīti na kintvāvṛtamasti tatpunarīśvaraprasādākasyacidvyajyata ityāha-<span class="bold">na nāstīti /</span>
            vidhūtadhvāntasya niṣpāpasya saṃsiddhasyāṇimādiviśiṣṭasyetyarthaḥ /
            brahmaivāhamiti devaṃ jñātvā sākṣātkṛtya sarvapāśānāmavidyādikleśānāmapahānirapakṣayastadrūpo
            bhavati /
            kṣīṇaiśca kleśaistatkāryajanmamaraṇātmakabandhadhvaṃsa iti nirguṇavidyāphalamuktam
            /
            saguṇavidyāphalamāha-<span class="bold">tasyeti /</span></p>
         
         
         <p>parasyābhimukhyenāhaṅgraheṇa dhyānādbandhamokṣāpekṣayā manetroktahānidvayāpekṣayā
            vā tṛtīyaṃ viśvaiśvaryamaṇimādirūpaṃ martyadehapāte sati siddhe dehe bhavati tadabhogānantaramātmajñānātkevalo
            dvaitaśūnya āptakāmaḥ prāptasvayañjyotirānando bhavatīti kramamuktirityarthaḥ //5//</p>
         
         
         <p>END BsRp_3,2.2.5</p>
         
         
         
         
         
         <p>START BsRp_3,2.2.6ḥ</p>
         
         
         <p>dehayogādvā so 'pi | BBs_3,2.6 |</p>
         
         
         <p>uktaiśvaryatirobhāve dehābhimāno heturiti kathanārthaṃ sūtraṃ, tannirasyāṃ śaṅkāmāha-<span class="bold">kasmāditi /</span>
            satyāvaraṇaṃ nāstītyaṅgīkṛtya kalpitāvaraṇaṃ sādhayati-<span class="bold">ucyata ityādinā /</span>
            jīvasyeśvaratvamaṅgīkṛtyāvaraṇakalpanāto varamanyatvakalpanetyāśaṅkāmudbhāvya śrutyā
            nirasyati-<span class="bold">nanvityādinā /</span></p>
         
         
         <p>
            svapne 'pyālokādeḥ satyatve jāgratīvātmanaḥsvaprakāśatvamasphuṭaṃ syāt, prātibhāsikatve
            tvālokendriyādyasattve 'pyarthāparokṣyamātmajyotiṣa eveti sphuṭaṃ sidhyati /<br />
            tasmāddeśādisāmyavacanaṃ svapnasya jāgrattulyabhānābhiprāyamityarthaḥ //6//
            </p>
         
         
         <p>END BsRp_3,2.2.6</p>
         
         
         
         
         
         <p>START BsRp_3,2.2.7ḥ</p>
         
         
         <p>tadabhāvo nāḍīṣu tacchruter ātmani ca | BBs_3,2.7 |</p>
         
         
         <p>evaṃ bāhyakaraṇoparame sati manovāsanoddīpitāvidyāvilāsātmakaṃ svapnamātmanaḥsākṣiṇaḥ
            svayañjyotiṣṭvārthaṃ vicārya pratiyogyanuyogibhāvasaṅgatyā svapnāvasthamanolayātmikāṃ
            suṣuptiṃ vicārayati-<span class="bold">tadabhāvo nāḍīṣu tacchuterātmani ca /</span>
            tadetatsvapanaṃ yathā syāttathā /
            yatra kāle suptaḥ suṣuptaḥ samasto nirastabāhyakaraṇo manolayātsamyakprasaṅga ityarthaḥ
            /
            svāpe nāḍīsthānamuktvā nāḍīpurītatornāḍīparamātmanośca samuccayaśrutī āha-<span class="bold">anyatreti /</span>
            paramātmamātraśrutīrāha-<span class="bold">tathānyatretyādinā /</span>
            nāḍīpurītabrahmasu saptamīśruteḥ samuccayaśruteśca saṃśayamāha-<span class="bold">tatreti /</span>
            pūrvapakṣe sthānavikalpājjīvasya brahmaikyānirṇayaḥ, siddhānte nāḍībhiḥ purītataṃ
            gatvāntarhṛdi brahmaṇyeva śeta iti samuccyāt tannirṇaya iti vivekaḥ /
            ekapuroḍāśārthatvaṃ vrīhiyavayordṛṣṭaṃ nāḍyādīnāmekasmin svāparūpārthe nirapekṣasthānatvaṃ
            tu kuta ityata āha-<span class="bold">nāḍyādīnāṃ ceti /</span>
            sati brahmaṇi tṛtīyaśruterna saptamīti śaṅkārthaḥ /
            āyatanaśabdātsaptamyartha ādhāratvaṃ gamyata ityāha-<span class="bold">naiṣa doṣa iti /</span>
            anyatrāvasthādvaye śrānto jīvo viśrāntisthānaṃ prāṇākhyaṃ sadbrahmopasarpati suṣuptāvityarthaḥ
            /
            saptamīśrutyā nirapekṣādhāratvabhānādvikalpa āstheyaḥ kadācitsamuccityāpi nāḍyādīnāṃ
            sthānatvamiti na samuccayaśrutivirodha iti pūrvapakṣārthaḥ /
            siddhāntayati-<span class="bold">evaṃ prāpta iti /</span>
            sūtre cakāraḥ purītatsamuccayārthaḥ /
            yadā nāḍyaḥ suṣuptisthānaṃ tadā purītatsthānaṃ na bhavatīti śrutasthānatvasya pakṣe
            bādhaḥ syāt, sa na yukta ityāha-<span class="bold">vikalpe hyeṣāmiti /</span>
            vrīhiyavayostvagatyā vikalpa iti bhāvaḥ /
            yattu saptamīśrutyā nāḍyādīnāmekaphalakatvamiti, tannetyāha-<span class="bold">na hyeketi /</span>
            prāsādasya paryaṅkadhāraṇamarthaḥ /
            paryaṅkasya tu śayanamiti phalabhede 'pyekavibhaktirdṛśyate, vyavadhānāvyavadhānābhyāṃ
            śayanasādhanatvāt samuccayaśca, tathehāpi nāḍīpurītatorjīvasya saṃcāradvārā brahmaṇyeva
            suptiriti samuccaya ityarthaḥ /
            nāḍīnāṃ prāṇasya ca ekena vākyenopādānānmithaḥ samuccaya ityāha-<span class="bold">ekavākyeti /</span>
            ādhāratvamātraṃ saptamyartho na nirapekṣatvamato na samuccayasya saptamyā bādha ityāha-<span class="bold">na caivamapīti /</span>
            samuccaye 'pītyarthaḥ /
            atra nāḍīśrutau nāḍīṣu bhoktuḥ suptirna vivakṣitā raśmisaṃbandhanāḍīrūpamārgastutyarthatvādityāha-<span class="bold">apiceti /</span>
            pittena viṣayekṣaṇābhāve sukhaduḥkhayorabhāvāt taddhetudharmātmakapāpmāsparśa ityarthaḥ
            /
            apahatapāpmabrahmasaṃpattyā vā pāpmāsparśa ityāha-<span class="bold">athaveti /</span>
            asmin vyākhyāne lābhamāha-<span class="bold">evaṃ ca satīti /</span>
            'tāsu tadā bhavatyathāsmin prāṇa evaikadhā bhavati'iti śruteḥ samuccaya āśrito bhavatītyarthaḥ
            /
            nāḍībrahmaṇorguṇapradhānabhāvena suptau samuccayavatpurītadbrahmaṇorapītyāha-<span class="bold">tathetyādinā /</span>
            ākāśe brahmaṇi śeta ityupakramya tābhiḥ pratyavasṛpya purītamiti śeta ityuktaṃ, tathāca
            nāḍīdvārā purītataṃ gatvā brahmaṇi śeta iti samuccayaḥ siddha ityāha-<span class="bold">tathā nāḍīti /</span>
            satā saṃpanno bhavati prājñena saṃpariṣvakta iti satprājñayoḥ śruteḥ pañca suptisthānānītyata
            āha-<span class="bold">satprājñayoriti /</span>
            kiñca prakṛtadarśādisādhanaikapuroḍāśaniṣpattau mitho 'napekṣatayā samarthatvādyukto
            vrīhiyavayorvikalpaḥ, nāḍyādīnāṃ tu brahmanirapekṣatayā suṣuptajīvādhāratvāsāmarthyānna
            vikalpa ityāha-<span class="bold">apica nāḍya iti /</span>
            upādhiliṅgāśrayanāḍīpurītatorupahitajīvāśrayatvaṃ paramparayā vācyaṃ, tadapi suṣuptau
            na saṃbhavati, upādhilayādityarthaḥ /
            nanu brahmāpi jīvasya na mukhyaṃ sthānaṃ abhedādityata āha-<span class="bold">brahmādhāratvamiti /</span>
            jīvasya brahmaṇyabhedenāvasthānaṃ nāḍīpurītatostu līnopādherjīvasya sthitireva na
            saṃbhavatītyekārthasāmarthyābhāvānna vikalpa ityarthaḥ /
            suṣuptau jīvasya bhedakopādhilayāccautsargikabrahmābhedasya vikalpo na yukta ityāha-<span class="bold">apiceti /</span>
            kiñca nāḍyādīnāmanyatamasthāne kvacitsuptivādināpi suṣuptaṃ na viśiṣyata iti vaktavyaṃ,
            tacca vaktuṃ na śakyata ityāha-<span class="bold">apica sthāneti /</span>
            bhedābhāvo hi bhedajñānābhāve hetuḥ, nāḍīpūritadratasya tu jīvasya bhedāvasthatvādbhedāvijñāne
            karaṇaṃ nāstītyarthaḥ /
            dvaitāvasthāsyāpi dvaitājñāne hetuṃ śaṅkate-<span class="bold">nanu bhedeti /</span>
            draṣṭurdṛśyāddūrasthatvaṃ svābhāvikamaupādhikaṃ vā /
            tatrādyaṃ sadṛṣṭāntamanūdya pratyāha-<span class="bold">bāḍhamityādinā /</span>
            dvitīyamanūdya dūṣayati-<span class="bold">upādhigatameveti /</span>
            upādhisaṃbhinnasyaiva nāḍyādau svāpe katipayasaṃnikṛṣṭārthajñānaprasaṅgāt suṣuptivyāghātaḥ
            syāt /
            upādhilaye tvanyatra jīvasya sthityayogādbrahmaṇyeva svāpa āstheya ityarthaḥ /
            evaṃ vikalpaṃ nirasya nāḍīpurītatorbrahmaṇā saha tulyavatsamuccayamaphalatvena dūṣayan
            guṇapradhānatvena samuccayamupasaṃharati-<span class="bold">naca vayamityādinā //7//</span></p>
         
         
         <p>END BsRp_3,2.2.7</p>
         
         
         
         
         
         <p>START BsRp_3,2.2.8ḥ</p>
         
         
         <p>ataḥ prabodho 'smāt | BBs_3,2.8 |</p>
         
         
         <p>kiñca brahmaṇaḥ sakāśājjīvasyotthānaśruterbrahmaiva suṣuptisthānamityāha-sūtrakāraḥ-<span class="bold">ataḥ prabodha iti /</span></p>
         
         
         <p>nāḍīpurītatoḥ kvāpyutthānāpādānatvāśravaṇānna suṣuptisthānatvamityarthaḥ, tasmādupādhilaye
            jīvasya brahmābhedādaupādhika eva bheda iti vivekadvākyārthābhedasiddhiriti sthitam
            //8//</p>
         
         
         <p>END BsRp_3,2.2.8</p>
         
         
         
         
         
         <p>START BsRp_3,2.3.9ḥ</p>
         
         
         <p>sa eva tu karmānusmṛtiśabdavidhibhyaḥ | BBs_3,2.9 |</p>
         
         
         <p class="bold">sa eva tu karmānusmṛtiśabdavidhibhyaḥ /</p>
         
         <p>suṣuptau upādhināśāt karmānusmṛtyāderdarśanācca saṃśaye satyasmādbrahmaṇo jīvasyotthānaśruterbrahmaiva
            suṣuptisthānamityuktamayuktam /
            suptādanyasyāpyutthānasaṃbhavena suṣuptasya nāḍyādisthānatvasaṃbhavādityākṣepasaṃgatyā
            niyamakābhāvādaniyama iti pūrvapakṣamāha-<span class="bold">tasyāḥ punarityādinā /</span>
            pūrvapakṣe jñānavaiyarthyaṃ suṣuptyaivāpunarāvṛttirūpamuktisiddheḥ, siddhānte tu ajñātabrahmātmanā
            sthitasyājñānabalena punastasyaivotthānāvaśyaṃbhāvādajñānanāśāya jñānāpekṣeti phalam
            /
            īśvaro vetyaniyamadārḍhyāyoktam /
            sa vānyo vetyeva pūrvapakṣaḥ /
            jñānaṃ vinā buddhyādyupādheratyantanāśābhāvādyayā buddhyopahito jīvaḥ suṣuptau kāraṇātmanā
            sthitastasyaiva nānākarmānubhavasaṃskāravatyopahita uttiṣṭhatīti siddhāntayati-<span class="bold">sa eva tvityādinā /</span>
            sāmikṛtasyārdhakṛtasya ekasyaiva jyotiṣṭomāderanekayajamānakatvāpāto 'tiprasaṅgaḥ
            /
            smṛtimuktvānuśabdasūcitāṃ pratyabhijñāmāha-<span class="bold">so 'hamiti /</span>
            ayanaṃ gamanaṃ āyaḥ /
            yoniḥ tattadindriyasthānam /
            pratiniyataṃ gamanaṃ yathā bhavati tathā pratiyonyāgacchati jāgaraṇāyeti śrutyarthaḥ
            /
            na vindatītyajñānasattvātsuptasyotthānaniyama uktaḥ /
            iha pūrvaprabodhe ye bhavanti ta eva tadottaraprabodhe bhavantītyarthaḥ /
            vidhiṃ vyācaṣṭe-<span class="bold">karmeti /</span>
            sa evottiṣṭhatīti niścīyate ityarthaḥ atraivotsūtraṃ yuktyantaramāha-<span class="bold">apicetyādinā /</span>
            anyotthāne sukhāderna pūrvakarmakāryatetyakṛtasukhādyāgamaḥ pūrvasuptajīvakṛtakarmanāśaścetyarthaḥ
            /
            pūrvapakṣyuktaṃ dṛṣṭāntaṃ vaiṣamyeṇa dūṣayati-<span class="bold">yatpunarityādinā /</span>
            asmadādyaśakyamapi vivecanaṃ prāṇyadṛṣṭāpekṣa īśvaraḥ karotīti matvā dṛṣṭāntamāha-<span class="bold">dṛśyate ceti /</span>
            brahmābhedācca jīvasya jalabinduvaiṣamyamityāha-<span class="bold">apiceti /</span>
            abhede sa vānyo vottiṣṭhati iti cintānavakāśa ityāśaṅkya buddhibhedena jīvabhedāccintetyāha-<span class="bold">evaṃ satīti /</span>
            suṣuptau buddhināśena pratyahaṃ buddhyupādhibhedādekajīvasya vyavahāro na syādityata
            āha-<span class="bold">sa evāyamiti /</span></p>
         
         
         <p>sthūlasūkṣmātmanā tiṣṭhatyekopādhirityarthaḥ //9//</p>
         
         
         <p>END BsRp_3,2.3.9</p>
         
         
         
         
         
         <p>START BsRp_3,2.4.10ḥ</p>
         
         
         <p>mugdher'dhasaṃpattiḥ pariśeṣāt | BBs_3,2.10 |</p>
         
         
         <p>avasthātrayādātmānaṃ vivicya mūrcchāto vivecayati-<span class="bold">mugdher'dhasaṃpattiḥ pariśeṣāt /</span>
            mūrcchā prasiddhāvasthāntargatā vā pañcamāvasthā veti /
            avasthācatuṣṭayasiddhermugdhasya tadvailakṣaṇyācca saṃśaye so 'hamiti pratyabhijñayotthitasya
            suptābhedavadviśeṣajñānābhāvāviśeṣeṇa liṅgena suṣuptireva mūrccheti pratyabhijñānātsuṣuptyantargatā
            mūrccheti dṛṣṭāntasaṃgatyā pūrvapakṣamāha-<span class="bold">tisrastāvaditi /</span>
            pūrvapakṣe prasiddhāvasthātaḥ pṛthagātmano mūrcchāto vivekārthaṃ yatnāsiddhiḥ phalaṃ,
            siddhānte pṛthagyatnadhrauvyamiti bhedaḥ pariśeṣaṃ darśayan siddhāntayati-<span class="bold">na tāvadityādinā /</span>
            jāgradapi jāgarāvastho 'pītyarthaḥ /
            aindriyakamarthajñānaṃ dehadhāraṇaṃ ca tasyāsti na mugdhasyeti vaiṣamyoktyā dūṣayati-<span class="bold">netyādinā /</span>
            mūrcchāyā jāgarādbhedamuktvā svapnamṛtibhyāṃ bhedamāha-<span class="bold">nāpītyādinā /</span>
            ālabhante spṛśanti /
            diṣṭaṃ maraṇam /
            suṣuptimūrcchayoḥ kiñcitsārūpye 'pi bahuvailakṣaṇyādbheda ityāha-<span class="bold">neti /</span>
            lakṣaṇabhedamuktvā nimittabhedamāha-<span class="bold">nimitteti /</span>
            pratyabhijñāpyasiddhetyāha-<span class="bold">naceti /</span>
            uktasārūpyavairūpyābhyāmardhasaṃpattiḥ sarvaiḥ suṣuptidharmairasaṃpanno mugdhaḥ suṣupto
            na bhavati, sarvairmaraṇāvasthādharmairasaṃpattermṛto 'pi na kintu avasthāntaraṃ gata
            iti sūtrārthaḥ /
            atra sūtre jīvasya brahmaṇārdhasaṃpattirukteti bhrāntaḥ śaṅkate-<span class="bold">kathamiti /</span>
            yatsuptaṃ prati satsaṃpannatvaṃ śrutaṃ tadupādhyābhāvābhiprāyam /
            upādhyabhāvaśca mugdhasyāpi mama iti yatastasmāt kṛtsnasaṃpattirevetyarthaḥ /
            suṣuptikāle karmāsaṃbandhe punarutthānaṃ kathamityāśaṅkya tatkāryābhāvāttadasaṃbandhoktirityāha-<span class="bold">jīve hīti /</span>
            brahmaṇā kṛtsnasaṃpattimaṅgīkṛtya pariharati-<span class="bold">na brūma iti /</span>
            mugdhatvaṃ hi suṣuptasyārdhena niḥsaṃjñatvādidharmeṇa sāmyena saṃpannaṃ bhavati, maraṇāsyārdhena
            kampādinā saṃpannamityardhasaṃpattirityarthaḥ /
            ito 'pi suṣuptivaiṣamyamityāha-<span class="bold">dvāraṃ ceti /</span>
            aprasiddhimaṅgīkṛtyoktaṃ prasiddhirapyastītyāha-<span class="bold">prasiddhā ceti /</span>
            nāyurvedo vaidyaśāstram /
            prasiddhau kathaṃ vivāda ityāśaṅkya pañcamatvenāprasiddherityāha-<span class="bold">ardheti /</span></p>
         
         
         <p>suṣuptimṛtidharmārdhasaṃpattyā tadantarbhāvabuddhirlokānāmityarthaḥ //10//</p>
         
         
         <p>END BsRp_3,2.4.10</p>
         
         
         
         
         
         <p>START BsRp_3,2.5.11ḥ</p>
         
         
         <p>na sthānato 'pi parasyobhayaliṅgaṃ sarvatra hi | BBs_3,2.11 |</p>
         
         
         <p>sarvābhiravasthābhiraliptastvamartha iti nirūpayitukāmaḥ prathamaṃ tasya nirviśeṣatvamāha-<span class="bold">na sthānato 'pi parasyobhyaliṅgaṃ sarvatra hi /</span>
            uddeśayatvampadārthajijñāsoparamānantaraṃ tatsvarūpabrahmavicārasyāvasarasaṃgatimāha-<span class="bold">yeneti /</span>
            nirviśeṣatvaṃsav iśeṣatvaṃ cetyubhayaṃ liṅgyate jñāpyate yābhistā ubhayaliṅgaḥ śrutayaḥ
            saṃśayabījatvena santītyarthaḥ /
            yathā viruddhasuṣuptimaraṇobhayarūpaṃ mugdhatvaṃ tathā śrutiprāmāṇyādubhayarūpaṃ brahma
            dhyeyamiti dṛṣṭāntena pūrvapakṣaḥ /
            nirviśeṣamekarūpameva jñeyamiti siddhāntayati-<span class="bold">evamiti /</span>
            kimubhayarūpatvaṃ svataḥ, uta svato nirguṇasya sarvagandhatvādiviśeṣa upādhitaḥ satyaḥ,
            āhosvitsvataḥ saviśeṣameva brahmeti /
            tatrādya nirasya dvitīyamanūdya dūṣayati-<span class="bold">astu tarhīti /</span>
            sthānamupādhiḥ /
            brahmaṇi viśeṣaḥ, kalpitaḥ aupādhikatvātsphaṭikalauhityavadityarthaḥ /
            upādheḥ satyatve 'pi tatkṛtaṃ mithyeti dṛṣṭaṃ brahmaṇi tūpādhīnāṃ mithyātvāttatkṛto
            viśeṣo mithyeti kimu vācyamityāha-<span class="bold">upādhīnāmiti /</span>
            tṛtīyaṃ nirasyati-<span class="bold">ataśceti /</span>
            sarvasya viśeṣasya kalpitatvādevetyarthaḥ /
            niṣedhaśruteścaivamityāha-<span class="bold">sarvatra hīti</span> //11//</p>
         
         
         <p>END BsRp_3,2.5.11</p>
         
         
         
         
         
         <p>START BsRp_3,2.5.12ḥ</p>
         
         
         <p>na bhedād iti cen na pratyekamatadvacanāt | BBs_3,2.12 |</p>
         
         
         <p>bhidyata iti bhedo viśeṣaḥ, nirviśeṣatvaśrutāvapi viśeṣasyāpi śruterubhayarūpatvaṃ
            syāditi śaṅkāṃ vyācaṣṭe-<span class="bold">athāpi syāditi /</span>
            pūrvoktaṃ virodhaṃ smārayati-<span class="bold">nanūktamiti /</span>
            bhedaśrutiprāmāṇyārthamaupādhikarūpabhedasvīkārādavirodha iti samādhyarthaḥ /
            kimupādhigata eva rūpabhedo brahmaṇyupacaryate dhyānārthamutopādhiyogātsatyaviruddharūpavattayā
            brahmaṇo bhedo bhavatīti /
            ādye 'smādiṣṭasiddhiḥ, dvitīyamabhedaśrutyā dūṣayati-<span class="bold">neti brūma iti</span> //12//</p>
         
         
         <p>END BsRp_3,2.5.12</p>
         
         
         
         
         
         <p>START BsRp_3,2.5.13ḥ</p>
         
         
         <p>api caivam eke | BBs_3,2.13 |</p>
         
         
         <p>dvaitanindāpūrvakamadvaitokteśca nirviśeṣaṃ tattvamiti sūtrārthamāha-<span class="bold">apiceti /</span></p>
         
         
         <p>bhoktā jīvo bhogyaṃ śabdādi tayoḥ preritāramīśvaraṃ ca matvā vicārya me mama proktaṃ
            tatsarvaṃ trividhaṃ brahmaiveti jānīyādityarthaḥ //13//</p>
         
         
         <p>END BsRp_3,2.5.13</p>
         
         
         
         
         
         <p>START BsRp_3,2.5.14ḥ</p>
         
         
         <p>arūpavadeva hi tatpradhānatvāt | BBs_3,2.14 |</p>
         
         
         <p>dvividhaśrutiṣu satīṣu nirviśeṣatve kiṃ niyāmakamiti śaṅkate-<span class="bold">kathaṃ punariti /</span>
            tatparātaparavirodhe tatparaṃ balavaditi nyāyo niyāmaka ityāha-<span class="bold">arūpavadeveti /</span>
            upāsanāparavākyeṣu ākāre tātparyābhāve 'pi devatāvigrahādivadākārasiddhimāśaṅkya niṣprapañcaparaśrutivirodhānmaivamityāha-<span class="bold">teṣvasatīti</span> //14//</p>
         
         
         <p>END BsRp_3,2.5.14</p>
         
         
         
         
         
         <p>START BsRp_3,2.5.15ḥ</p>
         
         
         <p>prakāśavaccāvaiyarthyāt | BBs_3,2.15 |</p>
         
         
         <p>kalpitadvaite sāvakāśatvācca saprapañcatvaśrutayo durbalā ityāha-<span class="bold">prakāśavacceti /</span>
            nanvākāravākyānāmupādhikalpitasarvagandhatvādināthravattvaṃ kimiti varṇyate vaiyarthyamevocyatām,
            tatrāha-<span class="bold">nahi vedavākyānāmiti /
               nanvevamapīti /</span>
            uktarītyobhayarūpatvāṅgīkāreṇa śrutīnāṃ vyavasthitatve 'pītyarthaḥ /
            upādhīnāṃ kalpitatvādaupādhikasya satyatvādupapatterna satyamubhayarūpatvamiti pūrvamuktaṃ,
            saṃprati satyaṃ nirviśeṣatvaṃ mithyā saviśeṣatvamityucyata ityubhayarūpatvāṅgīkāre
            'pi na pūrvāparavirodha ityāha-<span class="bold">neti brūma iti /</span>
            dvaitasya mithyātve jñānena bādhādupāsanādivyavahāro na syādityāśaṅkya bādhātprāgeva
            sa ityāha-<span class="bold">satyamiti</span> //15//</p>
         
         
         <p>END BsRp_3,2.5.15</p>
         
         
         
         
         
         <p>START BsRp_3,2.5.16ḥ</p>
         
         
         <p>āha ca tanmātram | BBs_3,2.16 |</p>
         
         
         <p>yataḥ śrutiścinmātramāhātaśca viśeṣo mithyeti sūtrārthamāha-<span class="bold">āha ceti /</span></p>
         
         
         <p>saindhavaghano lavaṇapiṇḍaḥ //16//</p>
         
         
         <p>END BsRp_3,2.5.16</p>
         
         
         
         
         
         <p>START BsRp_3,2.5.17ḥ</p>
         
         
         <p>darśayati cātho api smaryate | BBs_3,2.17 |</p>
         
         
         <p>kiñca śrutismṛtyoḥ paraniṣedhena brahmopadeśānniṣprapañcaṃ brahmetyāha-<span class="bold">darśayati ceti /</span>
            atha dvaitoktyanantaraṃ jñānahetutvānneti neti upadeśaḥ kriyata ityarthaḥ /
            adhi anyat punaḥ punaradhīhi bho iti nirbandhakāriṇaṃ taṃ dvitīyaṃ tṛtīyaṃ ca praśne
            tūṣṇībhāvaṃ tyaktvovāca /
            upaśānto nirastadvaitaḥ /
            
            <p>
               atastasya tūṣṇīṃbhāva evottaramiti sautraśca atośabdastathārthakaḥ ādimatkāryaṃ tanna
               bhavatītyanādimat /<br />
               sat indriyavedyam /<br />
               asat parokṣaṃ ca na svaprakāśatvādityarthaḥ /<br />
               sarvabhūtaguṇairdivyagandhādibhiryuktaṃ māṃ mūrtimantaṃ paśyasīti yatsā māyā, ata
               eva sadvaito bhagavāniti māṃ draṣṭuṃ nārhasi vastuto dvaitātītatvādityarthaḥ //17//
               </p>
         </p>
         
         
         <p>END BsRp_3,2.5.17</p>
         
         
         
         
         
         <p>START BsRp_3,2.5.18ḥ</p>
         
         
         <p>ata eva copamā sūryakādivat | BBs_3,2.18 |</p>
         
         
         <p>kiñca yathā jalādyupādhikalpitaḥ sūryacandrāderbhedacalanādirdharma evamātmana iti
            dṛṣṭāntaśruteśca nirviśeṣaṃ tattvamityāha-<span class="bold">ata eva copameti /</span></p>
         
         
         <p>
            jalasthapratibimbatvākāreṇa sūryasyābhāsatvadyotanāya sūryaketi kapratyayaḥ /<br />
            yathāyaṃ jyotirmayo vivasvānsvata eko 'pi ghaṭabhedena bhinnāḥ apo 'nugacchan bahudhā
            kriyate evamajo 'yamātmā devaḥ svaprakāśa eko 'pyupādhinā māyayā kṣetreṣvanugacchan
            bhedarūpaḥ kriyata iti yojanā //18//
            </p>
         
         
         <p>END BsRp_3,2.5.18</p>
         
         
         
         
         
         <p>START BsRp_3,2.5.19ḥ</p>
         
         
         <p>ambuvadagrahaṇāt tu na tathātvam | BBs_3,2.19 |</p>
         
         
         <p>ihātmanyuktadṛṣṭāntavaiṣamyaśaṅkāsūtram-<span class="bold">ambuvaditi /</span></p>
         
         
         <p>ātmano nīrūpatvāddūrasthopādhyabhāvācca māyayā buddhyādiṣu pratibimbabhedo na yukta
            ityarthaḥ //19//</p>
         
         
         <p>END BsRp_3,2.5.19</p>
         
         
         
         
         
         <p>START BsRp_3,2.5.20ḥ</p>
         
         
         <p>vṛddhihrāsabhāktvamantarbhāvādubhayasāmañjasyādevam | BBs_3,2.20 |</p>
         
         
         <p>upādhyantarbhāvena tatkalpitadharmavattvamatra vivakṣitāṃśastena sāmyena samādhānasūtram-<span class="bold">vṛddhihāseti /</span></p>
         
         
         <p>dṛṣṭāntasāmye 'pi nīrūpātmanaḥ pratibimbaṃ svabuddhyā kathaṃ kalpyata ityata āha-<span class="bold">na cedamiti /</span>
            śrūyate na kalpyata ityarthaḥ /
            śrutadṛṣṭāntasya 'sūryakādivat'ityupanyāsena kiṃ phalamityata āha-<span class="bold">śāstreti /</span></p>
         
         
         <p>
            ātmano nirviśeṣatvaṃ phalamityarthaḥ /<br />
            avirodha iti na vaiṣamyamityarthaḥ /<br />
            ātmā pratibimbaśūnyaḥ, nīrūpadravyatvāt, vāyuvadityanumāne ākāśe vyabhicāraḥ /<br />
            alpajale 'vidūrākāśapratibimbadarśanādupādhidūrasthatvamapi kvacidanapekṣatamiti bhāvaḥ
            //20//
            </p>
         
         
         <p>END BsRp_3,2.5.20</p>
         
         
         
         
         
         <p>START BsRp_3,2.5.21ḥ</p>
         
         
         <p>darśanāc ca | BBs_3,2.21 |</p>
         
         
         <p>praveśaśruteścoktānumānabādha ityāha sūtrakāraḥ /
            <span class="bold">darśanācceti /</span>
            dvipadaḥ puro manuṣyādidehāṃścakre catuṣpadaḥ puraḥ paśūnkṛtvā puraścakṣurādyabhivyakteḥ
            purastāt sa īśvaraḥ pakṣī liṅgaśarīrī bhūtvā pura uktāni śarīrāṇyāviśat, sa ca praviṣṭo
            'pi puruṣaḥ pūrṇa evetyarthaḥ /
            taittirīyake liṅgasya pakṣādyukteḥ pakṣitvaṃ mantavyam /
            evaṃ pratibimbabhāvena bhedādeḥ kalpitatvāt nirviśeṣaṃ brahmeti svamatamupasaṃharati-<span class="bold">tasmāditi /</span>
            ekadeśivyākhyāmutthāpayati-<span class="bold">atreti /</span>
            na sthānato 'pītyādyekamadhikaraṇaṃ, tatra brahmaṇo niṣprapañcatve sthite kiṃlakṣaṇaṃ
            brahmeti saṃdehe prakāśavaccetyādidvitīyamadhikaraṇaṃ pravṛttaṃ, na sadrūpameva brahma
            kintu prakāśavacca cidrūpaṃ ca /
            kutaḥ-avaiyarthyāt /
            satyaṃ jñānaṃ sadeva somyetyubhayaśruterdvirūpe brahmaṇyarthavattvāditi pūrvapakṣe
            siddhāntaḥ-āha ca tanmātram /
            sanmātraṃ brahma śrutirāha, 'jñānasya sattānatirekāt'iti /
            idaṃ dvitīyādhikaraṇaṃ dūṣayati-<span class="bold">atra vayamiti /</span>
            dvitīyādhikaraṇasya kiṃ brahmaṇo 'nekarūpatvanirāsaḥ phalam, uta bodharūpatvanirāsa
            āhosvitsattānirāsa iti vikalpya sarvathāpyānarthakyaṃ prapañcayannādye gatārthatāmāha-<span class="bold">yadi tāvaditi /</span>
            nahi dvitīya ityāha-<span class="bold">naceti /</span>
            brahmaṇo bodharūpatvanirāse jaḍatvājjīvābhedaśrutibādhaśca syādityāha-<span class="bold">kathaṃ veti /</span>
            na tṛtīya ityāha-<span class="bold">nāpīti /</span>
            sattānirāse bodhasya tucchatvaṃ ca syādityāha-<span class="bold">kathamiti /</span>
            naca bodhasya sattānatirekānna tucchateti vācyam /
            sadbodhapadayorvācyānatireke paryāyatvaprasaṅgāt /
            evaṃ siddhāntaṃ phalābhāvena dūṣayitvā pūrvapakṣaṃ dūṣayati-<span class="bold">nāpīti /</span>
            prasaṅgamevāha-<span class="bold">satteti /</span>
            vyāvṛttatvaṃ bhinnatvam /
            niṣprapañcaikarūpatvasiddhāntavirodhāt bhinnobhayarūpatvapūrvapakṣānutthānamityarthaḥ
            /
            ubhayaśrutibalādutthānamiti śaṅkate-<span class="bold">śrutatvāditi /</span>
            meruvindhyavatparasparaṃ bhinnasattābodhayorekabrahmābhedaśaṅkā śrutiśatenāpi na yuktetyāha-<span class="bold">neti /</span>
            sadbodhayorbhedo 'sti na vā /
            ādye śruterapi viruddhārthatvānupapatterna pūrvapakṣotthānamityuktam /
            saṃprati dvitīyaṃ śaṅkate-<span class="bold">atha sattaiveti /</span>
            sadbodhapadayorvācyabhede 'pi lakṣyaikyopapattirakhaṇḍārthasvīkārādityarthaḥ /
            akhaṇḍārthasya pūrvapakṣatvaṃ na syātsiddhāntatvāt /
            kiñcātra saṃśaye 'pyayukta ityāha-<span class="bold">tathāpīti /</span>
            ekādhikaraṇapakṣe sūtrāṇi kathaṃ neyānītyata āha-<span class="bold">sūtrāṇīti /</span>
            svapakṣe sūtrasāmañcasyaṃ cetyāha-<span class="bold">apiceti /</span>
            avaśyāpekṣitagatyarthatvenottarasūtrāṇāṃ pūrvaikavākyatvānnādhikaraṇabheda iti bhāvaḥ
            /
            ākāraśrutīnāṃ kalpitākāro gatiriti svamatamuktaṃ, prapañcavilayavādinastu 'manomayaḥ
            prāṇaśarīraḥ satyakāmaḥ'ityādyākāraśrutīnāṃ taditarākārapravilayo gatirityāhuḥ /
            manomaya iti kor'thaḥ, mano 'tiriktopādhiśūnya ityarthaḥ /
            evaṃ prāṇaśarīrapadena prāṇātiriktopādhiniṣedhānmanaso 'pyabhāvasiddhiḥ, evaṃ sarve
            śabdā anākārabrahmaparā eveti tanmatamanūdya dūṣayati-<span class="bold">yadapītyādinā /</span>
            kiṃ jñeyabrahmaprakaraṇasthānāmākāraśabdānāṃ niṣedhaparatvaṃ utopāsanāprakaraṇasthānāmapi
            /
            tatrādyamaṅgīkaroti-<span class="bold">ye hīti /</span>
            asya jīvabhāvaṃ prāptasyeśvarasya daśa harayo viṣayā haraṇāddaśendriyāṇi prāṇibhedāpekṣayā
            śatāni sahasrāṇi ca teṣāmīśvarādbhedamāśaṅkyāha-<span class="bold">ayamiti /</span>
            īśvara eva haraya ityarthaḥ /
            dvitīyaṃ dūṣayati-<span class="bold">ye punariti /</span>
            manomayādiśabdānāṃ mukhyavṛttyā guṇaparatvasaṃbhave niṣedhalakṣaṇāpi na yuktetyāha-<span class="bold">śrutyā ceti /</span>
            kiṃ cākārānākāraśrutidvaividhye sati brahmanākāramevetyatra kiṃ vinigamakamiti śaṅkotthānādasthūlādiśrutīnāṃ
            nirākāratātparyaṃ niyāmakamiti kathanārthamidaṃ sūtramarthavadbhavati /</p>
         
         
         <p>sarvaśrutīnāṃ niṣedhārthatve tu śaṅkānutthānānniyāmakasūtraṃ vyarthaṃ syādityāha-<span class="bold">sarveṣāṃ ceti /</span>
            nanūpāsanār'thakavākyānāṃ svārthe phalābhāvāt saphalaniṣedhavākyaśeṣatvamityāśaṅkya
            phalasya śrutatvānnānyaśeṣatetyāha-<span class="bold">phalamapīti /</span>
            arthaikyābhāvācca naikavākyatetyāha-<span class="bold">kathaṃ ceti /</span>
            arthaikyaṃ śaṅkate-<span class="bold">eketi /</span>
            yathā phalavatparamāpūrvākhyaniyogaikyādaṅgapradhānavākyānāmekavākyatā tathā tattvāvabodhakāmasya
            prapañcapravilayaviṣayaka eko niyogarūpor'tho 'stītyākārānākāravākyānāṃ sarveṣāmekavākyatetyarthaḥ
            /
            niyogāsidyā dūṣayati-<span class="bold">neti /</span>
            viṣayaṃ śaṅkate-<span class="bold">nanu dvaiteti /</span>
            pratyanīkaṃ pratibandhakam /
            nanu prapañcavilaye brahmalayaḥ syādabhedādityata āha-<span class="bold">brahmasvabhāvo hi prapañca iti /</span>
            kāraṇaṃ hi kāryasya svarūpamataḥ kāryanāśe 'pi kāraṇasya na layaḥ, ghaṭanāśe 'pi mṛddarśanādityarthaḥ
            /
            prapañcasya satyasya kalpitasya vā laye vidhiriti vikalpyādyaṃ dūṣayati-<span class="bold">tatra yadi tāvaditi /</span>
            satyasya jñānādadhvasteḥ musalādinā ca kṛtsnadvaitadhvaṃsāyogāt nabhograsanavidhivadaśakyaviṣayo
            'yaṃ vidhiḥ, kiñca śukādimuktyā sarvamuktiḥ syādityarthaḥ /
            dvitīyamanūdya dūṣayati-<span class="bold">athetyādinā /</span>
            upadeśajanyajñānādevāvidyātajjaprapañcalayasiddherniyogo vṛthaivetyarthaḥ /
            kiñca brahmajñānādau vidhiḥ kiṃ brahmaṇyajñāte jñāte vā /
            nādyaḥ, aśakyatvādityāha-<span class="bold">anāvedite tviti /</span>
            dvitīyaṃ śaṅkate-<span class="bold">nanviti /</span>
            upadeśādeva jñāte brahmaṇi sākṣātkāradvaitabādhayoḥ siddhervidhivaiyarthyaṃ siddhasya
            vidhinā kartumayogādityāha-<span class="bold">neti /</span>
            evaṃviṣayābhāvānniyogābhāvamuktvā niyojyābhāvāttadabhāvamāha-<span class="bold">niyojyo 'pi ceti /</span>
            prapañcāntarbhūto brahma vetyarthaḥ /
            ādye jīvanāśādvidhyayogaḥ, dvitīye niyojyāsiddhiḥ,tarhi jñāne vidhipratyayānāṃ kā
            gatirityata āha-<span class="bold">draṣṭavyādiśabdā iti /</span>
            nanu śrutaṃ jñānaṃ tyaktvā tatsādhanavyāpāravidhiḥ kimiti kalpyata ityāśaṅkya jñānasya
            puruṣakṛtyasādhyatvādityāha-<span class="bold">jñeyābhimukhasyāpīti /</span>
            kiñca jñānavidhivādinā jñeyaṃ brahmāvaśyaṃ vedāntairjñāpanīyaṃ viṣayānavabodhe vidhibodhāyogāt
            /
            tathāca vedāntaireva jñānetpattervidhyānarthakyamityāha-<span class="bold">tasmāditi /</span>
            taṃ jñānārthinaṃ pratītyarthaḥ /
            nanūtpannaṃ jñānamanyathākartuṃ vidhirarthavāniti, netyāha-<span class="bold">naceti /</span>
            nanvanagniryoṣiditi pratyakṣapramāṇādutpannamapi jñānaṃ tāmagniṃ dhyāyediti /
            vidhinānyathākṛtaṃ dṛśyata ityata āha-<span class="bold">yadīti /</span>
            anyathādhīḥ kṛtisādhyā cet kriyaiva, kṛtiṃ vinaiva cedbhrāntirevāto mānaṃ vinā vidhito
            jñānāsiddhermānavastutantre jñāne vidhirmṛṣetyarthaḥ /
            vedānteṣu vidhivādino 'nyacca dūṣaṇamastītyāha-<span class="bold">kiñcānyaditi /</span>
            brahmātmaikyeniyoge ca vedāntavākyasya prāmāṇyamāśaṅkyārthabhedādvākyabhedo viruddhārthatvādaprāmāṇyaṃ
            ceti dūṣayati-<span class="bold">athetyādinā /</span>
            kiñca śrutaṃ brahma na śruto vidhirvedānteṣu tatkalpane ca karmajanyatvānmokṣasyānityatvasātiśayatvādiprasaṅga
            ityāha-<span class="bold">niyogaparatāyāṃ ceti /</span>
            phalitamāha-<span class="bold">ataśceti /</span>
            idānīṃ prauḍhavādena niyogamaṅgīkṛtya tadekatvaṃ khaṇḍayati-<span class="bold">abhyupagamyamāne 'pīti /</span>
            bhinnakriyāvāciśabdaḥ śabdāntaraṃ yathā yajati dadātīti tathehāpi vedopāsīteti śabdabhedaḥ
            /
            nirguṇasaguṇarūpabhedaḥprakaraṇabhedaḥ muktyabhyudayaphalabheda ityetaiḥ pramāṇairnirguṇajñānasaguṇopāsanāviṣayakaniyogabheda
            ityarthaḥ /
            kathaṃ tarhyaṅgāṅgivākyeṣu niyogaikyaṃ, tatrāha-<span class="bold">prayājeti /</span>
            ekasyaiva svargakāmasya sāṅgapradhānādhikārāttatsādhyaphalāpūrvaikyādekavākyatetyarthaḥ
            /
            ihāpi nirguṇasaguṇavidyayorekādhikārāt niyogaikyamastu, netyāha-<span class="bold">na tviheti /</span>
            muktyabhyudayārthibhedānmitho viruddhārthavidyayoraṅgāṅgitvāyogācca na viyogaikyam
            /
            naca nirguṇavidyāniyoga eka eva saguṇavidyānaṅgīkārāditi vācyam /
            aho viparītaṃ pāṇḍityamāyuṣmataḥ, vighnyayogyavidyāyāṃ vidhirvidhiyogyāyāmavidhiriti,
            tasmātsākāravākyānāmākāralayadvārā nirguṇavākyaikavākyatāgatirasadgatireva, kintu
            teṣāṃ kalpitākāro gatistadupāsanayābhyudayasiddheḥ, nirguṇavākyānāṃ tu paramārthālambanatvamityasmadukta
            eva vibhāgaḥ sādhīyānityupasaṃharati-<span class="bold">tasmāditi</span> //21//</p>
         
         
         <p>END BsRp_3,2.5.21</p>
         
         
         
         
         
         <p>START BsRp_3,2.6.22ḥ</p>
         
         
         <p>prakṛtaitāvattvaṃ hi pratiṣedhati tato bravīti ca bhūyaḥ | BBs_3,2.22 |</p>
         
         
         <p>brahmaṇo nirviśeṣacinmātratvamuktvā sarvaniṣedhāvadhitvena sadrūpatvamāha-<span class="bold">prakṛtaitāvattvaṃ hi pratiṣedhati tato bravīti ca bhūya iti /</span>
            pṛthivyaptejobhūtatrayaṃ mūrtaṃ vāyvākāśadvayamamūrtamiti rāśidvayamuktvā bhūtadvayasyāmūrtasya
            sāraḥ 'karaṇātmā hiraṇyagarbho ya eṣa etasmin sūryamaṇḍale puruṣo yaścāyaṃ dakṣiṇe
            'kṣiṇi puruṣaḥ'ityuktaḥ, tasya vāsanāmayāni svapnarūpāṇi 'tadyathā māhārajanaṃ, vāso
            yathā pāṇḍvāvikaṃ yathendragopaḥ'ityupamābhiruktāni vicitrāṇi, tatra mahārajanaṃ haridrā
            tayā liptaṃ vastraṃ māhārajanaṃ, pāṇḍvādikamiti dhavalaṃ kambalādi /
            kecittu śrutimupalakṣaṇaṃ kṛtvā sūkṣmapañcabhūtānyamūrtāni pañcīkṛtāni mūrtāni tataścāmūrtarasatvoktyā
            karaṇānāṃ pāñcabhautikatvasiddhiriti vyācakṣate /
            atha satpadātmakaprapañcoktyanantaraṃ, ata uktāropasya niṣedhārthatvānneti netīti
            niṣedhenopadeśaḥ kriyata ityarthaḥ /
            netiśabdārthamāha-<span class="bold">nahīti /</span>
            etasmādātmano 'nyannāstīti netītyucyata ityarthaḥ /
            śūnyatānirāsārthaṃ paraṃ brahmāstītyuktamiti siddhāntarītyā śrutyarthaḥ /
            atra niṣedhyaviśeṣānupalambhātsaṃśayamāha-<span class="bold">tatra ko 'syetyādinā /</span>
            nañprayogasya nākārāsyetiśabdopasthāpitavastuniṣedhakatvādityarthaḥ /
            itiśabdānniṣedhyasāmānyasamarpaṇe viśeṣākāṅkṣāyāṃ prakaraṇādrūpadvayasya rūpibrahmaṇaśca
            niṣaidhyatvabhānātsaṃśayamuktvā pūrvoktaṃ nirviśeṣaṃ brahma nāstītyākṣepasaṅgatyā
            pūrvapakṣayati-<span class="bold">tatra prakṛtatveti /</span>
            pūrvapakṣe tatpadārthābhāvādvākyārthābhedāsiddhiḥ, siddhānte tatsiddhiriti phalam
            /
            niradhiṣṭhānaniṣedhādarśanātsarvaniṣedho na yukta ityarucyā prapañce brahmaniṣedha
            ityāha-<span class="bold">athaveti /</span>
            ekabrahmaṇa eva niṣedhe nakāradvayasya paunaruktyāmityata āha-<span class="bold">abhyāsastviti /</span>
            utsūtrameva tāvatsiddhāntamupakramate-<span class="bold">evamiti /</span>
            śūnyaprasaṅga iṣṭa iti vadantaṃ pratyāha-<span class="bold">kiñciddhīti /</span>
            tacceti pratiṣedhanamityarthaḥ /
            adhiṣṭhānānavaśeṣe tatpramārūpahetvabhāvāt niṣedhavākyārthaḥ pramā na syāt 'idamatra
            nāsti'iti loke niṣedhasya sādhiṣṭhānasyaiva pramitidarśanādityarthaḥ /
            kiñca yadbhāti tatsadityutsargasya bhānārthābhāvādhiṣṭhānapramitirapavādastayā pūrvabhānasya
            bhramatvaniścayenārthasattvāpalāpāt /
            apavādānaṅgīkāre tūtsargataḥ prapañcasya satyatvāpatterniṣedhānupapattirityāha-<span class="bold">apariśiṣyamāṇe ceti /</span>
            adhiṣṭhānasattvaṃ vinā bhrāntiniṣedhayorayogācchūnyavādo na yukta ityuktvā pūrvavādinaḥ
            pakṣāntaraṃ dūṣayati-<span class="bold">nāpīti /</span>
            dehātmābhimānavallaukikamānaprāptadvaitasya niṣedho yukto na vedāntapramitabrahmaṇa
            iti bhāvaḥ yaduktaṃ vāṅmanasātītvāt niṣedhārhaṃ brahma iti tatrāha-<span class="bold">vāṅmanaseti /</span>
            brahmaṇo vāgādyatītatvaṃ niṣedhārthaṃ na cet kimarthaṃ taduktirityata āha-<span class="bold">pratipādaneti /</span>
            uktārthe sūtraṃ yojayati-<span class="bold">tadetadityādinā /</span>
            'dve vāva brahmaṇo rūpe'iti rūpadvayasyaiva prādhānyena prakṛtatvānnetīti niṣedha
            ityarthaḥ /
            nanu 'ādityamaṇḍale puruṣa'iti brahmāpyatra prādhānyenoktamityāśaṅkya puruṣo liṅgātmā
            amūrtarasatvaśrutyā bhūtajanitatvabhānāt svapnarūpatvaśruteścetyāha-<span class="bold">tajjanitameveti /</span>
            rūparūpiṇorabheda uktaḥ nanu vāsanāmayaṃ rūpameva kimityupamīyate prasiddharūpameva
            kiṃ na syādityata āha-<span class="bold">amūrtarasasyeti /</span>
            rūpadvayasyaiva prādhānyena prakṛtatve phalitamāha-<span class="bold">taditi /</span>
            pratiyogitvena samarpyata ityarthaḥ /
            na cārthataḥ pradhānyadbrahmaṇo niṣedhaḥ rājño bhṛtyo nāstītyatra rājaniṣedhaprasaṅgāditi
            bhāvaḥ /
            kiñcaitra brahmaṇaḥ pratipādyatvāt na niṣedha ityāha-<span class="bold">prapañcite ceti /</span>
            nanu brahmaṇi niṣiddhasyāpyanyatra sthitisaṃbhavāt kathaṃ kalpitatvamityata āha-<span class="bold">tadāspadamiti /</span>
            upādāne niṣiddhasyānyatra na sthitirityarthaḥ /
            yattu dvaitaniṣedhe pratyakṣādivirodha iti, tatrāha-<span class="bold">yuktaṃ ceti /</span>
            sthāpitaṃ hi ārambhaṇādhikaraṇe pratyakṣādervyāvahārikaṃ prāmāṇyaṃ na tatvāvedakamiti,
            atastattvato niṣedhānna virodha iti bhāvaḥ /
            nanu vastutvādvaitavadbrahmaṇo 'pi niṣedho 'stu, netyāha-<span class="bold">natviti /</span>
            dvaitabhāvābhāvasākṣitvādaśakyo niṣedha ityarthaḥ /
            na cetyādi spaṣṭārtham /
            yaccoktaṃ niṣedhābhyāṃ rūpaṃ rūpi brahma ca niṣidhyata iti, tatrāha-<span class="bold">dvau caitāviti /</span>
            uddeśyavidheyārthānāṃ saṃkhyāsāmye yathākramaṃ saṃbandha iti nyāyaḥ 'yathāsaṅkhyamanudeśaḥ
            samānām'iti pāṇinisūtrasiddhastenātra rūpadvayoddeśena niṣedhadvayavidhirityarthaḥ
            /
            vīpsāpakṣe sarvadṛśyaniṣedhājjijñāsāśāntiriti viśeṣamāha-<span class="bold">parigaṇiteti /</span>
            mūrtaṃ nāmūrtaṃ netyevaṃ viśiṣyaniṣedhe jijñāsā na śāmyatītyarthaḥ /
            sūtraśeṣaṃ vyācaṣṭe-<span class="bold">itaśceti /</span>
            pratiṣedhānupapattyā brahmāstītyavagataṃ bhūyaḥ punaḥ paramastīti śrutiḥ sākṣādapi
            bravītītyarthaḥ /
            <span class="bold">tacceti /</span>
            
            <p>
               avaśiṣṭaṃ brahmetyarthaḥ /<br />
               spaṣṭamanyat //22//
               </p>
         </p>
         
         
         <p>END BsRp_3,2.6.22</p>
         
         
         
         
         
         <p>START BsRp_3,2.6.23ḥ</p>
         
         
         <p>tadavyaktamāha hi | BBs_3,2.23 |</p>
         
         
         <p>nanvagrāhyatvādbrahma nāstīti śaṅkānirāsārthaṃ sūtraṃ vyācaṣṭe-<span class="bold">yatpratiṣiddhāditi /</span></p>
         
         
         <p>
            rūpādyabhāvādavyaktamindriyāgrāhyaṃ na tvasattvādityarthaḥ /<br />
            anyairdevairindriyāntarairna gṛhyata ityanvayaḥ //23//
            </p>
         
         
         <p>END BsRp_3,2.6.23</p>
         
         
         
         
         
         <p>START BsRp_3,2.6.24ḥ</p>
         
         
         <p>api ca saṃrādhane pratyakṣānumānābhyām | BBs_3,2.24 |</p>
         
         
         <p>tarhi kadā grāhyamiti śaṅkottaraṃ sūtraṃ vyākhyāti-<span class="bold">api cainamiti /</span>
            castvarthaḥ /
            indriyairna gṛhyate api tu saṃrādhanena śāstrasaṃskṛtamanasetyarthaḥ /
            bhaktidhyānābhyāṃ pratyagātmanaścitte prakarṣeṇa nidhānaṃ sthāpanaṃ praṇidhānaṃ /</p>
         
         
         <p>japanamaskārādirādiśabdārthaḥ /
            svayaṃbhūrīśvaraḥ /
            svānīndriyāṇi /
            parāñcayanātmagrāhakāṇi kṛtvā vyatṛṇat nāśitavān /
            sa hi teṣāṃ nāśo yadasadarthagrāhitayā sarjanaṃ tasmātteṣāṃ tayā sṛṣṭatvāt, sarvo
            lokaḥ parāgarthameva paśyati nāntarātmānam /
            kaścittu dhīro dhīmānāvṛttacakṣurniruddhendriyaḥ śuddhe cetasi pratyagātmanaṃ śāstreṇa
            paśyati mokṣārthītyarthaḥ /
            tataḥ karmaṇā viśuddhacitto jñānākhyasattvotkarṣeṇa saṃdhyāyaṃstaṃ niṣkalaṃ paśyatītyarthaḥ
            /
            vinidrāḥ vitamaskāḥ, tatra heturjitaśvāsatvaṃ prāṇāyāmaniṣṭhatvaṃ,</p>
         
         
         <p>yuñcānā dhyāyinaḥ yogalabhyaḥ ātmā yogātmā //24//</p>
         
         
         <p>END BsRp_3,2.6.24</p>
         
         
         
         
         
         <p>START BsRp_3,2.6.25ḥ</p>
         
         
         <p>prakāśādivaccāvaiśeṣyaṃ prakāśaś ca karmaṇyabhyāsāt | BBs_3,2.25 |</p>
         
         
         <p>yathā prakāśādaya upādhiṣu bhidyante na svataḥ, evaṃ prakāśaścidātmāpi dhyānādikarmaṇyupādho
            bhidyate svatastasyāvaiśeṣyamekarasatvameva tattvamasītyabhyāsāditi sūtrayojanā //25//</p>
         
         
         <p>END BsRp_3,2.6.25</p>
         
         
         
         
         
         <p>START BsRp_3,2.6.26ḥ</p>
         
         
         <p>ato 'nantena tathā hi liṅgam | BBs_3,2.26 |</p>
         
         
         <p>jīvasya brahmātmatvaphalaśrutirūpaliṅgādapi bheda aupādhika evetyāha sūtrakāraḥ-<span class="bold">ato 'nanteneti</span> //26//</p>
         
         
         <p>END BsRp_3,2.6.26</p>
         
         
         
         
         
         <p>START BsRp_3,2.6.27-28ḥ</p>
         
         
         <p>ubhayavyapadeśāttvahikuṇḍalavat | BBs_3,2.27 |</p>
         
         
         <p>prakāśāśrayavadvā tejastvāt | BBs_3,2.28 |</p>
         
         
         <p>bhedābhedapūrvapakṣasūtradvayasya saṃgatimāha-<span class="bold">tasminneveti /</span>
            yathāhitvenābhedaḥ /
            kuṇḍalākhyasya sarpāvasthāviśeṣasya kuṇḍalatvena bhedaḥ /
            tathā jīvasya brahmatvenābhedo jīvatvena bhedaḥ /
            yadvā sūryaprakāśayorekatejastvadharmāvacchedena bhedābhedavajjīvaparayorapi ekenaivātmatvadharmeṇa
            bhedābhedau śrutibalātsvīkāryāviti sūtradvayārthaḥ /
            kuṇḍalatvaṃ valayākāratvaṃ, ābhogatvaṃ vakrākāratvaṃ, prāṃśutvaṃ dīrghadaṇḍākāratvaṃ
            udgatamukhatvamādiśabdārthaḥ //27 // //28//</p>
         
         
         <p>END BsRp_3,2.6.27-28</p>
         
         
         
         
         
         <p>START BsRp_3,2.6.29-30ḥ</p>
         
         
         <p>pūrvavadvā | BBs_3,2.29 |</p>
         
         
         <p>pratiṣedhāc ca | BBs_3,2.30 |</p>
         
         
         <p>siddhāntasūtram-<span class="bold">pūrvavaddheti /</span>
            dharmabhedanaikadharmeṇa vā bhedābhedasvīkāre bhedasya satyatvādabhedavadanivṛttiḥ
            syāt ekatraiva bhedābhedasvīkāre loke virodhakathoccheda ityapi draṣṭavyaṃ, tasmāt
            niṣprapañcaṃ cidekarasaṃ brahma tatpadalakṣyamastīti siddham //29 // //30//</p>
         
         
         <p>END BsRp_3,2.6.29-30</p>
         
         
         
         
         
         <p>START BsRp_3,2.7.31ḥ</p>
         
         
         <p>paramataḥ setūnmānasaṃbandhabhedavyapadeśebhyaḥ | BBs_3,2.31 |</p>
         
         
         <p>yaduktaṃ neti netītyādiśrutibhiḥ brahmātiriktaṃ vastu niṣidhyata iti, tadayuktam /
            setvādiśrutibhirvastvantarāstitvabhānādityākṣipati-<span class="bold">paramata iti /</span>
            yadyapi dyubhvādyadhikaraṇe setuśabdo vidhārakatvena gauṇo vyākhyātastathāpyunmānādiśrutīnāṃ
            gatimajānato 'yaṃ pūrvapakṣaḥ, tatronmānādiśrutīnāṃ mukhyatvāt, sadvayaṃ brahmeti
            phalaṃ siddhānte tūktādvitīyatatpadalakṣyasiddhiriti vivekaḥ /
            brahma sadvayaṃ, setutvāt, laukikasetuvat /
            tīrṇatvaśruteścetyāha-<span class="bold">setuṃ tīrtveti /</span>
            jāṅgalaṃ vātabhūyiṣṭhamiti vaidyokteḥ vātapracuro deśo jāṅgalaṃ, iha tu deśamātraṃ
            grāhyam /
            diśaścatasraḥ kalāḥ prakāśavānnāma pādaḥ, pṛthivyantarikṣaṃ dyauḥ samudra ityanantavānnāma
            pādaḥ, agniḥ sūryaścandro vidyuditi jyotiṣmānnāma pādaḥ, cakṣuḥ śrotraṃ vāṅmana ityāyatanavānnāma
            pāda iti catuṣpādbrahmeti pādānāmardhāni aṣṭau śaphā asyetyaṣṭāśaphaṃ, pādeṣu caturṣu
            pratyekaṃ catasraḥ kalā iti ṣoḍaśakalamityarthaḥ /
            ṣoḍaśapaṇaparimitaṃ tāmraṃ kārṣāpaṇasaṃjñaṃ bhavati tadvatsadvayaṃ brahma, parimitatvādityarthaḥ
            /
            saṃbandhitvācca nagaravadityāha-<span class="bold">tathā saṃbandheti /</span>
            anyadamitamiti asaṅkhyātamityarthaḥ /
            anyasparśe alpatvena mitatvaniyamāditi mantavyam /
            bhedenoktatvācca ghaṭavadityāha-<span class="bold">bhedavyapadeśaśceti /</span>
            asyākṣisthasyāmunādityasthena saheti yāvat /</p>
         
         
         <p>ādhārato 'tideśataśca bhedamuktvāvadhito 'pi tamāha-<span class="bold">sāvadhikaṃ ceti</span> //31//</p>
         
         
         <p>END BsRp_3,2.7.31</p>
         
         
         
         
         
         <p>START BsRp_3,2.7.32ḥ</p>
         
         
         <p>sāmānyāt tu | BBs_3,2.32 |</p>
         
         
         <p>siddhāntasūtraṃ vyācaṣṭe-<span class="bold">tuśabdenetyādinā /</span>
            yadanyattatkiṃ sādyanādi vā, nādyaḥ mānābhāvāt kāryasya brahmananyatvanirguṇayāccetyuktvā
            na dvitīyaḥ prāgutpatteradvayatvāvadhāraṇādityāha-<span class="bold">naca brahmavyatiriktamiti /</span>
            uktānumānānāmāgamabādha iti bhāvaḥ /
            uktaṃ smārayitvā hetunāmasiddhimāha-<span class="bold">nanu setvityādinā /</span>
            kiṃ setuśrutyā parasiddhirarthādvā, nādya ityuktvā dvitīyaṃ śaṅkate-<span class="bold">tatra parasminniti /</span>
            setutvaliṅgenādvitīyatvaśrutibādhanamanyāyyamityāha-<span class="bold">nacet i /</span>
            liṅgaṃ cāsiddhamityāha-<span class="bold">apiceti /</span>
            vidhārakatvaṃ tu kalpitadvitīyāpekṣayāpi yujyata iti bhāvaḥ /
            tīrṇatvaheturapyasiddha ityāha-<span class="bold">setuṃ tīrtveti</span> //32//</p>
         
         
         <p>END BsRp_3,2.7.32</p>
         
         
         
         
         
         <p>START BsRp_3,2.7.33ḥ</p>
         
         
         <p>buddhyarthaḥ pādavat | BBs_3,2.33 |</p>
         
         
         <p>parimitatvamapyasiddhamityāha-<span class="bold">buddhyartha iti /</span>
            vākprāṇacakṣuḥśrotrāṇi manasaḥ pādā agnivāyvādityadiśa ākāśasya pādā dhyānārthaṃ kalpitāstadvadbrahmaṇa
            unmānamityarthaḥ /
            laukikaṃ dṛṣṭāntamāha-<span class="bold">athaveti /</span>
            pādakalpanāṃ vināpi vyavahāraḥ kiṃ na syādityata āha-<span class="bold">nahīti /</span></p>
         
         
         <p>kārṣāpaṇasya vyavahārāya pādakalpanāvat mandadhiyāṃ dhyānavyavahārāya brahmaṇa unmānakalpanetyarthaḥ
            //33//</p>
         
         
         <p>END BsRp_3,2.7.33</p>
         
         
         
         
         
         <p>START BsRp_3,2.7.34ḥ</p>
         
         
         <p>sthānaviśeṣātprakāśādivat | BBs_3,2.34 |</p>
         
         
         <p>saṃbandhabhedau kalpitau na satyadvitīyasādhakāvityāha-<span class="bold">sthāneti /</span></p>
         
         
         <p>
            sthānamupādhibuddhyādiḥ ekasyaivopādhinā bhinnasyopādhiśāntau satyāṃ saṃbandha upacaryate
            /<br />
            yathā saurālokāderaṅgulyādyupādhinā bhinnasyopādhiviyoge mahālokādyātmanā saṃbandhopacārastadvat
            tathāditya cakṣuṣoḥ sthānayorbhedāddhiraṇmayapuruṣabhedakalpanetyarthaḥ //34//
            </p>
         
         
         <p>END BsRp_3,2.7.34</p>
         
         
         
         
         
         <p>START BsRp_3,2.7.35ḥ</p>
         
         
         <p>upapatteś ca | BBs_3,2.35 |</p>
         
         
         <p>mukhyāveva saṃbandhabhedau kiṃ na syātamityatra sūtram-<span class="bold">upapatteśceti</span> //35//</p>
         
         
         <p>END BsRp_3,2.7.35</p>
         
         
         
         
         
         <p>START BsRp_3,2.7.36ḥ</p>
         
         
         <p>tathānyapratiṣedhāt | BBs_3,2.36 |</p>
         
         
         <p>svarūpeṇa brahmaṇā jīvasya saṃbandho bhedanivṛttirūpo yujyate na mukhyaḥ saṃyogādiḥ
            vastudvayāsattvāt tathā bhedo 'pi na svata ekatvaśruterityarthaḥ //36//</p>
         
         
         <p>END BsRp_3,2.7.36</p>
         
         
         
         
         
         <p>START BsRp_3,2.7.37ḥ</p>
         
         
         <p>anena sarvagatatvamāyāmaśabdādibhyaḥ | BBs_3,2.37 |</p>
         
         
         <p>nanu dvitīyābhāve sarvagatatvaśrutivirodha ityata āha-<span class="bold">anena sarvagatatvamiti /</span></p>
         
         
         <p>dvitīyaṃ satyaṃ cetsetvādivadbrahmaṇo 'lpatāsyāt 'yatrānyatpaśyati tadalpam'iti śruteḥ
            kiñca niravayavāsaṃgabrahmaṇaḥ satyaprapañcasaṃbandhāyogāttavaiva sarvagatatvaśrutivirodha
            iti bhāvaḥ adhiṣṭhānenādhyastaṃ jagadvyāptamadhyastatvāt rajjvā vyāptasarpavat, iti
            nyāyaḥ //37//</p>
         
         
         <p>END BsRp_3,2.7.37</p>
         
         
         
         
         
         <p>START BsRp_3,2.8.38ḥ</p>
         
         
         <p>phalamata upapatteḥ | BBs_3,2.38 |</p>
         
         
         <p>evaṃ tatpadalakṣyaṃ saṃśodhya vācyārthamāha-<span class="bold">phalamata upapatteḥ /</span>
            nirviśeṣatvādanyaḥ svabhāvaḥ phalahetutvākhyaḥ iṣṭaṃ sukhaṃ devādīnāṃ, aniṣṭaṃ duḥkhaṃ
            nārakiṇāṃ, vyāmiśraṃ manuṣyāṇāṃ, saṃsāro janmamṛtipravāhaḥ gocaraḥ āśrayo yasya tatsaṃsāragocaram
            /
            atra karmeśvarayoḥ phalahetutvaśruteḥ saṃśayamāha-<span class="bold">kimiti /</span>
            atra pūrvapakṣe phaladāturīśvarasya tatpadavācyasyāsiddherlakṣyāsiddhiḥ siddhānte
            tatsiddhiriti phalabhedaḥ /
            pūrvoktanirviśeṣatvamupajīvya phaladātṛtvamapīśvarasya nāstīti pūrvapakṣotthānātsaṃgatiḥ
            /
            yadyapi sarvagatatvavatphaladātṛtvaṃ vyavahāradaśāyāṃ sidhyati yathāpi karmaṇa eva
            phaladātṛtvamiti śaṅkānirāsenoktalakṣyārthanirvāhakavācyārthanirṇayārthamasyādhikaraṇasyārambha
            iti matvā siddhāntaṃ tāvadāha-<span class="bold">tatra tāvaditi /</span>
            svargādikaṃ viśiṣṭadeśakālakarmābhijñadātṛkaṃ, karmaphalatvāt, sevāphalavadityupapattiḥ
            /
            yāgādikriyākhyaṃ karma tāvat kṣaṇikaṃ tatkiṃ svanāśāt phalaṃ janayatyuta phalamutpādya
            naśyati, āhosvidapūrvātphalasiddhiḥ, nādya ityāha-<span class="bold">abhāvāditi /</span>
            dvitīyaṃ śaṅkate-<span class="bold">syāditi /</span></p>
         
         
         <p>karmanāśakṣaṇamārabhyāmabhivyaktasvargasukhādisattve mānaṃ nāstīti-dūṣayati-<span class="bold">tadapītyādinā /</span>
            tṛtīyaṃ śaṅkate-<span class="bold">atheti /</span>
            apūrvaṃ kiṃ svatantrameva phaladānāya pravartate, cetanādhiṣṭhitaṃ vā, nādya ityāha-<span class="bold">tadapīti /</span>
            dvitīye tvadṛṣṭānabhijñajīvasyādhiṣṭhātṛtvāyogādīśvarasyādhiṣṭhātṛtvasiddhiriti bhāvaḥ
            /
            prauḍhavādenāpūrvaṃ nāstītyāha-<span class="bold">tadastitva iti /</span></p>
         
         
         <p>
            kṣaṇikayāgādeḥ śrutasvargādihetutvānupapattyā sthāyyapūrvasiddhiriti cet /<br />
            na /<br />
            karmabhirārādhitādīśvarādeva sthāyinaḥ phalasiddherityarthaḥ /<br />
            na kevalatarkeṇāpūrvaṃ sidhyatīti bhāvaḥ //38//
            </p>
         
         
         <p>END BsRp_3,2.8.38</p>
         
         
         
         
         
         <p>START BsRp_3,2.8.39ḥ</p>
         
         
         <p>śrutatvāc ca | BBs_3,2.39 |</p>
         
         
         <p>'kṛtātyaye 'nuśayavān'ityatrodāhṛtābhiḥ 'ya iha ramaṇīyacaraṇāḥ'ityādiśrutismṛtibhirapūrvasiddhiścettābhirīśvarasyāpi
            phaladātṛtvaṃ svīkāryamityāha-<span class="bold">śrutatvācceti</span>sūtrakāraḥ /
            annamāsamantātprāṇibhyo dadātītyannādaḥ, vasudāno dhanadātā, karmaṇo 'pūrvasya vā
            jaḍatvenopakaraṇamātratvātsvatantra īśvara eva phaladāteti siddhānto darśitaḥ //39//</p>
         
         
         <p>END BsRp_3,2.8.39</p>
         
         
         
         
         
         <p>START BsRp_3,2.8.40ḥ</p>
         
         
         <p>dharmaṃ jaiminirata eva | BBs_3,2.40 |</p>
         
         
         <p>idānīṃ pūrvapakṣayati-<span class="bold">dharmamiti /</span>
            vidhiśrutirvidhyarthaḥ, tasya liṅarthasya preraṇātmano yāgo viṣayastadbhāvāvagamādyāgaḥ
            svargasādhanamiti gamyate /
            yāgasyeṣṭasādhanatvābhāve preraṇānupapatterityarthaḥ /
            apūrvadvārā karmaṇaḥ phalamupapadyata ityuktvā siddhāntaṃ dūṣayati-<span class="bold">īśvarastviti /</span>
            īśvaraḥ kiṃ karmānapekṣaḥ phalaṃ dadāti tatsāpekṣo vā, ādya āha-<span class="bold">avicitrasyetyādinā /</span></p>
         
         
         <p>
            dvitīye saṃveṣṭanasaṃskāramātrātkaṭādau veṣṭanavatkarmāpūrvādeva phalasiddheḥ kimīśvareṇeti
            bhāvaḥ /<br />
            atra vayaṃ vadāmaḥ-candanakaṇḍakādidṛṣṭasaṃpattyaiva sukhādisaṃbhave kṛtaṃ dharmādharmābhyāmiti
            śrutismṛtibalāttadapekṣāyāmīśvareṇa kimaparāddham /<br />
            ataḥ īśvarānapekṣātkevalātkarmaṇaḥ phalamityayuktamiti //40//
            </p>
         
         
         <p>END BsRp_3,2.8.40</p>
         
         
         
         
         
         <p>START BsRp_3,2.8.41ḥ</p>
         
         
         <p>pūrvaṃ tu bādarāyaṇo hetuvyapadeśāt | BBs_3,2.41 |</p>
         
         
         <p>siddhāntayati-<span class="bold">pūrvaṃ tviti /</span></p>
         
         
         <p>acetanasya karmaṇaḥ svataḥ pravṛttyayogātsevādidṛṣṭāntānusāriśruterbalīyastvātsarvavedānteṣvīraśvasya
            jagaddhetutvaśruteśceśvarādhiṣṭhitātkarmaṇo jagadantaḥpātiphalasiddhiriti samudāyārthaḥ
            //41//</p>
         
         
         <p>END BsRp_3,2.8.41</p>
         
         
         <p>iti śrīmatparamahaṃsaparivrājakācāryaśrīgovindānandabhagavatpādakṛtau śārīrakamīmāṃsāvyākhyāyāṃ
            bhāṣyaratnaprabhāyāṃ tṛtīyasyādhyāyasya dvitīyaḥ pādaḥ //</p>
         
         
         <p><span class="bold">// iti tṛtīyādhyāyasya tattvaṃpadārthapariśodhanākhyo dvitīyaḥ pādaḥ </span>//</p>
         
         
         
         
         
         
         
         <p class="bold">tṛtīyādhyāye tṛtīyaḥ pādaḥ /</p>
         
         
         <p>mārtaṇḍaṃ dhvāntanāśāya tilakasvāminaṃ mude /</p>
         
         
         <p>vighneśaṃ vighnavidhvastyai praṇamāmi muhurmuhuḥ //</p>
         
         
         
         
         
         <p>START BsRp_3,3.1.1ḥ</p>
         
         
         <p>sarvavedāntapratyayaṃ codanādyaviśeṣāt | BBs_3,3.1 |</p>
         
         
         <p>brahmasvarūpaṃ nirdhārya tajjñānasādhanopāsanāsvarūpamāha-<span class="bold">sarvavedāntapratyayaṃ codanādyaviśeṣāditi /</span>
            pādasaṃgatimāha-<span class="bold">vyākhyātamiti /</span>
            pūrvapāde tattvaṃpadārthavivekaḥ kṛtaḥ /
            iha tatphalaṃ vākyārthajñānamānandādayaḥ pradhānasyeti sūtreṇāpunaruktāpekṣitatatpadadvācyārthopasaṃhāreṇa
            nirdhāryata iti phalaphalibhāvaḥ saṃgatiḥ /
            saguṇavākyārthavidyācintā tu tadvidyānāṃ cittaikāgryadvārā nirguṇajñānasādhanatvātkriyata
            iti mantavyam /
            saṃpratiḥ /
            nirguṇajñānaṃ bhedābhedavicāraviṣayatvenoktamiti manvāna ākṣipati-<span class="bold">nanviti /</span>
            vedyabhede vidyābhedacintā syāt brahmaṇastu vedyasyaikyānna cintāvasara ityarthaḥ
            /
            brahmaikye 'pi dharmabhedāccintetyata āha-<span class="bold">ekarūpatvācceti /</span>
            nirdharmatvādityarthaḥ /
            ekarūpe 'pi brahmaṇyanekaprakārasaṃbhavādbhedaśaṅkā ityata āha-<span class="bold">nacetyādinā /</span>
            pūrvapakṣe jñānabhedaśaṅkānupapattimuktvā codanādyabhedājjñānābheda iti siddhānto
            'pyayukta ityāha-<span class="bold">nāpyasyeti /</span>
            evaṃ pādārambhamākṣipya samādhatte-<span class="bold">taducyata iti /</span>
            saguṇavidyāsveva bhedābhedacintā kriyate nirguṇavidyāyāṃ tvaikyaṃ siddhamiti vācyārtharūpaguṇopasaṃhāramātraṃ
            kriyate vākyārthanirṇayāyeti bhāvaḥ /
            pañcāgniprāṇadaharaśāṇḍilyavaiśvānarādividyā mithobhinnā iti 'nānāśabdādibhedāt'ityatra
            vakṣyate /
            atra tu mithobhinnāstāḥ kiṃ pratiśākhaṃ bhidyānte na veti nāmādibhedāccodanādyaviśeṣācca
            saṃśayaḥ /
            pūrvapakṣe vidyābhedādguṇānupasaṃhāraḥ siddhānte tvabhedādupasaṃhāra iti phalabhedaḥ
            /
            pūrvatantre śākhāntarādhikaraṇapūrvapakṣasūtraṃ nāmarūpadharmaviśeṣapunaruktinindāśaktisamāptivacanaprāyaścittānyārthadarśanācchākhāntare
            karmabhedaḥ syāditi /
            tatroktā hetavo nāmādayo vidyābhedārthamihocyante 'athaiṣa jyotirathaiṣa sarvajyotiretena
            sahasradakṣiṇena yajeta'ityatra prakṛtajyotiṣṭomānuvādena sahasradakṣiṇākhyaguṇavidhimāśaṅkya
            jyotiritipadasya karmāntaranāmatvasaṃbhave jyotiṣṭomalakṣakatvāyogādatheti prakaraṇavicchedācca
            jyotiṣṭomātkarmāntaraṃ viśiṣṭadakṣiṇākaṃ vidhīyata iti nāmnaḥ karmabhedakatvamuktama
            /
            jyotirādiṣvityādipadenādhvaryavaṃ hautramiti saṃjñābhedātkarmabhedo grāhyaḥ /
            taptaṃ kṣīraṃ dadhnā kaṭhinamāmikṣā, tatra dravaṃ jalarūpaṃ vājinamiti bhedaḥ, 'tapte
            payasi dadhyānayati sā vaiśvadevyāmikṣā vājibhyo vājinam'ityatra vaiśvadevyāmikṣāyāge
            vājinākhyaguṇavidhiḥ vājibhya iti viśvedevānuvādādityāśaṅkyāmikṣāṃ paryupasarjanatvenoktaviśvadevānāṃ
            vājibhya ityanuvādāyogādutpattiśiṣṭāmikṣāvaruddhe karmaṇi vājinadravyasyānākāṅkṣitasya
            vidhyayogādvājidevatāko vājinayāgaḥ karmāntaramiti dravyadevatākhyarūpabhedātkarmabhedaḥ
            siddhāntitaḥ /
            ādipadāt 'aindraṃ dadhyaindraṃ payaḥ'iti dravyabhedādyāgabhedo grāhyaḥ /
            evamihāpi pañcāgniṣaḍagnirūpabhedādvidyābhedo vājicchandogayoḥ /
            tathā retonyūnā vāgādayaśchāndogye tatsahitā vājināmiti prāṇavidyābhedaḥ, kārīrivākyādhyayane
            taittirīyakāṇāṃ bhūmau bhojanaṃ dharmaviśeṣo nānyeṣāṃ, agnyadhyayane keṣāñcidupādhyāyārthamudakāharaṇaṃ
            dharmo nānyeṣāṃ, aśvamedhādhyayane 'śvaghāsānayanaṃ keṣāñcideva nānyeṣāṃ, naca tānyeva
            kārīryādīni karmāṇi dharmaviśeṣamapekṣante nāpekṣante ceti yuktaṃ, ato dharmaviśeṣācchākhāntare
            karmabhedaḥ śaṅkitastathātrāpi muṇḍakādhyayena keṣāñcideva śirasyaṅgārapātradhāraṇarūpaṃ
            vrataṃ nānyeṣāmiti vidyābhedaḥ syāt punaruktirabhyāsaḥ /
            yathā 'samidho yajati tanūnapātaṃ yajati'iti yajatyabhyāsātprayājānāṃ bheda uktastathā
            śākhāntare 'bhyāsādvidyābhedaḥ /
            ādipadānnindādigrahaḥ, 'prātaḥ prātaranṛtaṃ te vadanti purodayājjuhvati ye 'gnihotram'ityanuditahomasya
            'yadudite sūrye prātarjuhuyādyathātithaye pradrutāya śūnyāyāvasāthāyāhāryaṃ haranti
            tādṛgeva tat'ityuditahomasya ca nindāśruterbhedaḥ, ekasyaivodite 'nudite cānuṣṭhānāyogāt,
            tathoditānuditahomātikramakṛtaprāyaścittādapyagnihotrabhedaḥ śaṅkitaḥ /
            ete nindāprayaścitte vedāntavidyāsu na vidyete iti nodāhriyete /
            yathā sarvaśākhāvihitasya karmaṇo jñātuṃ kartuṃ cāśakterbhedastathā sarvavedāntādhyayanajñānādyaśaktestattadvedāntavidyābhedaḥ
            syāt tathā śākhānāṃ sarvāsāmekarūpā samāptirnocyate kintu kasyāścitkvacitkarmaṇi samāptirataḥ
            samāptivacanabhedātpratiśākhaṃ karmabhedaḥ śaṅkitaḥ, tathā kasyacidvedāntasyoṅkārasārvātmye
            samāptiḥ kasyacidanyatreti vidyābhedaḥ, anyārthadarśanamarthavādastadbhedātkarmabhedavadvidyābheda
            iti pūrvapakṣasūtroktā hetavo darśitāste kecitsiddhānte pūrvapakṣe cātropayuñjanta
            iti /
            tathā śabdāntarābhyāsasaṃkhyāguṇaprakriyānāmadheyāni karmabhedakāni, tatra nāmadheyaṃ
            guṇo rūpamabhyāsaśceti trayaṃ vyākhyātaṃ, yajeddadyājjuhuyāditi prakṛtiśabdabhedena
            dhātvarthabhedāttadavacchinnabhāvanākhyakarmabheda uktastathātra vedopāsta ityādiśabdabhedādvidyābhedaḥ,
            'tisra āhutīrjuhoti'iti saṃkhyayā karmabhedavat 'vāyuprāṇau'iti dvitvasaṃkhyayā saṃvargavidyābhedaḥ
            syāt /
            nityāgnihotraprakaraṇātprakaraṇāntare kuṇḍapāyināmayane 'māsamagnihotraṃ juhvati'iti
            śrutamagnihotraṃ prakaraṇāntarasthatvātkarmāntaramiti siddhāntitam /
            tathātra vedāntabhede prakaraṇabhedādubhāstibheda iti pūrvapakṣaḥ /
            siddhāntayati-<span class="bold">evamiti /</span>
            sarvairvedāntaiḥ pratīyanta iti sarvavedāntapratyayāni tairvihitānītyarthaḥ /
            uktanāmādibhiragnihotrādikarmaṇāṃ pratiśākhaṃ bhede prāpte śākhāntarādhikaraṇasiddhāntasūtraṃ
            'ekaṃ vā saṃyogarūpacodanākhyāviśeṣāt'iti /
            tatra codanāvidhāyakaḥ śabdaścoditaḥ prayatno vā /
            tasyā aviśeṣamāha-<span class="bold">yathaikasminniti /</span>
            ekadhātvarthahomāvacchinnaprayatnaikyādupāstiyatnaikyamityarthaḥ /
            yathā jyeṣṭhatvādiguṇakaprāṇavidyā sarvaśākhāsvekā tathā pañcāgnividyāpyekā phalasaṃyogādyaviśeṣāt,
            tathānyāpi vidyābhinnetyāha-<span class="bold">evaṃ pañcāgnīti /</span>
            pūrvapakṣahetūnnirācaṣṭe-<span class="bold">ye tviti /</span>
            kāṭhakamityādināmnā karmabhedo na yuktaḥ, kutaḥ acodanābhidhānatvātkāṭhakādiśabdānāṃ
            granthanāmatayā karmavācitvābhāvādato bhinnanāmakaśākhāgranthabhede 'pi tādvihitaṃ
            karmaikameva, alparūpabhedo 'pi na karmaikyavirodhī, dharmaviśeṣastvadhyayanāṅgaṃ
            na karmāṅgamato na karmabhedakaḥ śākhābhede punaruktirasiddhā,</p>
         
         
         <p>
            nindānyārthadarśanayorapi na bhedakatvaṃ tattadvidhistutimātratvādbahuśākhādhyayanāśaktāvapi
            svaśākhanuktaviśeṣasyāpekṣitasyānyato grahaṇasaṃbhavādaśaktirabhedikā, ekasminnapi
            karmaṇyaṅgalopādinā prāyaścittaṃ saṃbhavati /<br />
            evaṃ samāptivacanabhedo 'pyaprayojaka ityaivaṃ karmābhedapramāṇaprābalye bhedahetavaḥ
            parihṛtā ityarthaḥ //1//
            </p>
         
         
         <p>END BsRp_3,3.1.1</p>
         
         
         
         
         
         <p>START BsRp_3,3.1.2ḥ</p>
         
         
         <p>bhedān neti cen naikasyām api | BBs_3,3.2 |</p>
         
         
         <p>tarhi śākhāntaranyāyenaiva karmaikyavadvidyaikyasiddhaiḥ punaruktirityata āha-<span class="bold">ihāpīti /</span>
            rūpasyotpattiśiṣṭatvaṃ viśeṣaḥ /
            pañcāgnīnvedetyādyupāsanotpattividhisthapañcāgnyādirūpabhedādupāsanābhedaḥ syādāmikṣāvājinarūpabhedātkarmabhedavādityadhikāśaṅkānirāsārthatvānna
            paunaruktyamasyādhikaraṇasyeti matvā śaṅkāṃ vyācaṣṭe-<span class="bold">syādityādinā /</span>
            asya pṛthakśāstratvātkarmanyāyānāṃ mānasavidyāsu vinā sūtraṃ duryojatvācca punaruktigandho
            'pi nāstīti mantavyam /
            nanu tasya mṛtasya dāhārthamagnirantyeṣṭigataḥ ṣaṣṭho yaḥ prasiddhavadvājibhiruktaḥ
            sa chāndogye upasaṃhārya iti na rūpabhedaḥ, tatrāha-<span class="bold">na cātreti /</span>
            astu prajananaguṇavato retaso vājināmāvāpaśchandogānāṃ ca tasyodvāpastataḥ kimityata
            āha-<span class="bold">āvāpeti /</span>
            chāndogye ṣaṣṭhāgnyabhāvamaṅgīkṛtyālparūpabhedo na vidyaikyavirodhīti pariharati-<span class="bold">naiṣa ityādinā /</span>
            aṅgīkāraṃ tyajati-<span class="bold">paṭhyate 'pīti /</span>
            ito 'smāllokādiṣṭaṃ lokāntaraṃ pretaṃ gataṃ jñātayo 'gnaye harantītyarthaḥ /
            nanu chāndogye 'gnimātraṃ śrutaṃ vājibhistu samidādiviśeṣaḥ paṭhyate iti rūpabhedastadavasthaḥ,
            tatrāha-<span class="bold">vājasaneyinastviti /</span>
            ṣaṣṭhāgnestadviśeṣasya cānuvādamātratvenānupāsyatvātpañcāgnaya evopāsyā ubhayatreti
            na rūpabheda ityarthaḥ /
            saviśeṣasya ṣaṣṭhāgnerūpāsyatve 'pi na rūpabheda ityāha-<span class="bold">athāpīti /</span>
            dyulokādīnāṃ pañcānāmanagnīnāmagnitvasaṃpattividhinaivārthātpañcatvaṃ saṃpattikalpitāgnīnāṃ
            siddhamanūdyate na dhyeyatvena vidhīyata ityarthaḥ /
            chandogairvājiśākhāsthaṃ reta upasaṃhartavyamityuktvānupasaṃhāre 'pi na vidyābheda
            ityāha-<span class="bold">na cāvāpeti</span> //2//</p>
         
         
         <p>END BsRp_3,3.1.2</p>
         
         
         
         
         
         <p>START BsRp_3,3.1.3ḥ</p>
         
         
         <p>svādhyāyasya tathātvena hi samācāre 'dhikārāc ca savavac ca tanniyamaḥ | BBs_3,3.3
            |</p>
         
         
         <p>evaṃ rūpabhedo na vidyābhedaka ityuktvā dharmaviśeṣo 'pi na bhedaka ityāha-<span class="bold">svādhyāyasyeti /</span>
            godānavadadhyayanāṅgatvena śirovratamātharvaṇikānāṃ sūtre vihitaṃ na vidyāṅgamityarthaḥ
            /
            adhikārācceti vyācaṣṭe-<span class="bold">naitaditi /</span>
            etatprakṛtaṃ muṇḍakamananuṣṭhitaśirovrato naro nādhīta iti śrutermuṇḍakādhyayanāṅgameva
            śirovratamityarthaḥ /
            nanu vidyāṅgatvenāpi idaṃ vrataṃ śrutamiti śaṅkate-<span class="bold">nanviti /</span>
            sarvaśākhāsu brahmavidyaikaiva cedvidyāsaṃyuktaṃ vratamapi sarvatra saṃbadhyeta /
            naca saṃbadhyata iti vidyābheda ityarthaḥ /
            prakṛtagranthavācyaitacchabdabalādbrahmaprakāśagranthaparo brahmavidyāśabda iti pariharati-<span class="bold">neti /</span></p>
         
         
         <p>
            tasya śirovratasya muṇḍakādhyayane niyama ityatra savavaditi nidarśananirdeśaḥ /<br />
            savā homāḥ /<br />
            atharvaṇaiḥ svasūtre udita eko 'gnirekarṣisaṃjñayā prasiddhastasminnagnau kāryā iti
            yathā niyamyante tathetyarthaḥ //3//
            </p>
         
         
         <p>END BsRp_3,3.1.3</p>
         
         
         
         
         
         <p>START BsRp_3,3.1.4ḥ</p>
         
         
         <p>darśayati ca | BBs_3,3.4 |</p>
         
         
         <p>kiñca vedyaikyena nirguṇabrahmavidyaikyaṃ tāvacchrutirdarśayati, tatsaṃnidhipāṭhātsaguṇavidyānāmapi
            sarvaśākhāsvaikyasiddhirityāha sūtrakāraḥ-<span class="bold">darśayati ceti /</span>
            saguṇamapyekaṃ vedatraye vedyaṃ darśayatītyāha-<span class="bold">tatheti /</span>
            kiñca śākhāntaroktapādārthasya śākhāntare siddhavatparāmarśo vidyaikyaṃ darśayatītyāha-<span class="bold">tathā mahadbhayamityādinā /</span>
            eṣa nara etasminnadvaye 'lpamapyantaraṃ bhedaṃ yadā paśyatyatha tadā tasya saṃsārabhayaṃ
            bhavatyeva, yasmādviduṣo narasya bhedadarśinastadeva brahma bhayaṅkaraṃ bhavati, brahmaivāhamityamanvānasyetyarthaḥ
            /
            prādeśamātramupāsta iti siddhavadupāsanaṃ vaiśvānaravidyaikyaṃ darśayatītyāha-<span class="bold">tatheti /</span>
            kiñca sarveṣu vedānteṣūkthādīnāṃ pratīyamānatvena hetunaitadavagamyate-anyatroktānāṃ
            teṣāmanyatropāstyarthamupādānamiti /
            tatastadupāstīnāmapi sarvavedāntapramāṇakatvenaikyaṃ bāhulyena sidhyatītyāha-<span class="bold">tatheti /</span></p>
         
         
         <p>brahmavidyaikyavadukthādividyaikyamityarthaḥ //4//</p>
         
         
         <p>END BsRp_3,3.1.4</p>
         
         
         
         
         
         <p>START BsRp_3,3.2.5ḥ</p>
         
         
         <p>upasaṃhāror'thābhedādvidhiśeṣavatsamāne ca | BBs_3,3.5 |</p>
         
         
         <p>sarvaśākhāsu vidyaikyacintāyāḥ phalamāha-<span class="bold">upasaṃhāra iti /</span>
            śākhābhede samānavidyāyāṃ śrutā guṇā yathāśruti vyavasthitā uta ekatrāśrutā itaraśākhāta
            upasaṃhartavyā iti saṃdehe vidyaikye 'pi tatra tatroktaireva guṇairvidyopakārasiddheḥ
            śākhābhedena guṇā vyavasthitā iti pūrvapakṣaḥ, tatra prakṛtavidyaikyacintānaiṣphalyamiti
            phalam /
            siddhāntatvena sūtraṃ vyācaṣṭe-<span class="bold">sthite cetyādinā /</span>
            guṇānāṃ guṇyavinābhāvādetacchākhāsthā vidyā śākhāntaroktatadvidyāguṇavatī, tadabhinnatvāt,
            tadvidyāvadityanumānadvidyaikye guṇopasaṃhārasiddhirityarthaḥ /
            pradhānaikye tattadupakārakāṇamaṅgānāmupasaṃhāre dṛṣṭāntamāha-<span class="bold">vidhiśeṣavaditi /</span>
            uktameva vyatirekamukhenāha-<span class="bold">yadihīti /</span>
            nanvāgneyayāgāvaruddhānāṃ guṇānāṃ tato 'bhinne saurye prāptivadvidyāntarasthaguṇānāṃ
            vidyāntare prāptiḥ kiṃ syādityata āha-<span class="bold">prakṛtīti /</span>
            prakṛtiguṇānāṃ vikāre prāptiryuktā vidyānāṃ tu prakṛtivikṛtibhāvāsiddherna tatprāptirityarthaḥ
            /
            naivamiti guṇānupasaṃhāro netyarthaḥ /
            uttarasūtrāṇāmanena sūtreṇa paunaruktyaṃ vārayati-<span class="bold">asyaiveti</span> //5//</p>
         
         
         <p>END BsRp_3,3.2.5</p>
         
         
         
         
         
         <p>START BsRp_3,3.3.6ḥ</p>
         
         
         <p>anyathātvaṃ śabdād iti cen nāviśeṣāt | BBs_3,3.6 |</p>
         
         
         <p>pūrvaṃ codanādyaviśeṣādutsargato vidyaikyamuktaṃ tasyāpavādaṃ vaktumāha-<span class="bold">anyathātvamiti /</span>
            atra vājināmudrīyabrāhmaṇaṃ chandogānāmudgīthādhyāyaṃ ca viṣayamāha-<span class="bold">vājetyādinā /</span>
            'te ha devāḥ sāttvikavṛttayaḥ prāṇā anyonyamucūrhantedānīmasminyajñe udgīthenaudgātreṇa
            karmaṇā rajastamovṛttirūpānasurānatītya devatvaṃ gacchāmaḥ'iti te caivaṃ nirdeṣamudgīthakartāramupāsyaṃ
            nirdhārayituṃ kṛtasaṃvādāḥ prathamaṃ vācyaṃ parīkṣitavantastvamaudgātraṃ no 'smākaṃ
            kurviti tayā tvanṛtaṃ kṛtaṃ tathā ghrāṇacakṣuḥśrotramanāṃsyapi kāmenāsurapāpmanā grastānīti
            ninditvā āsanyamāsye bhavaṃ mukhamadhyasthaṃ prāṇamupāsyaṃ nirdhāritavanta ityarthaḥ
            /
            tattatrānyonyabhibhavātmakayuddhe pravṛtte devāḥ pūrvavadudgīthamāhṛtavantaḥ anenodgīthenainānasurāñjayemetyarthaḥ
            /
            bhedābhedamānābhyāṃ saṃśayamāha-<span class="bold">tatreti /</span>
            atra pūrvādhikaraṇasiddhāntanyāyenodgīthavidyeti saṃjñaikyena vidyaikyamiti pūrvapakṣe
            mitho guṇopasaṃhāraḥ phalaṃ, siddhānte saṃjñaikye 'pi vidyaikyāpavādādanupasaṃhāra
            iti /
            evaṃ yatra pūrvanyāyena pūrvapakṣaḥ tatrāpavādikī saṃgatiriti mantavyam /
            sūtrasthasiddhāntiśaṅkābhāgaṃ vyācaṣṭe-<span class="bold">nanu na yuktamiti /</span>
            saṃpūrṇodgīthakarmakartā prāṇo vājināmupāsyaḥ, udgāyeti kartṛśabdācchandogānāṃ tūdgīthāvayava
            oṅkāraḥ prāṇadṛṣṭyopāsyaḥ, oṃmityetadakṣaramudgīthamityupakramya prāṇamudgīthamiti
            karmarūpatvaśabdāt, tathāca kartṛkarmaṇorūpāsyayorbhedādvidyayoranyathātvaṃ bheda
            iti śaṅkārthaḥ /
            udgīthatveneti oṅkāratvenetyarthaḥ /
            alparūpabhedo na vidyaikyavirodhītyuktanyāyena pūrvapakṣī pariharati-<span class="bold">naiṣa iti /</span>
            asurātyayābhiprāyaḥ asurajayārthaṃ saṃvādaḥ, yathāśmānaṃ prāpya loṣṭo vidhvaṃsate
            tathā prāṇaṃ hantumāgatā asurāstasya vīryeṇa svayameva dhvastā iti śrutamubhayatretyarthaḥ
            /
            alparūpabhedamaṅgīkṛtyāpi vidyaikyamuktaṃ so 'pi nāstītyāha-<span class="bold">vājeti /</span></p>
         
         
         <p>udgīthakartṛrūpatvena prāṇasyobhayatra śrutatvādekatra śrutaṃ kartṛtvamapyubhayatra
            draṣṭavyamityarthaḥ //6//</p>
         
         
         <p>END BsRp_3,3.3.6</p>
         
         
         
         
         
         <p>START BsRp_3,3.3.7ḥ</p>
         
         
         <p>na vā prakaraṇabhedāt parovarīyastvādivat | BBs_3,3.7 |</p>
         
         
         <p>bahuviruddharūpabhedāt na vidyaikyamiti siddhāntayati-<span class="bold">na veti /</span>
            akṣaraṃ viśinaṣṭi-<span class="bold">udgīthamiti /</span>
            tadavayavamityarthaḥ pṛthivyādirasānāṃ rasatama oṅkāraḥ, āptiḥ samṛddhiriti guṇānuktvā
            guṇavatyoṅkāre prāṇadṛṣṭividhānāyākhyāyikā prastutetyāha-<span class="bold">rasatameti /</span>
            nanu vājivākyaikavākyatvārthaṃ chāndogyopakramasthamudgīthapadaṃ saṃpūrṇasāmabhaktiparamastu,
            prāṇamudgīthamityatrāpyudgīthakartā prāṇa upāsya iti vyākhyāyatāmityata āha-<span class="bold">tatra yadyudgītheti /</span>
            oṅkāropāstyupakramasaṅga udgīthapade kartṛlakṣaṇā ceti doṣadvayaṃ syādityarthaḥ /
            nanu siddhānte 'pi tatpade 'vayavalakṣaṇā svīkāryā tato varaṃ kartṛlakṣaṇā śrutyantarānugrahāttathā
            copasaṃhāre kartṛprāṇopāstiniścayādupakrame 'pi tanniścaya ityata āha-<span class="bold">upakrameti /</span>
            saṃdigdhopakramo hi vākyaśeṣānniścīyate /
            yathā 'aktāḥ śarkarāḥ'ityatrāñjanadravyasaṃdehe 'tejo ghṛtam'iti śeṣānniścayaḥ /
            iha tūpakrame 'kṣarasyopāsyatvaṃ niścitaṃ, tatsamānādhikāraṇodgīthapadasyāvayavalakṣaṇā
            ca viniściteti prāṇamudgīthamityupasaṃhārastadekārthatayā neya ityarthaḥ /
            evaṃ chāndogye oṅkāra upāsya ukta itaratra tu prāṇa ityupāsyabhedādvidyābheda ityāha-<span class="bold">vājeti /</span>
            yaduktaṃ vājiśrutāvapi prāṇasyodgītharūpatvaśruterūpāsyaikyamiti taddūṣayati-<span class="bold">yadapītyādinā /</span>
            tatrodgītha upāsyatayā noktaḥ kintu prāṇasyopāsyasya guṇatayetyarthaḥ /
            kiñcodgītha oṅkāraśchāndogye 'tra tu bhaktirityupāsyabheda ityāha-<span class="bold">sakaleti /</span>
            prāṇasya jaḍatvānnodgātṛtvaṃ kintūdgīthatvameva vājibharapi grāhyamityaikyamāśaṅkyāha-<span class="bold">naceti /</span>
            sa udgātā vāgviśiṣṭaprāṇenaudgātraṃ kṛtavāniti śruterasaṃbhavo 'pi netyarthaḥ /
            yaduktaṃ bahutarārthāviśeṣāddhi vidyaikyamiti, tatrāha-<span class="bold">naceti /</span>
            ekatrodgātā prāṇa upāsyo 'nyatroṅkāra ityantaraṅgopāsyarūpabhede spaṣṭe sati bahiraṅgārthavādasāmyamātreṇa
            nopāsanaikyaṃ yuktamityarthaḥ /
            vākyasāmyamātreṇārthaikyaṃ nāstītyatra dṛṣṭāntamāha-<span class="bold">tathāhīti /</span>
            'vi vā etaṃ prajayā paśubhirardhayati vardhayatyasya bhrātṛvyaṃ yasya havirniruptaṃ
            purastāccandramā abhyudeti tredhā taṇḍulānvibhajedye madhyamāḥ syustānagnaye dātre
            puroḍāśamaṣṭākapālaṃ kuryādye sthaviṣṭhāstānindrāya pradātre dadhaṃścaruṃ ye 'ṇiṣṭhāstānviṣṇave
            śipiviṣṭāya śṛte carum'ityabhyudayavākyam /
            asyārthaḥ-yasya yajamānasya caturdaśyāmevāmāvāsyābhrāntyādarśakarmārthaṃ pravṛttasya
            purastātpūrvaṃ havistaṇḍuladadhipayorūpaṃ niruptaṃ darśadevatābhyo 'gnyādibhyaḥ saṅkalpitaṃ
            candramāśca paścādabhyudeti tametaṃ yajamānaṃ kālavyatyayāparādhāttadeva niruptaṃ
            haviḥ prajādinārdhayati viyojayati śatruṃ cāsya vardhayati yasmātkālabhrāntimānyajamānaḥ,
            ye madhyamādibhāvena tredhā bhūtāstaṇḍulā dadhyādisahitā niruptāstānvibhajedagnyādibhyo
            viyojayadviyojya ca dātṛtvādiguṇakānagnyādibhyo darśadevābhinnebhyo nirvapediti dadhan
            dadhani sthaviṣṭhataṇḍulacaruṃ śṛte dugdhe 'ṇiṣṭhacarumityarthaḥ /
            atra kālāparādhe devāntarayuktaṃ prāyaścittarūpaṃ darśādbhinnaṃ karma vidhīyata iti
            prāpte taṇḍulatredhātvādyanuvādena vibhajediti haviṣaḥ prakṛtadevaviyogena tasminneva
            darśakarmaṇi devatāntarasaṃbandhamātravidhānaṃ na karmāntaramiti siddhāntitam /
            evamabhyudayavākye kālāparādhenopakramāddarśakarmaṇyeva haviṣaḥ pūrvadevatābhyo 'panayo
            viyogo 'dhyavasitaḥ, paśukāmavākye tu yadyapi ye sthaviṣṭhāstānagnaye sanimate 'ṣṭākapālaṃ
            nirvapedye madhyamāstān viṣaṇave śipiviṣṭāya śṛte caruṃ ye kṣodiṣṭhāstānindrāya pradātre
            dadhaṃścarumiti nirdeśo 'bhyudayavākyena samo 'sti, tathāpi yaḥ paśukāmaḥ syātso 'māvāsyāmiṣṭvā
            vatsānapākuryāditi nityaṃ darśakarma samāpya punardehārthaṃ vatsāpākaraṇavidhyupakramātpaśukāmasya
            yāgāntaravidhireva nābhyudayavākyenārthaikyamiti tathā prakṛte 'pi nirdeśasāmyaṃ na
            vidyaikyaprayojakamityarthaḥ /
            vatsānāpākuryānmātṛdeśāddeśāntaraṃ nayedityarthaḥ /
            sūtroktaṃ dṛṣṭāntaṃ vyācaṣṭe-<span class="bold">parovarīyastvādivaditi /</span></p>
         
         
         <p>
            para iti sakārāntaṃ parasmāt paraścāsau varācca varatara iti parovarīyānityekaṃ padam
            /<br />
            anantaśca ākāśākhyaḥ paramātmā taddṛṣṭyālambanatvādudgīthastathokta ityarthaḥ /<br />
            ākāśātmanā hiraṇyaśmaśrupuruṣātmanā codgīthopāstisāmye 'pi vidyābhedavadihāpi bheda
            ityarthaḥ //7//
            </p>
         
         
         <p>END BsRp_3,3.3.7</p>
         
         
         
         
         
         <p>START BsRp_3,3.3.8ḥ</p>
         
         
         <p>saṃjñātaś cet tad uktam asti tu tad api | BBs_3,3.8 |</p>
         
         
         <p>saṃjñaikyaṃ pūrvapakṣabījamudbhāvya dūṣayati-<span class="bold">saṃjñāta iti /</span>
            upāsyarūpabhedādvidyānānātvaṃ yaduktaṃ tacchrutyakṣarānugataṃ balavat, saṃjñā tu pauruṣeyī
            durbaletyarthaḥ /
            saṃjñaikyaṃ karmaikyavyabhicāri cetyāha-<span class="bold">asti ceti /</span>
            kiṃ saṃjñaikyaṃ sarvatrāpramāṇameva netyāha-<span class="bold">yatra tviti /</span></p>
         
         
         <p>asati bādhake saṃjñaikyamapi mānaṃ yathā saṃvargavidyeti saṃjñaikyātsarvaśākhāsu tadvidyaikyaṃ,
            tathā pañcāgnyādividyaikyamityādyasūtre darśitamityarthaḥ //8//</p>
         
         
         <p>END BsRp_3,3.3.8</p>
         
         
         
         
         
         <p>START BsRp_3,3.4.9ḥ</p>
         
         
         <p>vyāpteś ca samañjasam | BBs_3,3.9 |</p>
         
         
         <p class="bold">vyāpteśca samañjasam /</p>
         
         <p>sāmānādhikaraṇyaṃ viṣayīkṛtya saṃśayamāha-<span class="bold">omityetaditi /</span></p>
         
         
         <p>adhyāsādipadārthānvyācaṣṭe-<span class="bold">tatrādhyāsa ityādinā /</span>
            buddhipūrvakābhedāropo 'dhyāsaḥ, bādho 'pavādaḥ, ekatvaṃ vāstavābhedaḥ, viśeṣaṇaṃ
            vyāvartakamiti vivekaḥ /
            pūrvamudgātṛkarmātmakodgīthāvayavatvamoṅkārasya dhyeyasya viśeṣaṇaṃ siddhavatkṛtya
            dhyeyabhedādvidyābhedaḥ siddhāntitaḥ sa na yukta ityākṣepasaṃgatyā pūrvapakṣayati-<span class="bold">tatreti /</span>
            atra pūrvapakṣe pūrvoktasiddhāntāsiddhiḥ phalaṃ siddhānte tatsiddhiriti matvā siddhāntasūtraṃ
            vyācaṣṭe-<span class="bold">caśabda ityādinā /</span>
            pakṣatrayasya duṣṭatvaṃ pratijñāyādhyāsapakṣe doṣamāha-<span class="bold">tatrādhyāsa iti /</span>
            yasyodgīthasya buddhiroṅkāre 'dhyasyate tadvācakodgīthaśabdasyoṅkāre lakṣaṇā syāttadbuddhiviṣayatvaguṇaparatvāttathā
            saṃbandho 'pyasiddhaḥ kalpanīyaḥ, pratīkopāsteḥ phalaṃ ca kalpyamiti gauravaṃ syādityarthaḥ
            /
            phalaṃ na kalpyamiti śaṅkate-<span class="bold">śrūyata iti /</span></p>
         
         
         <p class="bold">āptyādīti /</p>
         
         <p>'oṅkāra āptiḥ samṛddhiriti' 'ya upāste sa kāmānāpnoti'iti śrutaṃ phalaṃ nādhyāsasyetyarthaḥ
            /
            udgīthoṅkārayoranyatarabudyānyatarabudyapavādamaṅgīkṛtyānyataramithyābuddhinivṛttivaiphalyamuktaṃ
            saṃpratyanyatarabuddherabhrāntitvānnāpavāda ityāha-<span class="bold">naca kadācidapīti /</span>
            bhrāntiścet nivarteta na tu nivartata ityabhrantirityarthaḥ /
            kiñca tattvabodhakādvākyādbhrāntyapavādo bhavati nedaṃ vākyaṃ tattvaparamityāha-<span class="bold">naceti /</span>
            ghaṭakumbhaśabdayorivoṅkārodgīyaśabdayoḥ paryāyatvapakṣaṃ dūṣayati-<span class="bold">nāpīti /</span>
            paryāyatvamapi nāstītyāha-<span class="bold">naceti /</span>
            pariśiṣṭaviśeṣaṇapakṣe sūtraṃ yojayati-<span class="bold">vyāpteriti /</span></p>
         
         
         <p>
            'omityakṣaramupāsīta'ityukte sarvavedavyāpyoṅkāra ihopāstau prasajyeta tannirāsārthamudgīthāvayavatvaṃ
            viśeṣaṇaṃ samañjasamityarthaḥ /<br />
            adhyāsapakṣe tadbuddhiviṣayatvaguṇayogarūpaḥ saṃbandhaḥ kalpya iti viprakṛṣṭā lakṣaṇā
            avayavalakṣaṇā tu saṃnikṛṣṭā avayavāvayavisaṃbandhasya kḷptatvāt, paṭāvayave dagdhe
            paṭo dagdha iti loke prayogācca /<br />
            nāmādau brahmaśabdasya tvagatyā brahmabuddhigrāhyatvaguṇalakṣaṇāśritā tatra pratīkopāstervivakṣitatvāt
            /<br />
            iha tu pratīkopāstividhikalpane āptyādiguṇakoṅkāre prāṇadṛṣṭividhāne ca vākyabhedaḥ
            syādataḥ sarvavedavyāpyoṅkāranirāsenoṅkāre prāṇadṛṣṭividhānārthaṃ viśeṣaṇameva samañjasaṃ
            kalpnālāghavāditi siddham //9//
            </p>
         
         
         <p>END BsRp_3,3.4.9</p>
         
         
         
         
         
         <p>START BsRp_3,3.5.10ḥ</p>
         
         
         <p>sarvābhedādanyatreme | BBs_3,3.10 |</p>
         
         
         <p class="bold">sarvābhedādanyatreme /</p>
         
         <p>viṣayaṃ vaktuṃ saṃmatamarthamāha-<span class="bold">vājināmiti /</span>
            vāco vasiṣṭhatvaṃ guṇo vāgminaḥ sukhavāsadarśanāt /
            cakṣuṣaḥ pratiṣṭhā guṇaḥ cakṣuṣmataḥ pādapratiṣṭhādarśanāt /
            śrotraṃ saṃpadguṇakaṃ śravaṇātsarvārthasaṃpatteḥ /
            mana āyatanatvaguṇaṃ tasya vṛttidvārā sarvabhogyāśrayatvāt /
            te ca guṇāḥ prāṇasya śraiṣṭhyaṃ niścitya vāgādibhistasminnarpitā iti śākhādvayasaṃmator'thaḥ
            /
            viṣayamāha-<span class="bold">anyeṣāmityādinā /</span>
            niśreyasasya śraiṣṭhyasyādānaṃ nirdhāramaṃ prastūyatala ityarthaḥ /
            devatā vāgādayo 'haṃśreyase svaśraiṣṭhyāyetyarthaḥ /
            evaṃśabdācchaiṣṭhyaguṇakaprāṇapratyabhijñānācca saṃśayamāha-<span class="bold">tatreti /</span>
            guṇānāmanupasaṃhāropasaṃhārāveva pūrvottarapakṣayoḥ phalam /
            udgīthatvaviśeṣaṇādoṅkārasya sarvavedavyāptivyāvṛttivatprakṛtaguṇamātragrāhakaivaṃśabdācchākhāntaraguṇavyāvṛttariti
            dṛṣṭāntena pūrvapakṣayati-<span class="bold">tatra prāptamiti /</span>
            yathā vāgādibhyaḥ prāṇaśraiṣṭhyaṃ siddhamatho tathā ya evaṃ śraiṣṭhyaguṇaṃ vidvānupāste
            sa prāṇe śraiṣṭhyaṃ viditvā śreṣṭho bhavatīti śrutyarthaḥ /
            evaṃ jātīyakavidyaikyātprāptamārthikaṃ vasiṣṭhatvādiguṇajātamevaṃśabdo na gṛhṇāti
            śrutāvalambitvāditi prāpte siddhāntayati-<span class="bold">asyeranniti /</span>
            vājasaneyibrāhmaṇe tāvadevaṃśabdena vasiṣṭhatvādiguṇajātasya prāṇavidyāsaṃbandhaḥ
            siddhaḥ saiva vidyā kauṣītakiśrutau pratyabhijñāyate, tathāca guṇānāṃ guṇyavinābhāvenārthataḥ
            prāptānāmapi śrutaguṇairavirodhātsahaiva śrutamārthaṃ ca guṇajātaṃ śrutyarthābhyāṃ
            saṃnihitatvāviśeṣātkauṣītakigatenaivaṃśabdena parāmṛśyata ityāha-<span class="bold">tathāpīti /</span>
            kauṣītakiśrutisthaḥ prāṇo vasiṣṭhatvādiguṇakaḥ, śreṣṭhaprāṇatvāt, vājiśrutisthaprāṇavadityaśrutaguṇānumāne
            sati śrutahānirnāsti, avirodhādityuktaṃ, spaṣṭayati-<span class="bold">na caivaṃ satīti /</span>
            aparigaṇitā api guṇāḥ śrutā evetyatra dṛṣṭāntamāha-<span class="bold">nahīti /</span>
            phalitamāha-<span class="bold">tasmāditi //10//</span></p>
         
         
         <p>END BsRp_3,3.5.10</p>
         
         
         
         
         
         <p>START BsRp_3,3.6.11ḥ</p>
         
         
         <p>ānandādayaḥ pradhānasya | BBs_3,3.11 |</p>
         
         
         <p class="bold">ānandādayaḥ pradhānasya /</p>
         
         <p>brahmaṇo jñeyasyaikyānnirviśeṣatvācca saṃśayamāha-<span class="bold">teṣu saṃśaya iti /</span>
            pūrvapakṣe satyādipadānupasaṃhārādvākyārthānavadhāraṇaṃ, siddhānte tvavadhāraṇamiti
            phalam /
            prāṇasyasaviśeṣatvādyuktaḥ śākhāntarīyavasiṣṭhatvādyupasaṃhāraḥ, brahmaṇastu nirviśeṣatvātsvaśākhāgatapadaireva
            pramitisiddhervyarthaḥ padāntaropasaṃhāra iti pratyudāharaṇena pūrvapakṣaḥ /
            siddhāntamāha-<span class="bold">idamiti /</span>
            ānandatvasatyatvajñānatvādisāmānyāni brahmaṇi kalpitā dharmāsteṣāṃ sarvaśākhāsūpasaṃhāro
            nāma tadvācakānandādipadānāmekavākyatayoccāraṇaṃ ānandaḥ satyaṃ jñānamanantaṃ brahma
            śuddhamadvayamātmeti /
            tāni ca samānādhikaraṇāni padāni viruddhadharmatyāgena sarvādhiṣṭhānabhūtāmekāmakhaṇḍavyaktiṃ
            kṣayanti /
            na caikenaiva padena lakṣyasiddheḥ padāntaraṃ vyarthamiti vācyaṃ, ekasminpade virodhābhāvena
            lakṣaṇānavatārāt /
            
            <p>
               yadyapi padadvaye 'pi lakṣaṇāvatarati tathāpyānando brahmetyukte duḥkhatvālpatvabhrantinirāse
               'pyasattvajaḍatvādibhramo bhavedatastannirāsārthaṃ satyajñānādipadāni prayoktavyāni
               /<br />
               naca bhramasyānavadhitvādvākyamaparyavasitaṃ syāditi vācyam /<br />
               saccidānandātmakaṃ sarvadharmaśūnyamadvayamavikalpaṃ brahmāhamiti viśeṣadarśane sarvabhramanirāsāt
               /<br />
               tacca viśeṣadarśanaṃ yāvadbhiḥ padairbhavati tāvanti padānyupasaṃhartavyānīti bhāvaḥ
               //11//
               </p>
         </p>
         
         
         <p>END BsRp_3,3.6.11</p>
         
         
         
         
         
         <p>START BsRp_3,3.6.12ḥ</p>
         
         
         <p>priyaśirastvādyaprāptirupacayāpacayau hi bhede | BBs_3,3.12 |</p>
         
         
         <p>brahmaikyāccedānandatvādidharmāṇāṃ sarvatra prāptistarhi saguṇabrahmavidyāgatadharmaprāptirapi
            syāditi śaṅkānirāsārthaṃ sūtraṃ vyācaṣṭe-<span class="bold">priyeti /</span>
            putradarśanasukhaṃ priyaṃ tadvārtādinā modastasya vidyādyatiśaye pramoda ityevaṃ tāratamyavanto
            dharmāstvadvaye jñeye na prāpnuvanti teṣāmabrahmasvarūpāṇāṃ brahmajñānānupayogāditi
            bhāvaḥ /
            teṣāṃ brahma dharmatvaṃ cāsiddhamityāha-<span class="bold">na caita iti /</span>
            brahmaṇi cittāvatāropāyatve 'pi teṣāṃ prāptiḥ syādityāśaṅkyāha-<span class="bold">evamapīti /</span>
            ajñeyatvādeṣāṃ na jñeye brahmaṇi prāptirityarthaḥ /
            kimarthaṃ tarhi sūtramityata āha-<span class="bold">brahmadharmāniti /</span>
            kṛtvācintāphalamāha-<span class="bold">sa ceti /</span>
            jñeye bāhyadharmāṇāmanupayogādaprāptiriti nyāyātsaṃyadvāmatvādīnāmaprāptiriti sūtraṃ
            vyākhyeyamityarthaḥ /
            jñānānupayoge 'pi dhyāne teṣāṃ dharmāṇāmupayogādupāsyabrahmaikyātprāptiranyovidyāsu
            syādityāśaṅkyāha-<span class="bold">teṣu hīti /</span></p>
         
         
         <p>dhyānavidhiparatantrāṇāṃ dharmāṇāṃ yathāvidhi vyavasthetyarthaḥ //12//</p>
         
         
         <p>END BsRp_3,3.6.12</p>
         
         
         
         
         
         <p>START BsRp_3,3.7.13ḥ</p>
         
         
         <p>itare tvarthasāmānyāt | BBs_3,3.13 |</p>
         
         
         <p>saṃyadvāmatvādidharmebhya ānandādīnāṃ vaiṣamyaṃ jñānopayogitvāditayāha-<span class="bold">itare tviti /</span></p>
         
         
         <p>satyajñānānandātmabrahmaśabdāḥ pañca sarvatropasaṃhartavyā iti siddham //13//</p>
         
         
         <p>END BsRp_3,3.7.13</p>
         
         
         
         
         
         <p>START BsRp_3,3.8.14ḥ</p>
         
         
         <p>ādhyānāya prayojanābhāvāt | BBs_3,3.14 |</p>
         
         
         <p>ādhyānāya vākyabhedābhedānavadhāraṇātsaṃśayamāha-<span class="bold">tatreti /</span>
            pūrvapakṣe vākyabhedādvidyābhedaḥ, siddhānte vākyaikyādvidyaikyamiti phalam /
            pūrvatra brahmasvabhāvānāmānandādīnāmupasaṃhāryāṇāṃ brahmajñānaphalopāyatvamuktam,
            atratvabrahmasvabhāvasyārthādiparatvasyānupasaṃhāryasya tadupāyatvamucyata ityekaphalakatvaṃ
            saṃgatiḥ tattatparatvaviśiṣṭatvenārthādīnāmapūrvatayā pratipādyānāṃ bhedādvākyabhedo
            na doṣa iti pūrvapakṣaḥ /
            utsūtrasiddhāntaṃ pratijñāya sautraṃ hetuṃ vyācaṣṭe-<span class="bold">puruṣa eveti /</span>
            phalavattve satyapūrvatvātpuruṣasyaiva prādhānyena pratipādyatvamaphalārthādīnāṃ paratvaṃ
            tu taccheṣatvenocyata ityarthaḥ /
            kiñca 'puruṣānna paraṃ kiñcitsā kāṣṭhā'iti vedaḥ paraniṣedhaliṅgena sarvabādhāvadhitvaliṅgena
            ca puruṣe tātparyaṃ darśayanpūrvasmātpūrvasmādaparasyāparasya paratvoktistadartheti
            darśayatītyāha-<span class="bold">apiceti /</span>
            arthādīnāmatroktirādhyānāya tattatparatvādhyānapūrvakaṃ puruṣadarśanāyaiva svataḥ
            prayojanābhāvāditi sūtraṃ yojayati-<span class="bold">ādhyānāyeti</span> //14//</p>
         
         
         <p>END BsRp_3,3.8.14</p>
         
         
         
         
         
         <p>START BsRp_3,3.7.15ḥ</p>
         
         
         <p>ātmaśabdāc ca | BBs_3,3.15 |</p>
         
         
         <p>ātmatvādiliṅgaiśca puruṣa eva pratipādya ityāha-<span class="bold">ātmaśabdācceti /</span>
            kiñca 'tadviṣṇoḥ paramaṃ padaṃ, puraṣānna paraṃ kiñcit'ityupakramopasaṃhārayoraikarūpyātkḷptaphalavadekapuruṣaparatvenaikavākyatvaniścaye
            sati vākyabhedaphalabhedakalpanā na yuktā gauravādityāha-<span class="bold">apiceti</span> //15//</p>
         
         
         <p>END BsRp_3,3.7.15</p>
         
         
         
         
         
         <p>START BsRp_3,3.8.16ḥ</p>
         
         
         <p>ātmagṛhītir itaravad uttarāt | BBs_3,3.16 |</p>
         
         
         <p class="bold">ātmagṛhītiḥ /</p>
         
         <p>miṣat calat /
            lokānāha-<span class="bold">ambha iti /</span>
            ambhaḥ svargaḥ, marīcayo 'ntarikṣalokaḥ, maro martyalokaḥ, āpaḥ pātālaloka ityarthaḥ
            /
            ātmaśabdasya brahmaṇi sūtrātmani ca prayogātsaṃśayamāha-<span class="bold">tatreti /</span>
            atra pūrvapakṣe vākyasya sūtropāstiparatvātparabrahmadharmāṇāmānandādīnāmaitareyake
            'nupasaṃhāraḥ, siddhānte brahmaparatvādupasaṃhāra iti phalam /
            puruṣavākyādbhedaprasaṅgādarthādivākyānāṃ nārthādipratipādakatvamityuktaṃ tadvadihāpi
            prajāpate reto devā iti pūrvasmātprajāpativākyādbhedaprasaṅgādātmā vā ityādivākyasya
            na brahmaparatvamiti dṛṣṭāntena pūrvapakṣayati-<span class="bold">na</span> <span class="bold">paramātmetyādinā /</span>
            vākyasya prajāpatau tātparyadarśanādityarthaḥ /
            pūrvapakṣamākṣipya lokasraṣṭṛtvaliṅgānna prajāpatau vākyānvaya ityāha-<span class="bold">nanvityādinā /</span>
            lokā eva mahābhūtānītyata āha-<span class="bold">lokāśceti /</span>
            lokaśabdasya mahābhūteṣvarūḍhātvādbhautikā eva lokāḥ /
            nirvacanāccetyāha-<span class="bold">tathāceti /</span>
            ambho marīcīrmaramāpa iti sūtrayitvā svayameva śrutirvyācaṣṭe-pareṇa divaṃ divaḥ parastāddivi
            pratiṣṭhitaścandrāmbhasā vyāpto yo lokaḥ tadambhaḥ, antarikṣaṃ marīcayaḥ, pṛthivī
            maraḥ, yā adhastāttā āpa iti /
            nanu lokasṛṣṭirapīśvarādevāstu netyāha-<span class="bold">loketi /</span>
            puruṣavidho narākāraḥ /
            ātmā hiraṇyagarbhaḥ, āpipīlikābhyaḥ sarvamasṛjatetyarthaḥ /
            bhūtānāṃ lokānāmityarthaḥ /
            prakaraṇādapi lokasraṣṭā prajāpatirityāha-<span class="bold">aitareyiṇo 'pīti /</span>
            retaḥ kāryamiti yāvat /
            brahmaliṅgāni prajāpatau yojayati-<span class="bold">ātmaśabdo 'pītyādinā /</span>
            kiñca prajāḥ sṛṣṭvā tāḥ prati bhogārthaṃ gāmānayallokasraṣṭā tathāśvamānayat /
            tāstu gavāśvaprāptyā na tṛptāstataḥ puruṣaśarīre ānīte tā abruvaṃstṛptāḥ sma iti /
            ayaṃ ca vyavahāro lokasraṣṭuḥ prajāpatitve liṅgamityāha-<span class="bold">apiceti /</span>
            ātmaśabdasya cidātmani mukhyatvānmukhyagrahe bādhakābhāvāduttarasyekṣaṇāderanukūlatvātparamātmagrahaṇamiti
            siddhāntayati-<span class="bold">evaṃ prāpta iti /</span></p>
         
         
         <p>mahābhūtasṛṣṭipūrvakaṃ lokānāsṛjateti śrutirvyākhyeyeti bhāvaḥ //16//</p>
         
         
         <p>END BsRp_3,3.8.16</p>
         
         
         
         
         
         <p>START BsRp_3,3.8.17ḥ</p>
         
         
         <p>anvayād iti cet syād avadhāraṇāt | BBs_3,3.17 |</p>
         
         
         <p>pūrvapakṣabījamanūdya dūṣayati-<span class="bold">anvayāditi /</span>
            'ātmā vā idameka evāgra āsīt'iti 'prajñānaṃ brahma'iti copakramopasaṃhārasthātmabrahmaśrutibhyāmekatvāvadhārāṇātpraveśādiliṅgaiśca
            lokasraṣṭṛtvādiliṅgabādhena pratyagbrahma grāhyamiti bhāvaḥ /
            sa parameśvaraḥ /
            etameva sīmānaṃ mūrdhnaḥ keśavibhāgāvasānaṃ vidārya chidraṃ kṛtvā etayā brahmarandhrākhyayā
            dvārā liṅgaviśiṣṭaḥ praviṣṭavānityarthaḥ /
            māṃ vinā yadi vāgādibhiḥ svasvavyāpāraḥ kṛtaḥ, atha tadāhaṃ ka iti tvaṃpadārthaṃ vicārya
            svayametadeva śodhitamātmānaṃ brahma tatamaṃ vyāptatamamapaśyat /
            takāralopaśchāndasaḥ /
            prajñā cidātmā netraṃ nīyate 'neneti niyāmakaṃ yasya tat prajñānetraṃ cidātmaniyamyamityarthaḥ
            /
            uktavyākhyāne guṇopasaṃhārasyāsphuṭatvānna pādasaṃgatiriti matvaiva vyākhyāntaramāha-<span class="bold">apareti /</span>
            udarka upasaṃhāraḥ /
            sacchabdasyātmānātmasādhāraṇyātsaṃśayamāha-<span class="bold">tatreti /</span>
            pūrvapakṣe sattāsāmānye brahmātmatvasaṃpadupāstiśchāndogye, vājaśrutau nirguṇavidyeti
            bhedānmithoguṇānupasaṃhāraḥ /
            siddhānte tūbhayatra nirguṇavidyaikyādupasaṃhāra iti phalabhedaḥ /
            padānāṃ jātau śaktigrahātsacchabdo 'pi sattājātivācītyupakramasya niścitārthatvādasaṃjātavirodhyupakramabalena
            tādātmyopadeśaḥ saṃpattiparatayā neya iti pūrvapakṣaniṣkarṣaḥ /
            pūrvatra vākyaikyādarthādiparatvaṃ tyaktvā vidyaikyamuktamiha tu sadātmaśabdābhyāṃ
            jātyātmavācibhyāmupakramabhedādvākyabhede sati vidyābheda iti pratyudāharaṇasaṃgatiḥ
            /
            na cātmaśabdo jātivācakaḥ, ātmavyaktyaikyājjātyabhāvātkintu sarvāntaravastuvācakaḥ
            /
            kalpitajātivācitve 'pyupakramabhedaḥ sphuṭa eva sattātmatvayorbhedāditi mantavyam
            /
            siddhāntayati-<span class="bold">tathetyādinā /</span>
            upakramānvayāditi /
            upakramādhīnatvādupasaṃhārasyetyarthaḥ /
            taccāvadhāraṇaṃ satpadenātmagṛhītau satyāṃ yujyata ityāha-<span class="bold">tacceti /</span>
            sadekamevetyavadhāraṇaṃ, anena jīvenātmaneti saddevatākartṛko jīvasyātmaśabdena parāmarśaḥ
            /
            suptau jīvaḥ satā saṃpannau bhavatīti kathanaṃ /
            bhūya eva mā bhagavān vijñāpayatviti paricodanā /
            saditipadena sattāśrayā ucyate na jātimātraṃ, kartṛvāciśatṛpratyayāntatvāt /
            tathā copakrame sattāśrayasāmānyoktau ka āśraya ityākāṅkṣāyāṃ vākyaśeṣādātmeti niścīyata
            ityāha-<span class="bold">naceti /</span>
            sacchabdasyātmānātmasādhāraṇyamupetyoktaṃ tadapi nāsti ātmapadavatsatpadasya vyaktivācitvādvyaktiśca
            bādhāyogya cidātmaiveti na vācichandogayorūpakramavaiṣamyamityāha-<span class="bold">sacchabdeti /</span>
            vaiṣamyamupetyāpyāha-<span class="bold">āmnāneti /</span>
            vājivākye tvamarthasya tadarthaparyantasya lakṣyasya pratipādanaṃ chāndogyavākye tu
            tadarthasya tvamarthaparyantasya pratipādanamiti prakārabhede 'pi vākyārthaikyādvidyaikyamiti
            phalitamāha-<span class="bold">tasmāditi</span> //17//</p>
         
         
         <p>END BsRp_3,3.8.17</p>
         
         
         
         
         
         <p>START BsRp_3,3.9.18ḥ</p>
         
         
         <p>kāryākhyānādapūrvam | BBs_3,3.18 |</p>
         
         
         <p class="bold">kāryākhyānādapūrvam /</p>
         
         <p>'me kimannaṃ kiṃ vāsaḥ'iti prāṇena pṛṣṭā vāgādayaḥ ūcuḥ, 'yadidaṃ kiṃ cāśvabhya ā
            kṛmibhyastatte 'nnamāpo vāsaḥ'iti sarvaprāṇibhirbhujyamānaṃ yadidaṃ prasiddhaṃ śvādiparyantamannaṃ
            tatprāṇasya tavānnamāpa ācchādanamityupāsakena cintanīyamityarthaḥ /
            śākhādvaye 'pyaviśeṣaśrutimuktvā viśeśaṣaśrutibhedamāha-<span class="bold">anantaraṃ ceti /</span>
            tasmādapāṃ prāṇavastratvādaśiśaṣyanto 'śanaṃ kurvantaḥ śrotriyā etatkurvanti /
            kiṃ tat, bhojanātpūrvamūrdhvaṃ cācāmantīti yattadadbhiḥ prāṇaṃ paridadhatyācchādayantītyarthaḥ
            /
            pūrvottarācamanasaṃbandhinīṣvapsu prāṇavāsastvacintanarūpamanagnatādhyānaṃ kāryamiti
            bhāvaḥ /
            tat tasmādityuktārthaṃ yataḥ pūrve vidvāṃso 'śanātprāgūrdhvaṃ cācāmanta etamevānāṃ
            prāṇaṃ tattenācamanenānagnamācchāditaṃ kurvanto manyante cintayanti, tasmādevaṃvididānīntano
            'pyupāsaka evaṃ kuryāditi vājiśrutyarthaḥ /
            atrobhayorapyapūrvatvātsaṃśayamāha-<span class="bold">tatkimiti /</span>
            saṃdigdhasadupakramasya vākyaśeṣānnirṇayavadācāmantīti padasya vidhitvasaṃdehe ācāmediti
            vākyaśeṣādvidhitvanirṇaya iti dṛṣṭāntasaṃgatyā pūrvapakṣamāha-<span class="bold">kiṃ tāvaditi /</span>
            jñānasādhanopāsanāṅgavidhivicārātpādasaṅgatirbodhyā /
            pūrvapakṣe prāṇavidyāṅgatvenāpūrvācamanaṃ vihitamanyatropasaṃhartavyamiti phalaṃ siddhānte
            tasyāvidheyatvānnāṅgatvenopasaṃhāra iti vivekaḥ ubhayavidhāne vākyabhedaḥ syādityarucyāpakṣāntaramāha-<span class="bold">athaveti /</span>
            praśastaṃ hīdamācamanaṃ yasmādanena prāṇamanagnaṃ manyanta iti stutiḥ /
            prasiddhānuvādenāprasiddhaṃ vidheyamiti nyāyena siddhāntayati-<span class="bold">evamiti /</span>
            prayatasya prayatnavato bhāvaḥ prāyatyaṃśuddhistadarthamityarthaḥ /
            smṛtyā śudyarthaṃ kāryatvena vihitasakalakarmāṅgatayā prāptācamanānuvādenāpūrvamanagnatādhyānameva
            vidhīyata iti sūtrārthaḥ /
            smārtamācamanaṃ śrutyā nānūdyate kiṃ tvanayā śrutyā vihitaṃ samṛtyānūdyata iti śaṅkate-<span class="bold">nanviti /</span>
            śrutismṛtyoranayorna mūlamūlibhāvo bhinnaviṣayatvāditi pariharati-<span class="bold">neti /</span>
            'dvijo nityamupaspṛśet'ityādyā smṛtiḥ ācamanāntaravidhimupetya mūlamūlitvaṃ nirastaṃ,
            saṃprati vidhirasiddha ityāha-<span class="bold">naceyaṃ śrutiriti /</span>
            ata eveti ācamanavidhyabhāvādevetyarthaḥ /
            apsu prāṇavāsastvadhyānākhyaḥ saṃkalpaḥ prāṇavidyāṅgatvena vidhīyata ityāha-<span class="bold">tasmāditi /</span>
            svayaṃ ceti apūrvatvādityarthaḥ /
            śudyarthaṃ viniyuktasyācamanasya prāṇācchādanārthatvaṃ viruddhamityāśaṅkyāha-<span class="bold">na caivaṃ satīti /</span>
            ācamanasyācchādanārthatvamasiddhamityarthaḥ /
            kiñca yathā pūrvavākye prāṇasyānnadhyānamaṅgaṃ vihitaṃ tathātrāpsu vāsodhyānaṃ vidhīyate
            anyathācamanavidhau pūrvatra dhyānavidhiruttaratra kriyāvidhirityardhavaiśasaṃ syādityāha-<span class="bold">apiceti /</span>
            bhakṣayediti śabdābhāvācchvādyannasya sarvasya manuṣveṇepāsakena bhoktumaśakyatvācca
            na pūrvavākye kriyāvidhirityarthaḥ /
            itaścācamanamatra na vidheyamityāha-<span class="bold">apiceti /</span>
            anagnaṃ manyanta ityatra vāsastvadhyānamapi na vidheyaṃ doṣasāmyaditi śaṅkate-<span class="bold">nanviti /</span>
            ubhayorapyanuvādatve vaiphalyādavaśyamekānuvādenaikaṃ vidheyaṃ tacca vidheyaṃ vāsodhyānameva
            vāsaḥ kāryasyānagnatvasyākhyānādapūrvatvācceti samādhānārthaḥ /
            pūrvavaditi smṛtyā prāptamityarthaḥ /
            ācāmediti na vidhiḥ kintu viṣṇurūpāṃśu yaṣṭavya itivadanuvāda ityatra liṅgamāha-<span class="bold">ata eveti /</span>
            tasmādevaṃvidaśiṣyannācāmedaśitvā cācāmediti vākyasyāvidhitve kāṇvairapaṭhanaṃ liṅgamityarthaḥ
            /
            tarhi pāṭhabalānmādhyandine ācamanavidhiḥ kāṇve dhyānavidhiriti kasyacinmataṃ nirākaroti-<span class="bold">yo 'pīti</span> //18//</p>
         
         
         <p>END BsRp_3,3.9.18</p>
         
         
         
         
         
         <p>START BsRp_3,3.10.19ḥ</p>
         
         
         <p>samāna evaṃ cābhedāt | BBs_3,3.19 |</p>
         
         
         <p class="bold">samāna evañcābhedāt /</p>
         
         <p>śāṇḍilyena dṛṣṭā tannāmnāṅkitā, antarhṛdaye vrīhyādivatsūkṣmastiṣṭhatītyarthaḥ /
            abhyāsapratyabhijñābhyāṃ saṃśayamāha-<span class="bold">tatreti /</span>
            guṇānupasaṃhāropasaṃhārau pūrvottarapakṣayoḥ phalam /
            pūrvatra prāptācamanānuvādenānagnatādhyānavidhiruktaḥ /
            iha tvekaśākhāyāṃ viprakṛṣṭadeśasthavākyayorekasya vidhitvamanyasyānuvādatvamityaniścayāddvayorapi
            vidyāvidhitvamiti pratyudāharaṇena pūrvapakṣayati-<span class="bold">kiṃ tāvaditi /</span></p>
         
         
         <p>yatpunaruktaṃ, tadvidyāntaramiti na vyāptiḥ prāṇapañcāgnyādividyāsu vyabhicāradityāśaṅkya
            śākhābhede punaruktirasiddhetyuktamityāha-<span class="bold">bhinnāsviti /</span>
            yathāgnihotravākye karmavidhiḥ, 'dadhnā juhoti'iti vākye guṇavidhistathātrāpyastu
            na vidyāmeda ityāśaṅkyāha-<span class="bold">nacātraikamiti /</span>
            uktaguṇānāṃ punaruktirvṛthāsyādato 'bhyāsādvidyābhedaḥ prayājabhedavaditi bhāvaḥ /
            uktaguṇoktirna vṛthā katipayaguṇaviśiṣṭopāsyābhedapratyabhijñānārthatvādata upāsyarūpābhedādbhinnaśākhāsviva
            samānaśākhāyāmapi vidyaikyamiti siddhāntasūtraṃ yojayati-<span class="bold">yatheti /</span></p>
         
         
         <p>
            sautraścakāro 'pyartho vyākhyātaḥ /<br />
            yatra bahavo guṇāḥ śrutāstatra pradhānavidhiranyatra tadanuvādena guṇavidhiriti niścayādagnirahasye
            pradhānavidhivaduttaratra guṇavidhiriti bhāvaḥ //19//
            </p>
         
         
         <p>END BsRp_3,3.10.19</p>
         
         
         
         
         
         <p>START BsRp_3,3.11.20ḥ</p>
         
         
         <p>saṃbandhādevamanyatrāpi | BBs_3,3.20 |</p>
         
         
         <p class="bold">saṃbandhādevamanyatrāpi /</p>
         
         <p>sadbhūtatrayaṃ tyadvāyvākāśātmakaṃ, satya parokṣabhūtātmakaṃ hiraṇyagarbhākhyaṃ brahmopakramya,
            taduktaṃ yatsatyaṃ tat sa yo 'sāvādityaḥ kiṃ maṇḍalaṃ na tatra sthāne puruṣaḥ karaṇātmakaḥ
            sa evādhyātmamakṣisthānastha ityupadiśya 'tasya bhūriti śiro bhuva iti bāhuḥ svariti
            pādau'iti vyāhṛtirūpaṃ śarīramuktvā dve upaniṣado rahasyadevatānāmanī upadiśyete tasyādityamaṇḍalasthasyāhariti
            nāma prakāśakatvāttasyākṣisthasyāhamiti nāma pratyaktvāditi /
            idaṃ nāmadvayaṃ viṣayastatra nāminaḥ satyākhyasya brahmaṇa ekatvātsthānabhedokteśca
            saṃśayamāha-<span class="bold">tatreti /</span>
            pūrvapakṣe pratisthānaṃ nāmadvayānuṣṭhānaṃ siddhānte yathāśrutyaikaikanāmānuṣṭhānamiti
            phalam /
            dṛṣṭāntasaṃgatyā pūrvapakṣasūtraṃ vyācaṣṭe-<span class="bold">yatheti /</span>
            yathā vidyaikyādupasaṃhāra ukta evamanyatrāpyekāvidyāmupasaṃhāro bhavitumarhatītyarthaḥ
            /
            satyaṃ brahmetyupakramābhedastāvetāvakṣyādityapuruṣāvanyonyasminpratiṣṭhitau, ādityaraśmīnāṃ
            cakṣuṣa cakṣuṣaścāditye pratiṣṭhānāditi vyatiṣaktapāṭho mithaḥ saṃśleṣapāṭhastābhyāṃ
            vidyaikyasiddhiḥ /
            vidyaikye 'pi kiṃ syāttatrāha-<span class="bold">kathamiti /</span>
            vidyaikye 'pi sthānabhedādupaniṣadorasaṃkaraḥ syādityāśaṅkāṃ dṛṣṭāntena pariharati-<span class="bold">yo hīti</span> //20//</p>
         
         
         <p>END BsRp_3,3.11.20</p>
         
         
         
         
         
         <p>START BsRp_3,3.11.21ḥ</p>
         
         
         <p>na vā viśeṣāt | BBs_3,3.21 |</p>
         
         
         <p>nāmyaikyāt nāmasaṃkaro yuktaḥ, tathā cākṣistho 'hariti nāmavān satyabrahmatvādādityasthavaditi
            prāpte siddhāntasūtraṃ<span class="bold">yojayati-naveti /</span>
            nāmnorūpāsanasthānaviśiṣṭasaṃbandhitvādityarthaḥ /
            tasyo 'paniṣadaharahamiti ca vākyadvayena tacchabdaparāmṛṣṭayoḥ saṃnihitasthānaviśiṣṭayoḥ
            puruṣayornāmasaṃbandhapareṇopasaṃhārānumānaṃ bādhyamiti bhāvaḥ /
            viśeṣyaikyānnāmasaṃkara ityāśaṅkya sthānabhedena viśiṣṭapuruṣabhedānnāmavyavasthāmāha-<span class="bold">nanvityādinā /</span>
            viśiṣṭasaṃbandhe dṛṣṭāntamāha-<span class="bold">astīti /</span>
            pratidṛṣṭāntasya svarūpasaṃbandhitvādviśiṣṭe dhyeye prakṛte dṛṣṭāntaṃ nāstītyāha-<span class="bold">grāmeti</span> //21//</p>
         
         
         <p>END BsRp_3,3.11.21</p>
         
         
         
         
         
         <p>START BsRp_3,3.11.22ḥ</p>
         
         
         <p>darśayati ca | BBs_3,3.22 |</p>
         
         
         <p>uktanāmavyavasthāyāmatideśo liṅgamityāha-<span class="bold">darśayati ceti /</span></p>
         
         
         <p>vidyaikyādevopasaṃhārasiddhāvatideśo vṛthā syāttasmādekavidyāyāmapi sthānabhedenoktaguṇānāṃ
            vinātideśamanupasaṃhāra iti siddham //22//</p>
         
         
         <p>END BsRp_3,3.11.22</p>
         
         
         
         
         
         <p>START BsRp_3,3.12.23ḥ</p>
         
         
         <p>saṃbhṛtidyuvyāptyapi cātaḥ | BBs_3,3.23 |</p>
         
         
         <p class="bold">saṃbhṛtidyuvyāptyapi cātaḥ /</p>
         
         <p>brahmaiva jyeṣṭhaṃ kāraṇaṃ yeṣāṃ tāni brahmajyeṣṭhāni, nilopaścāndasaḥ, vīryāṇi parākramaviśeṣā
            ākāśotpādanādayaḥ, tāni ca vīryāṇi saṃbhṛtāni nirvighnaṃ samṛddhāni, sarvaniyantuḥ
            kārye vighnakarturasattvāt /
            tacca jyeṣṭhaṃ brahmāgne devādyutpatteḥ prāgeva divaṃ svargamātatāna vyāptavatsadā
            sarvavyāpakamityarthaḥ /
            sarvaprāthamyaṃ spardhānarhatvamiti vākyaśeṣasthā guṇāḥ prabhṛtipadagrāhyāḥ /
            khileṣviti vidhiniṣedhaśūnyavākyeṣvityarthaḥ /
            brahmasaṃbandhādvidyābhedabhānācca saṃśayamāha-<span class="bold">tāsviti /</span>
            anārabhyādhītabrahmavibhūtīnāṃ brahmasaṃbandhena sarvabrahmavidyāsu pratyabhijñānādupasaṃhāra
            iti pūrvapakṣaḥ /
            siddhāntamāha-<span class="bold">saṃbhṛtīti /</span>
            saṃbhṛtiśca dyuvyāptiśca saṃbhṛtidyuvyāpti tadapi sarvatra nopasaṃhartavyamupaniṣadoriva
            vyavasthāpakaviśeṣayogāditi sūtrayojanā /
            ādhyātmikāyatanaviśeṣayuktāsu vidyāsvādhidaivikavibhūtīnāṃ pratyabhijñāne hetvabhāvānna
            prāptirityukte hetuṃ śaṅkate-<span class="bold">nanvetāsviti /</span></p>
         
         
         <p>ādhidaivikatvasāmyādādhyātmikāyatanahīnatvasāmyādvā tattadvidyāsu saṃbhṛtyādīnāṃ prāptiriti
            śaṅkārthaḥ /
            uktahetudvayaṃ na guṇaprāpakamādhidaivikavidyānāṃ śāṇḍilyadaharādīnāmāyatanahīnavidyāyāṃ
            ca mithoguṇasāṃkaryaprasaṅgāt, tasmāt katipayasamānaguṇaviśiṣṭopāsyarūpaikyaṃ vidyaikyamāvahadguṇaprāptihetustadabhāvānna
            prāptiriti pariharati-<span class="bold">satyamityādinā /</span>
            sthānaviśiṣṭabhedānnāmnorvyavasthāvatsaṃbhṛtyād iguṇaviśiṣṭasya brahmaṇaḥ śāṇḍilyādividyoktaguṇaviśiṣṭabrahmaṇaśca
            mitho bhedena rūpabhedātsaṃbhṛtyādīnāṃ nopasaṃhāra ityuktanyāyātideśatvādasya na saṃgatyādyapekṣā
            yathaikasminnudgīthe parovarīyastvādiguṇopāsterhiraṇyaśmaśrutvādyupāstirbhidyate tathaikasminnapi
            brahmaṇi vidyābhedopapatteḥ brahmapratyabhijñā na guṇaprāpiketyāha-<span class="bold">parovarīyastvādivaditi /</span></p>
         
         
         <p>tasmātsaṃbhṛtyādiguṇaviśiṣṭavidyāntaravidhiriti siddham //23//</p>
         
         
         <p>END BsRp_3,3.12.23</p>
         
         
         
         
         
         <p>START BsRp_3,3.13.24ḥ</p>
         
         
         <p>puruṣavidyāyāmiva cetareṣām anāmnānāt | BBs_3,3.24 |</p>
         
         
         <p>puruṣavidyāyāṃ chāndogyasthāṃ vidyāmāha-<span class="bold">astīti /</span>
            'puruṣo vāva yajñastasya yāni caturviśati varṣāṇi tatprātaḥ savanamatha yāni catuścatvāriṃśadvarṣāṇi
            tanmādhyandinaṃ savanamatha yānyaṣṭācatvāriṃśadvarṣāṇi tattṛtīyaṃ savanam'iti prasiddhayajñasāmyārthaṃ
            savanatrayaṃ kalpitaṃ, 'sa yadaśiśiṣati yatpipāsati yanna ramate tā dīkṣā atha yadaśnāti
            yatpibati yadramate tā upasadaḥ atha yaddhasati yajjakṣati yanmaithunaṃ carati tāni
            stutaśastrāṇi atha yattapodānādi sā dakṣiṇā maraṇamevāvabhṛthaḥ vasvādirūpā me prāṇā
            idaṃ savanatrayaṃ yāvadāyuranusaṃtanute'ityāśīḥ 'akṣitamasyacyutamasi prāṇaṃ saṃśitamasi'iti
            mantratrayaprayogaḥ /
            ṣoḍaśādhikaśatavarṣajīvitvaṃ phalamiti darśitam /
            saṃśayārthaṃ śākhāntarīyapuruṣavidyāmāha-<span class="bold">taittirīyakā iti /</span>
            atra viduṣo yajñasyeti ṣaṣṭhyoḥsāmānādhikaraṇyavaiyadhikaraṇyāniścayātsaṃśayamāha-<span class="bold">tatreti /</span>
            upasaṃhārānupasaṃhārāveva phalam /
            pūrvatrāsādhāraṇaguṇapratyabhijñānābhāvātsaṃbhṛtyādau vidyābheda uktaḥ /
            iha tvasādhāraṇamaraṇāvabhṛthaguṇaviśiṣṭapuruṣayajñarūpaikyapratyabhidhānādvi dyaikyamiti
            pratyudāharaṇena prāpte siddhāntayati-<span class="bold">nopasaṃhartavyā iti /</span>
            tasyaivaṃ viduṣo yajñasyātmā yajamānaḥ śraddhā patnī śarīramidhmamuro vedirlomāni
            barhirvedaḥ śikhā hṛdayaṃ yūpaḥ kāma ājyaṃ manyuḥ paśustapo 'gnirdamaḥ śamayitā dakṣiṇā
            vāgghotā prāṇa udgātā cakṣuradhvaryurmano brahmā'iti bahutaradharmavailakṣaṇyānna
            rūpaikyapratyabhijñetyarthaḥ /
            vedaḥ kuśamuṣṭiḥ śamayitā damo dakṣiṇetyanvayaḥ /
            kiñca chāndogye tridhāvibhaktāyuṣi savanatvakalpanā, atra tu sāyaṅkālādāviti vairūpyamāha-<span class="bold">yadapīti /</span>
            yanmaraṇaṃ tadavabhṛtho yadramate tadupasada iti tittiriśrutau sārūpyamapi bhātītyata
            āha-<span class="bold">yadapi kiñciditi /</span>
            gajoṣṭrayoścatuṣpāttvasārūpyavadidaṃ sārūpyaṃ naikyaprayojakamityarthaḥ /
            kiñca chāndogye puruṣayajñayoraikyaṃ śrutamatra tu bheda iti vairūpyāntaramāha-<span class="bold">naceti /</span>
            yadyapi niṣādasthapatinyāyena sāmānādhikaraṇyaṃ ṣaṣṭhyoryuktaṃ tathāpyaprasiddhaikyakalpanāgauravādyajñasyātmeti
            bhedokterekasyaiva yajñatvayajamānatvavirodhādātmavido yo yajñaḥ prasiddhastasyeti
            vaiyadhikaraṇyameva yuktam /
            kiñca vidvatsaṃbandhiyajñarūpaviśeṣyānuvādena vidvadaṅgairaṅgasaṃpadvidhāvekavākyatā
            pratīyate tasyāṃ satyāṃ viśeṣyasyāṅāgānāṃ ca pṛthagvidhivādinastava vākyabhedadoṣaḥ
            syādityarthaḥ /
            kiñca satyādibhyo nyāsa evāpare ca yaditi saṃnyāsamuktvā sarvaiḥ sarvamidaṃ jagadityevaṃ
            tamātmānaṃ jñātvā bhūyo na mṛtyumupayāti vidvāniti saṃnyāsasādhyātmavidyāṃ purastātprājāpatyānuvāke
            upadiśyānantarānuvāke tasyaivaṃ viduṣa ityuktātmavidyānuvādena praśaṃsārthatvena,
            taccheṣatayāyajñasaṃpattiḥ kriyate phalaikyaśruteḥ, chandogānāṃ tu svatantravidyāvidhirityāha-<span class="bold">apica sasaṃnyāsāmiti /</span>
            cintāphalamāha-<span class="bold">tasmāditi</span> //24//</p>
         
         
         <p>END BsRp_3,3.13.24</p>
         
         
         
         
         
         <p>START BsRp_3,3.13.25ḥ</p>
         
         
         <p>vedhādyarthabhedāt | BBs_3,3.25 |</p>
         
         
         <p class="bold">vedhādyarthabhedāt /</p>
         
         <p>devatāmabhicārakartā prārthayate-<span class="bold">sarvamiti /</span>
            he devate, madripoḥ sarvamaṅgaṃ pravidhya vidāraya viśeṣataśca hṛdayaṃ bhindhi dhamanīḥ
            śirāḥ pravṛñjaya troṭaya śiraścābhito nāśaya, evaṃ tridhā vipṛkto viśliṣṭo bhavatu
            me śatrurityarthaḥ /
            he deva savitaḥ, yajñaṃ tatpatiṃ ca prasuva nirvartayetyarthaḥ /
            uccaiḥ śravāḥ śveto 'śvo yasyendrasya sa tvaṃ haritamaṇivannīlo 'sītyarthaḥ /
            no 'smākaṃ śaṃ sukhakaro bhavatvityarthaḥ /
            agniṣṭomo brahmaiva sa yasminnahani kriyate tadapi brahma tasmādya etadahaḥ sādhyaṃ
            karmopayantyanutiṣṭhinti te brahmaṇaiva sādhanena brahmopayanti te ca krameṇāmṛtatvamāpnuvantīti
            yojanā /
            mantrādiṣu tattadupaniṣadvidyāśeṣatve pramāṇabhāvābhyāṃ saṃśayamāha-<span class="bold">kimiti /</span>
            phalaṃ pūrvavat /
            nanu teṣāṃ śeṣatve mānābhāvānnopasaṃhāra iti śaṅkate-<span class="bold">nanveṣāmiti /</span>
            mantrādayastattadvidyāśeṣāḥ phalavadvidyāsaṃnihitatvāttaittirīyakagatapuruṣayajñavaditi
            samādhatte-<span class="bold">bāḍhamiti /</span>
            tathāca dṛṣṭāntasaṃgatiḥ /
            siddhāntipakṣe saṃnidhivaiyarthyaṃ bādhakamāha-<span class="bold">nahīti /</span>
            aphalamantrādīnāṃ phalavaccheṣatvabodhanaṃ saṃnidherarthavattvaṃ tatsaṃbhave satyakasmādarthaśūnyatvenāsau
            saṃnidhirāśrayituṃ nahi yukta ityarthaḥ /
            nañpāṭhetvakasmāddhetuṃ vināsāvartho nāśrayituṃ nahi yukta ityarthaḥ /
            nanu mantrāṇāṃ vidyāsamavetārthaprakāśanasāmarthyābhāvānna vidyāśeṣatvamiti śaṅkate-<span class="bold">nanviti /</span>
            purastādupasadāṃ pravargyeṇa pracarantīti vākyena pravargyasya kratuśeṣatvaṃ śrutaṃ,
            agniṣṭomādeśca tattadvākyena svargādyarthatvamato na vidyārthatvamityāha-<span class="bold">kathaṃ ceti /</span>
            mantrāṇāṃ vidyāsamavetahṛdayanāḍyādiprakāśakatvamastītyāha-<span class="bold">naiṣa iti /</span>
            upāstiṣu mantraprayogaḥ kvāpi na dṛṣṭa ityata āha-<span class="bold">dṛṣṭaśceti /</span>
            putrasya dīrghāyuṣyārthaṃ chāndogye trailokyasya keśātvenopāstiruktā tatra piturayaṃ
            prārthanāmantraḥ /
            tatrāmuneti putrasya trirṇāma gṛhṇāti amunā putreṇa saha bhūritīmaṃ lokamamuṃ ca prapadye
            na me putraviyogaḥ syādityarthaḥ /
            tattadvākyenānyatra viniyuktānāmapi karmaṇāṃ saṃnidhinā vidyāsu viniyogo na virudhyata
            ityatra dṛṣṭāntamāha-<span class="bold">vājapeya iti /</span>
            'brahmavarcasakāmo bṛhaspatisavena yajeta'iti vākyena brahmavarcasaphale viniyuktasyāpi
            bṛhaspatisavasya 'vājapeyeneṣṭvā bṛhaspatisavena yajeta'iti vājapeyaprakaraṇaprakaraṇastha
            vākyena vājapeyottarāṅgatayā viniyogavadavirodha ityarthaḥ /
            yadyapyekena vākyena prakaraṇāntarasthabṛhaspatisavasya pratyabhijñānamaṅgatvavidhānaṃ
            ca kartumayuktaṃ vākyabhedaprasaṅgādato māsāgnihotravatkarmāntarameva bṛhaspatisavākhyamaṅgatayā
            vidhīyata iti na viniyuktasya viniyoga iti bhaṭṭagurutantradvayasiddhaṃ, yathāpi yathā
            nityāgnihotrasyāśvamedhaprakaraṇe vāgyatasyaitāṃ rātrimagnihotraṃ juhotīti nāmnā pratyabhijñā,
            yathāvā darśapūrṇamāsavikṛtīṣṭāvājyabhāgau yajatītyekasminvākye prakṛtisthājyabhāgayoḥ
            padena pratyabhijñānaṃ vākyena vidhānaṃ tathātrāpi bṛhaspatisavapadena pratyabhijñānaṃ
            vākyenāṅgatāvidhānaṃ kiṃ na syāt /
            naca sādhyabhāvārthavidhāyakākhyātaparatantraṃ nāmapadaṃ na siddhakarmapratyabhijñākṣamamiti
            vācyaṃ, siddhasyāpyaṅgatayā punaḥ sādhyatvasaṃbhave 'nyathāsiddhākhyātasyaiva prasiddhārthakanāmapāratantryopapatteḥ
            /
            nacaivaṃ sati kuṇḍapāyisatre 'pyaṅgatvena nityāgnihotrasyaiva vidhiḥ syāditi vācyaṃ,
            iṣṭatvāt /
            naca pūrvatantravirodhaḥ uttaratantrasya balīyastvāt /
            pūrvatantrasya svatantraparatantrabhāvanābhede tātparyācca /
            tasmādekasyaiva bṛhaspatināmakasya dhātvarthasya brahmavarcase viniyuktasyāpi vājapeyāṅgatayā
            viniyoga iti bhagavatpādatātparyam /
            astica viniyuktasya viniyoge sarvasaṃmatamudāharaṇaṃ khādiratvādikaṃ tasya kratau
            viniyuktasya vīryādiphale 'pi viniyogāt /
            tathā mantrakarmaṇāmanyatra viniyuktānāṃ vidyāśeṣatvamiti prāpte siddhāntayati-<span class="bold">naiṣāmityādinā /</span>
            vidyāsu hṛdayādisaṃbandhe 'pi vedhādyarthānāmasaṃbandhātkṛtsnamantrārthānāmabhicārādisaṃbandhaliṅgena
            saṃnidherbalīyasābhicārādāveva mantrāṇāṃ viniyoga ityarthaḥ /
            'deva savitaḥ prasuva'iti pradakṣiṇato 'gniṃ paryukṣediti vākyādagniparyukṣaṇe 'sāvitraṃ
            juhoti karmaṇaḥ purastātsavane savane juhoti'iti vākyādvājapeye karmaviśeṣe saṃbandho
            'sya mantrasyetyāha-<span class="bold">tadviśeṣeti /</span>
            uktanyāyaṃ śvetāśva ityādiṣvatidiśati-<span class="bold">evamanyeṣāmiti /</span>
            pramāṇāntaraṃ prakaraṇādikam /
            nanu liṅgādibharanyatra viniyuktānāmapi saṃnidhinā vidyāsvapi viniyogo 'stvavirodhādityuktaṃ,
            tatrāha-<span class="bold">durbalo hīti /</span>
            samavāye samānaviṣayatvena dvayorvirodhe, parasya daurbalyaṃ, kutaḥ arthaviprakarṣāt,
            svārthabodhane parasya pūrvavyavadhānena pravṛtterityarthaḥ /
            ayamāśayaḥ-ekatra viniyuktasya nirākāṅkṣatvādanyatra viniyogo viruddha eva parantu
            viniyojakapramāṇayoḥ samabalatve 'nyataraviniyogatyāgāyogādagatyākāṅkṣotpādanena viniyuktaviniyogaḥ
            svīkriyate 'yathā khādiro yūpo bhavati''khādiraṃ vīryakāmasya yūpaṃ kuryāt'iti vākyābhyāṃ
            kratau viniyuktasya khādiratvasya vīryaphale viniyogaḥ /
            yatra tu pramāṇayoratulyatvaṃ tatra na svīkriyate prabalapramāṇena durbalaviniyogabādhāt
            /
            yathā 'kadācana starīrasi'ityasyā ṛca aindryā gārhapatyamupatiṣṭhata iti tṛtīyāvibhaktiśrutyānyanirapekṣatayā
            gārhapatyopasthānaśeṣatvabodhikayendraprakāśanasāmārthyarūpaliṅgaprāptamindraśeṣatvaṃ
            bādhyate /
            liṅgaṃ hi na sākṣāccheṣatvaṃ bodhayati kintvindraprakāśanamātraṃ karoti, tena ca liṅgenānena
            mantreṇa indra upasthāpayitavya iti śrutiḥ kalpanīyā,</p>
         
         
         <p>tayā śeṣatvabodha iti śrutivyavadhānena śeṣatvabodhakaṃ liṅgaṃ jhaṭiti svārthabodhakaśrutyā
            bādhyam /
            tathā liṅgena vākyaṃ bādhyaṃ yathā 'syo 'naṃ te sadanaṃ karomi ghṛtasya dhārayā kalpayāmi',
            'tasminsīdāmṛte pratitiṣṭha vrīhīṇāṃ medha sumanasyamānaḥ'iti mantrābhāgayoḥ pratyekaṃ
            sadanakaraṇe puroḍāśāsādane ca tatprakāśanasāmarthyaliṅgena śrutidvārā viniyoge sati
            pratītamekavākyatvaṃ bādhyate, tasya kṛtsne 'pi mantre sadanakaraṇaprakāśanasāmarthyaṃ
            puro 'ḍāśāsādanaprakāśanasāmarthyaṃ ca liṅgaṃ kalpayitvā śrutikalpanayobhayatra kṛtsnamantraviniyogabodhane
            dvābhyāṃ liṅgaśrutibhyāṃ vyavadhānena śrutyekavyavahitakḷptaliṅgāddurbalatvāt /
            naca sāmarthyaṃ na kalpyamiti vācyaṃ, asamarthasya viniyogāyogāt ata eva gaṅgāpadasya
            tīrabodhaviniyoge lakṣaṇārūpaṃ sāmarthyaṃ kalpyate /
            tathā vākyena prakaraṇaṃ bādhyaṃ yathā sāhnaprakaraṇāmnātadvādaśopasadāṃ dvādaśāhīnasyeti
            vākyenāhīnāṅgatva bodhakena prakaraṇaprāptasāhnāṅgatvabādhādutkarṣaḥ /
            pradhānasyāṅgākāṅkṣārūpaṃ prakaraṇaṃ tasyāṅgapradhānavākyaikavākyatāsāmarthyaśrutibhiḥ
            kalpyamānābhiḥ svārthaviniyogapramitau vyavadhānenāṅgasāmarthyaśrutyordvayoḥ kalpakavākyāddurbalatvāt
            /
            tathā prakaraṇena saṃnidhirbādhyaḥ /
            yathā rājasūyaprakaraṇena tadantargatābhiṣecanīyākhyasomayāgaviśeṣasaṃnidhipāṭhaprāptaṃ
            śunaḥ śepopākhyānāderabhiṣecanīyaśeṣatvaṃ bādhitvā kṛtsnarājasūyaśeṣatvamāpāditaṃ
            saṃnidheḥ prakaraṇādikalpakatvena kḷptaprakaraṇāddurbalatvāt tathā saṃnidhinā samākhyā
            bādhyate /
            tathāhi-pauroḍāśikasamākhyāke kāṇḍe āgneyapuroḍāśādikarmaṇāṃ krameṇa mantrā āmnātāstatra
            dadhipayorūpasānnāyyasannidhau 'śundhadhvaṃ daivyāya karmaṇe'iti mantra āmnātastatra
            samākhyābalenāsya mantrasya puroḍāśapātraśundhanaśeṣatvaṃ prāptaṃ saṃnidhinā bādhitvā
            sānnāyyapātraśundhanaśeṣatvamāpādyate /
            puroḍāśasaṃbandhikāṇḍaṃ pauroḍāśikamiti pauruṣasamākhyāyāḥ kāṇḍāntargatamantrasya
            puroḍāśasaṃbandhasāmānyabodhakatve 'pi śeṣaśeṣibhāvarūpaviniyogabodhakatve saṃnidhyādyapekṣatvena
            durbalatvāditi /
            evaṃ virodhe sati śrutirbādhikaiva samākhyā bādhyaiva, madhyasthānāṃ tu caturṇāṃ pūrvabādhyatvaṃ
            parabādhakatvaṃ ceti śrutiliṅgasūtrārthaḥ /
            tasmālliṅgādinānyatra viniyuktānāṃ mantrāṇāṃ durbalasaṃnidhinā na vidyāsu viniyoga
            iti siddham /
            <span class="bold">tathā karmaṇāmiti /</span>
            karmaṇāṃ vidyopakāratve tābhiḥ sahaikaphalatve ca mānaṃ kiñcinnāstītyarthaḥ /
            apicetyuktārtham /
            nanu tarhi vedhādivākyānāmupaniṣadbhiḥ saha pāṭhasya kā gatistāmāha-<span class="bold">araṇyeti /</span></p>
         
         
         <p>tasmādvedhādimantrakarmaṇāṃ vidyāsvanupasaṃhāra iti siddham //25//</p>
         
         
         <p>END BsRp_3,3.14.25</p>
         
         
         
         
         
         <p>START BsRp_3,3.15.26ḥ</p>
         
         
         <p>hānau tūpāyanaśabdaśeṣatvāt kuśāc chandaḥstutyupagānavat tad uktam | BBs_3,3.26 |</p>
         
         
         <p class="bold">hānau tūktam /</p>
         
         <p>yathāśvo rajoyuktāni jīrṇaromāṇi tyaktvā nirmalo bhavati tathāhamapi pāpaṃ vidhūya
            kṛtātmā nirmalīkṛtacittaḥ san yathā vā rāhugrastaścandro rāhumukhātpramucya spaṣṭo
            bhavati tathā śarīraṃ dhūtvā tyaktvā dehābhimānānmuktaḥ sannakṛtaṃ kūṭasthaṃ brahmātmakaṃ
            lokaṃ abhi pratyaktvena saṃbhavāmītyarthaḥ /
            yathā nadyaḥ samudraṃ prāpya nāmarūpe tyajanti tathā vidvānityarthaḥ /
            tasya mṛtasya viduṣaḥ, dāyaṃ dhanaṃ, tattena vidyābalena sukṛtaduṣkṛte tyajatītyarthaḥ
            /
            upāyanaṃ grahaṇaṃ tasya tyāgapūrvakatvāt, atyaktayorgrahaṇāyogāttyāgor'thādāyati /
            yatra tu tyāga eva śrutaḥ tatra hānopāyanayoḥ sahabhāvasyāvaśyakatvānāvaśyakatvābhyāṃ
            saṃśayamāha-<span class="bold">yatra tviti /</span>
            atra pūrvapakṣe stutiprakarṣāsiddhiḥ siddhānte tatsiddhiriti phalam /
            yadyapi tāṇḍyātharvaṇaśrutyornirguṇavidyārthayoḥ karmahānameva śrutaṃ nopāyanaṃ tathāpi
            kauṣītakiśrutau paryaṅkasthasaguṇabrahmavidyāyāmupāyanaṃ śrutamatropasaṃhartavyamityāśaṅkya
            vidyābhedānnopasaṃhāra ityāha-<span class="bold">vidyāntareti /</span>
            kiñca yathā mantrakarmaṇāmanāvaśyakatvādvidyāsvanupasaṃhāra uktaḥ tathā parairupādānaṃ
            vināpi hānasaṃbhavenopādanasyānāvaśyakatvānna prāptiriti dṛṣṭāntasaṃgatyā prāpte siddhāntayati-<span class="bold">hānau tviyādinā /</span>
            upāyanaśabdasya śeṣatvāddhānaśabdenāpekṣitatvāditi sūtrārthaḥ /
            aśvaromadṛṣṭāntena vidhūtayoḥ puṇyapāpayoḥ paratrāvasthānasāpekṣatvātparairūpādānaṃ
            vācyamiti bhāvaḥ /</p>
         
         
         <p>vidyābhede guṇānupasaṃhāra iti vyavasthānuṣṭhānaviṣayā na stutiviṣayetyāha-<span class="bold">yaducyata iti /</span>
            manyate sūtrakāra ityarthaḥ /
            nanu śrutahānārthavādenāpi stutisiddhau kimarthamupāyanārthavāda ānīyate, tatrāha-<span class="bold">stutiprakarṣalābhāyeti /</span>
            nanvarthavādasya vidhinā saṃbandhaḥ prasiddho nārthavādāntareṇetyata āha-<span class="bold">prasiddhā ceti /</span>
            ito bhūlokādityarthaḥ /
            hemantaśiśirayoraikyātpañcartavaḥ /
            yajñasya puruṣarūpakalpanāyāṃ sendriyatvāya triṣṭubhau bhavata ityuktaṃ bahvṛcabrāhmaṇe,
            tatra triṣṭubhaśchandomātratvātkathamindriyatvakalpanetyākāṅkṣāyāṃ yajurvākyaṃ saṃvādyata
            ityarthaḥ /
            nanvamūrtayoḥ puṇyapāpayoḥ upādānasyāsaṃbhavādanupasaṃhāra ityata āha-<span class="bold">vidyāstutyarthatvācceti /</span>
            vidvanniṣṭhayoreva tayoḥ phalaṃ pare prāpnuvanti vidyāsāmarthyādityupayantipadenocyata
            ityarthaḥ /
            nanvanyaniṣṭakarmaṇoranyatra phalasaṃcāraḥ katham /
            nanu vacanabalāditi cet /
            na /
            phalamupayantītyaśruteḥ /
            naca yathā putrakṛtaśrāddhasya pitṛṣu phalaṃ tathātreti vācyaṃ, yasya phalamuddiśya
            yatkarma vihitaṃ tasya tatphalamiti nyāyena pitṛṇāṃ tṛptyuddeśena kṛtakarmaṇo vyadhikaraṇaphalatve
            'pi viduṣaḥ karmakāle 'nuddiṣṭavyadhikaraṇaphalāyogāt /
            kiñca viduṣo dehapāte karmaṇo 'sattvādyāvajjīvaṃ vidvatsevakasya taddveṣiṇo vā phalaṃ
            syādityata āha-<span class="bold">nātīvābhiniveṣṭavyamiti /</span>
            vidvatsevādveṣābhyāṃ vidvanniṣṭhapuṇyapāpatulye puṇyapāpe sevakadveṣiṇorjāyete jātayoḥ
            phalataḥ svīkāra upāyanamiti parihārasya sulabhatvādanāgraha ityarthaḥ /
            upāyanādeḥ stutitve liṅgamāha-<span class="bold">upāyaneti /</span>
            upāyanavivakṣāyāmupāyanasyaivopasaṃhāraṃ sūtrakāro brūyādataḥ śabdasya taṃ brūvanstutiṃ
            sūcayatītyarthaḥ /
            vidyāvicārātmake pāde stutivicārasya kā saṃgatirityata āha-<span class="bold">tasmāditi /</span>
            śākhāntarastho viśeṣaḥ śākhāntare 'pi grāhya ityatra dṛṣṭāntamāha-<span class="bold">kuśeti /</span>
            kuśā udgātṛṇāṃ stotragaṇanārthāḥ śalākā dārumayyaḥ, bho kuśāḥ, yūyaṃ vānaspatyāḥ vanasthamahāvṛkṣo
            vanaspatiḥ tatprabhavāḥ stha tā itthaṃbhūtā yūyaṃ mā pāta māṃ rakṣateti yajamānaprārthanā
            /
            atra tā iti strīliṅganirdeśādaudumbarya iti bhāṣyācca śalākāsu kuśaśabdasya strītvaṃ
            mantavyaṃ darbhaviṣayasya na strītvaṃ, astrī kuśamityanuśāsanāt /
            chandodṛṣṭāntaṃ vyācaṣṭe-<span class="bold">yathāceti /</span>
            navākṣarāṇi chandāṃsi āsurāṇyanyāni daivāni teṣāṃ kvacchindobhiḥ stuvata ityatrāviśeṣaprāptau
            paiṅgivākyādviśeṣagraha ityarthaḥ /
            stutiṃ vivṛṇoti-<span class="bold">yatheti /</span>
            ātirātre ṣoḍaśino grahasyāṅgabhūtaṃ stotraṃ kadeti chandogādīnāmākāṅkṣāyāmudayasamayāviṣṭe
            sūrye ṣoḍaśinaḥ stotramityārcaśruteḥ kālaviśeṣagraha ityarthaḥ /
            ṛco 'dhīyata ityārcāḥ /
            upagānaṃ vibhajate-<span class="bold">yatheti /</span>
            'ṛtvija upagāyanti'ityaviśeṣaśruteḥ 'nādhvaryurūpagāyati'iti śrutyantarādadhvaryubhinnā
            ṛtvija upagāyantīti viśeṣagraha ityarthaḥ /
            nanu kuśādivākyānāmapi kimiti viśeṣaśrutyantaraikavākyatābhyupagamyate, tatrāha-<span class="bold">śrutyantarakṛtaṃ hīti /</span>
            sāmānyaviśeṣayorekavākyatārūpāyāṃ gatau satyāṃ vākyabhedaṃ kṛtvā nādhvaryuriti niṣedhādaviśeṣaśruteścādhvaryurupagāyati
            nopagāyati cetyevaṃ sarvatra vikalpo na yuktaḥ, vrīhiyavayostvagatyā vikalpa āśrita
            ityarthaḥ /
            vikalpasyānyāyyatvamaṣṭadoṣaduṣṭatvāt /
            tathāhi-yadi vrīhivākyamāśrīyate tadā yavavākyasyeṣṭaprāmāṇyatyāgaḥ, aniṣṭāprāmāṇyasvīkāraḥ,
            kadācidyavavākyāśrayaṇe tyaktaprāmāṇyasvīkāraḥ, svīkṛtāprāmāṇyatyāgaścetyekasminyavavākye
            catvāro doṣā bhavanti /
            evaṃ vrīhivākyepi catvāro doṣā ityevaṃ duṣṭavikalpaparihārāya bhinnaśākhaśrutyorapyekavākyatā
            jaiminisaṃmatetyāha-<span class="bold">taduktamiti /</span>
            jyotiṣṭomaprakaraṇe 'dīkṣito na juhoti', iti śrutaṃ 'yāvajjīvamagnihotraṃ juhuyāt'iti
            cānyatra śrutaṃ tatra yadi nadīkṣitavākyaṃ homapratiṣedhakaṃ syāttadā kratvarthatvānniṣedho
            'nuṣṭheyaḥ, yāvajjīvavidhinā homo vānuṣṭheya iti vikalpaḥ syāt, sa cānyāyyaḥ /
            api tu yāvajjīvavākyaṃ prati nadīkṣitavākyasya śeṣatvānnakāra itaraparyudāsārthakaḥ
            syāddīkṣitānyalakṣakaḥ syāt, na homapratiṣedhakaḥ, tasmādadīkṣito yāvajjīvaṃ juhuyādityekavākyateti
            nadīkṣitādhikaraṇasiddhāntasūtrārthaḥ /
            atra bhagavatpādaiḥ sūtrameva paṭhitaṃ, miśraistu paryudāsādhikaraṇasiddhāntasūtraṃ
            'api tu vākyaśeṣaḥ syādanyāyyatvādvikalpasya vidhīnāmekadeśaḥ syāt'iti sthitamatrārthataḥ
            paṭhitamityuktaṃ taccintyam /
            sūtrārthastu yajñamātre yeyajāmahe iti prayoktavyamiti śrutaṃ, nānuyājeṣu yeyajāmahaṃ
            karotītyapi śrutaṃ, tatra nakārasya niṣedhakatve 'pyatirātre ṣoḍaśigrahaṇāgrahaṇayorivānuyājeṣu
            yajñatvāviśeṣātprayoktavyaṃ niṣedhānna prayoktavyamiti vikalpaḥ syāt, tasyānyāyyatvāt
            yeyajāmahavidhereva nānuyājavākyamekadeśaḥ syāt, paryudāsavṛttyā vidhivākyaśeṣaḥ syāditi
            yāvat /
            tathā cānuyājabhinneṣu yāgeṣu yeyajāmaha iti prayoktavyamityekavākyateti /
            varṇakāntaramāha-<span class="bold">athaveti /</span>
            pūrvatravidhūnanaṃ karmahāniriti siddhavatkṛtya upāyanopasaṃhāra uktaḥ, atra saiva
            sādhyata iti bhedaḥ /
            ubhayatra lakṣaṇāsāmyātsaṃśayamāha-<span class="bold">kimiti /</span>
            vidhūnanasya hi phaladvayamaśvaromādiṣu dṛṣṭaṃ pūrvasvabhāvāt cyutiranyatra saṃkrāntiśceti
            /
            tatra saṃkrāntirūpahānirlakṣaṇīyā kiṃvā cyutiriti saṃśayārthaḥ /
            tatra vidhūnanaśabdasya kampanaṃ mukhyārtha iti tāvatsarvasaṃmatam /
            taccāmūrtayoḥ puṇyapāpayorna saṃbhavati /
            atastayoryaḥ svabhāvaḥ phaladātṛtvaśaktistataścālanaṃ vidyayā pratibandhāccyutiḥ sā
            lakṣaṇīyā na hāniramūrtayoranyatra saṃkrāntyayogādanyasāpekṣatvācceti pūrvapakṣārthaḥ
            /
            siddhāntayati-<span class="bold">hānāveveti /</span>
            yadi cyutimātraṃ lakṣyaṃ tadopayantītyananvitaṃ syāt /
            naca yatra dhunoterūpāyanaśabdasāṃnidhyaṃ tatra hānirlakṣyate na kevaladhunoterhāniścānyatra
            viduṣaḥ sevakādau tulyakarmasaṃkrāntiriti nāsaṃbhava iti vācyaṃ, kevaladhunoterapi
            mukhyārthāsaṃbhavenānyatra lakṣyatayā buddhisthahānilakṣaṇāyā eva yuktatvāditi bhāvaḥ
            /
            upāyanasyāmukhyatvānna kvāpi hānilakṣaṇābījatvamiti śaṅkitvā puṇyapāpayoḥ phalataḥ
            svīkārātmakamupāyanaṃ hāniṃ vinānupapannaṃ sallakṣaṇānirṇāyakamiti pariharati-<span class="bold">yadyapītyādinā /</span>
            yathānyatraśrutamaudumbaratvādikaṃ kuśādinirṇāyakaṃ tathedamupāyanaṃ vidhūnanasya
            hānatve niścāyakamityāha-<span class="bold">kvacidapīti /</span>
            vidhūnanaṃ mukhyaṃ kimiti nocyate, tatrāha-<span class="bold">naceti /</span>
            tathāpi hānaṃ kathaṃ lakṣyata ityāśaṅkya mukhyasaṃbandhādityāha-<span class="bold">aśvaśceti /</span>
            anupapattisaṃbandhau lakṣaṇābījarūpāmuktvā lakṣakaṃ padaṃ nirdiśati-<span class="bold">aśva iveti /</span>
            vidhūyeti padaṃ dṛṣṭānte hānaparyantaṃ saddārṣṭāntike 'pi hānalakṣakamityarthaḥ /
            yadvā hānavācakamevāstu naca dhūñ kampana iti dhātupāṭhavirodhastasyopalakṣaṇārthatvādityāha-<span class="bold">aneketi /</span></p>
         
         
         <p>
            śākhāntarasthamupāyanaṃ vidhūnanasya hānatvaniścāyakamityatra jaiminisūtraṃ taduktamiti
            gṛhītapūrvaṃ vyākhyātamityarthaḥ /<br />
            evaṃ vidhṛnanasya hānitvisiddheḥ kevalahānāvupāyanopasaṃhāra iti siddham //26//
            </p>
         
         
         <p>END BsRp_3,3.15.26</p>
         
         
         
         
         
         <p>START BsRp_3,3.16.27ḥ</p>
         
         
         <p>sāṃparāye tartavyābhāvāt tathā hy anye | BBs_3,3.27 |</p>
         
         
         <p class="bold">saṃparāye anye /</p>
         
         <p>vyadhvani ardhamārge /
            pūrvoktaṃ vidhūnanasya hānatvamupajīvya hānasya nadītaraṇānantaryaśruteraśvaiva romāṇi
            ityādau dehatyāgātprākkālatvaśruteśca saṃśayamāha-<span class="bold">tatkimiti /</span>
            brahmalokamārgamadhye virajākhyāṃ nadīmatyeti tatsukṛtaduṣkṛte vidhūnute, ityatra
            taditisarvanāmaśrutyāstenetyarthatayā saṃnihitanadītaraṇasya karmahānihetutvokterardhapathe
            karmakṣaya iti pūrvapakṣaḥ /
            tatra vidyāyāḥ karmakṣayahetutvāsiddheḥ pūrvapakṣe, siddhānte tatsiddhiriti matvā
            siddhāntayati-<span class="bold">sāṃparāya iti /</span>
            maraṇātprāgityarthaḥ /
            saṃparetasya mṛtasya kañcitkālaṃ karmasattve phalābhāvāddevayānamārgapraveśāyogāccādāveva
            kṣaya ityarthaḥ /
            kṣayahetorvidyāyā madhyemārgamasattvāccetyāha-<span class="bold">vidyāviruddheti /</span>
            nadītaraṇānantarapāṭhastu bādhyaḥ, arthavirodhādityāha-<span class="bold">tasmāditi /</span></p>
         
         
         <p>taditi sarvanāmnāpi prakṛtavidyaivocyata iti bhāvaḥ //27//</p>
         
         
         <p>END BsRp_3,3.16.27</p>
         
         
         
         
         
         <p>START BsRp_3,3.16.28ḥ</p>
         
         
         <p>chandata ubhayāvirodhāt | BBs_3,3.28 |</p>
         
         
         <p>kiñca mṛtasya chandato yathākāmaṃ vidyānuṣṭhānānupapatterubhyorvidyākarmakṣayayoḥ
            śruto hetuphalabhāvo virudhyate /
            kiñca sati puṣkalahetau na kāryavilamba iti nyāyopetatāṇḍyādiśrutivirodhastava syādasmatpakṣe
            tvavirodha ityāha-<span class="bold">chandata iti /</span></p>
         
         
         <p>tasmātkarmahānasya vidyāphalatvātkevalahānāvupāyanopasaṃhāro vidyāstutaya iti siddham
            //28//</p>
         
         
         <p>END BsRp_3,3.16.28</p>
         
         
         
         
         
         <p>START BsRp_3,3.17.29ḥ</p>
         
         
         <p>gater arthavattvam ubhayathānyathā hi virodhaḥ | BBs_3,3.29 |</p>
         
         
         <p><span class="bold">gaterarthavattvaṅ</span>kvacitsaguṇavidyāyāṃ mārgaḥ śrūyate nirguṇavidyāyāṃ na śrūyate /
            tatra hānasaṃnidhau mārgasya śrutatvādanapekṣitatvācca saṃśaye dṛṣṭāntasaṃgatyā pūrvapakṣamāha-<span class="bold">yathā tāvaditi /</span></p>
         
         
         <p>
            upāyanavanmargasyāpi kvacicchrutatvātsarvatropasaṃhāra ityarthaḥ /<br />
            atra nirguṇavido 'pi muktyarthaṃ mārgāpekṣā pūrvapakṣe, siddhānte tvanapekṣeti phalam
            /<br />
            deśādivyavahitavastuprāptau mārgasyāpekṣetinyāyānugṛhītaśrutivirodhānnopasaṃhāra iti
            siddhāntaḥ /<br />
            nirañjano 'saṅgaḥ, sāmyaṃ brahma //29//
            </p>
         
         
         <p>END BsRp_3,3.17.29</p>
         
         
         
         
         
         <p>START BsRp_3,3.17.30ḥ</p>
         
         
         <p>upapannas tallakṣaṇārthopalabdher lokavat | BBs_3,3.30 |</p>
         
         
         <p>nanu tarhi saguṇavidyāyāmapi mārgo vyartha ityata āha-<span class="bold">upapanna iti /</span></p>
         
         
         <p>sā gatirlakṣaṇaṃ kāraṇaṃ yasyārthasya sa tallakṣaṇārthaḥ //30//</p>
         
         
         <p>END BsRp_3,3.17.30</p>
         
         
         
         
         
         <p>START BsRp_3,3.18.31ḥ</p>
         
         
         <p>aniyamaḥ sarvāsām avirodhaḥ śabdānumānābhyām | BBs_3,3.31 |</p>
         
         
         <p class="bold">aniyamaḥ sarvāsāṃ /</p>
         
         <p>atrāpyarcirādimārga eva viṣayastatra vidyāviśeṣaprakaraṇādaviśeṣaśruteśca saṃśaye
            pūrvapakṣamāha-<span class="bold">kiṃ tāvaditi /</span>
            saguṇanirguṇavidyāsu mārgasya bhāvābhāvavyavasthāvatsaguṇāsvapi vyavastheti dṛṣṭāntena
            prāptau siddhānte vyavasthāpavādādgatiniyamo 'niyama ubhayatra phalam /
            niyame prakaraṇamuktvā punaruktiṃ liṅgamāha-<span class="bold">apiceti /</span>
            ekatroktagateranyatra prāptau punaruktirvṛthā syādityarthaḥ /
            siddhāntayati-<span class="bold">sarvāsāmiti /</span>
            abhyudayo brahmalokaḥ /
            aviśeṣaśrutyādinā prakaraṇabādho na doṣa ityāha-<span class="bold">naiṣa iti /</span>
            tattatra adhikṛtānāṃ madhye ya itthaṃ pañcāgnīnvidurye cāmī araṇye śraddhātapa ityupāsate
            śraddhātapaupalakṣitaṃ brahma dhyāyanti te 'rciṣamabhisaṃbhavantītyanvayaḥ /
            nanu śraddhātapomātraśrutestābhyāmevārcirādigamanaṃ syānna vaiśvānarādividyāśīlānāmiti
            śaṅkate-<span class="bold">kathaṃ punariti /</span>
            aviduṣāṃ gatiniṣedhācchraddhātapaḥśabdābhyāṃ tatsādhyabrahmavidyālakṣaṇeti pariharati-<span class="bold">naiṣa doṣa iti /</span>
            tat brahmalokasthānaṃ, parāgatāḥ parāvṛttāḥ, kāmakrodhadoṣā na santīti yāvat /
            dakṣiṇāḥ kevalakarmiṇastapasvino 'pyavidvāṃso na gacchantītyarthaḥ /
            lakṣaṇādoṣahīnaṃ vākyamāha-<span class="bold">vājasaneyinastviti /</span>
            kiñca vidyākarmalakṣaṇamārgadvayabhraṣṭānāmadhogatiśruteḥ vaiśvānarādyupāsakānāmarcirādimārgaprāptirityāha-<span class="bold">atha ya etāviti /</span>
            dandaśūkaḥ sarpaḥ /
            kiñca 'agnirjyotirāha-śuklaḥ ṣaṇmāsā uttarāyaṇam /
            tatra prayātā gacchanti brahma brahmavido janāḥ'ityaviśeṣeṇopasakānāmarcirādigatimuktvopasaṃhārasmṛteśca
            teṣāṃ tatprāptirityāha-<span class="bold">smṛtiriti /</span>
            śukla gatirārcirādikā, kṛṣṇā dhūmādikā, jagato vidyākarmādhikṛtasya, śāśvate dhruve
            saṃmate /
            tatraikayā śuklayā punarāvṛttivarjaṃ kāryaṃ brahma gacchati anyayā svarge gatvā punarāyātītyarthaḥ
            /
            punaruktidoṣaṃ dūṣayati-<span class="bold">yatpunariti /</span></p>
         
         
         <p>
            tatra tatra mārgaśrutiranvahaṃ mārgacintanārthaṃ, prakaraṇena mārgadhyānasya vidyāṅgatvāvagamāt
            /<br />
            tathāca vakṣyati sūtrakāraḥ-'taccheṣagatyanusmṛtiyogācca'iti /<br />
            yeṣāṃ na śruto mārgaste mārgadhyānaṃ vināpi vidyāsāmarthyānmārgaṃ labhanta iti jñāpanārthā
            punaruktirityarthaḥ /<br />
            tasmātsarvopāsanāsu pratīkabhinnāsvarcirādiprāptiriti siddham //31//
            </p>
         
         
         <p>END BsRp_3,3.18.31</p>
         
         
         
         
         
         <p>START BsRp_3,3.19.32ḥ</p>
         
         
         <p>yāvadadhikāram avasthitir ādhikārikāṇām | BBs_3,3.32 |</p>
         
         
         <p class="bold">yāvadadhikāram /</p>
         
         <p>nirguṇavidyāyāṃ gatirvyarthā muktiphalatvāt, saguṇavidyāsu sarvatrārthavatī brahmalokaphalatvāditi
            vyavasthā kṛtā, sā na yuktā, tattvajñānināmapītihāsādau punarjanmadarśanena jñānasya
            muktiphalatvābhāvādityākṣepātsaṃgatiḥ /
            jñānināṃ punarjanmadarśanaṃ saṃśayabījaṃ bhāṣye darśitam /
            pūrvapakṣe jñānānmuktiśrutīnāṃ jñānastutimātratvena jñānasya muktiphalatvābhāve sati
            brahmalokaphalatvāviśeṣādarcirādimārgopasaṃhāraḥ phalaṃ, siddhānte tūktavyavasthāsiddhiriti
            vivekaḥ /
            <span class="bold">śrutāvapīti /</span>
            medhātirthermeṣetimantre indrasya meṣajanmopalabhyate /
            vasiṣṭha urvaśīputre jāta ityevamartho bahvṛcārthavāda ityarthaḥ /
            pākṣikamityāpātataḥ /
            ahetutvameveti pūrvapakṣaḥ /
            jñānasya muktyahetutvaṃ neti siddhāntayati-<span class="bold">te ceti /</span>
            lokavyavasthāsu svāmitvamadhikāraḥ, tatprāpakaṃ prārabdhaṃ yāvadasti tāvatkālaṃ jīvanmuktatvenādhikārikāṇāmavasthitiḥ,
            prārabdhakṣaye pratibandhakābhāvādvidehakaivalyamityatra mānamāha-<span class="bold">atheti /</span>
            atha prārabdhakṣayānantaram /
            tataḥ paścādūrdhvo vilakṣaṇaḥ kevalaḥ brahmasvarūpaḥ san udetyodgamya dehaṃ tyaktveti
            yāvat /
            ekala eva advitīyaḥ, madhye udāsīnātmakasvarūpe tiṣṭhatītyarthaḥ /
            nanu jñānināmapi janmāntaraṃ cetkathaṃ muktirityata āha-<span class="bold">sakṛtpravṛttamiti /</span>
            yadi jñānināṃ prārabdhātiriktakarmādhīnāṃ janmāntaraṃ syāttadā jñānānmuktyabhāvaḥ
            syāt /
            naitadasti /
            kintu bahujanmaphalāya sakṛdudbhūtaṃ prārabdhaṃ te kṣapayanti, janmagrahaṇe 'pi jñānayogabalānna
            śocanti prārabdhasamāptau mucyanta ityarthaḥ /
            jñānināṃ janmāntarasya pūrvajanmahetuprārabdhādhīnatāyāmaluptasmṛtitvaṃ hetuḥ /
            yo hyajātismaratve sati karmāntarādhīnajanmāntaravān, sa luptasmṛtiriti vyāpteḥ /
            jñāniṣuvyāpakābhāvādviśiṣṭavyāpyābhāvasiddhiḥ /
            nanu teṣāṃ jātismaratvādaluptasmṛtitvamanyathāsiddhimityata āha-<span class="bold">na caita iti /</span>
            tathāca teṣāmajātismaratvarūpaviśeṣaṇe sati viśeṣyābhāvādeva viśiṣṭābhāvasiddhirityarthaḥ
            /
            pūrvadehenāmapratyabhijñānahīnāḥ paratantrāḥ sābhimānā jātismarāḥ, ādhikārikāstu pūrvanāmānaḥ
            svatantrā nirabhimānā iti vaiṣamyam /
            tena janakena saha vyudya vivādaṃ kṛtvetyarthaḥ /
            viduṣaḥ prārabdhātiriktakarmābhāvānna bandhaḥ /
            nimittābhāve naimittikābhāva iti nyāyānugṛhītānāṃ jñānānmuktiśrutīnāṃ na stutimātratvamitimamarthamupapādayati-<span class="bold">yadi hyupayukta ityādinā /</span>
            śrutismṛtyuktārthe yuktimapyāha-<span class="bold">na cāvidyeti /</span>
            vidyayā kleśadāhāttatkāryakarmakṣayaścettarhi prārabdhasya kathaṃ sthitiḥ, tatrāha-<span class="bold">pravṛttaphalasyeti /</span>
            viduṣo dehapātāvadhiśruteranubhavācca jñānasyāvarakājñānāṃśanivartakasya prārabdhavikṣepasthityanukūlājñānāṃśanivartanasāmarthyābhāvasiddherbhogenaiva
            prārabdhakṣaya iti bhāvaḥ /
            jñānināmadhikārikatvaṃ kathamityāśaṅkya jñānātprākkṛtopāsanādivaśādityāha-<span class="bold">jñānāntareṣu ceti /</span>
            pratisaṃcaro mahāpralayaḥ, parasya hiraṇyagarbhasya, adhikārānte sākṣātkṛtātmāno mucyante
            ityarthaḥ /
            brahmabhāvaphalasyāpi bhāvitvamāśaṅkya tattvamasīti śrutibādhamāha-<span class="bold">nahīti /</span></p>
         
         
         <p>tasmānnirguṇavidyāyāṃ mārgānupasaṃhāra iti siddham //32//</p>
         
         
         <p>END BsRp_3,3.19.32</p>
         
         
         
         
         
         <p>START BsRp_3,3.20.33ḥ</p>
         
         
         <p>akṣaradhiyāṃ tvavarodhaḥ sāmānyatadbhāvābhyāmaupasadavattaduktam | BBs_3,3.33 |</p>
         
         
         <p class="bold">akṣaradhiyām /</p>
         
         <p>atrākṣarabrahmapramāpakā niṣedhaśabdā viṣayāḥ, teṣu yatra yāvantaḥ śrutāstatra tāvatāmaśeṣadvaitaniṣedhakatvasaṃbhavāsaṃbhavābhyāṃ
            saṃśayamāha-<span class="bold">tāsāmiti /</span>
            yathā nirguṇavidyāyāṃ mārgasyānapekṣitatvādanupasaṃhārastathā śrutaniṣedhānāmupalakṣaṇatayā
            sarvadvaitaniṣedhasaṃbhavācchākhāntarīyaniṣedhaśabdānāmanapekṣitatvādanupasaṃhāra
            iti dṛṣṭāntena pūrvapakṣastatra lāghavaṃ phalam /
            siddhānte tu doṣadvayābhāvaḥ phalam /
            tathāhi-yadi śrutaśabdairaśrutaniṣedhā lakṣyante tadā lakṣaṇādoṣaḥ, yadi na lakṣyante
            tadā sarvadvaitaniṣedhāsiddhernirviśeṣapramityabhāvadoṣa iti vivekaḥ /
            akṣare dharmiṇi dvaitaniṣedhadhiyo 'kṣaradhiyastaddhetavaḥ śabdā iti yāvat, tāsāmavarodha
            upasaṃhāra iti sūtrayojanā /
            śeṣibrahmaṇāḥ sarvaśākhāsu bhāvāttatpramiteḥ samānatvāccheṣāṇāmusaṃhāraḥ iti cettarhi
            nyāyasāmyātpunaruktitāvadavasthyamityata āha-<span class="bold">prapañcārtha iti /</span>
            ānandādīnāṃ svarūpatvādastūpasaṃhāraḥ niṣedhānāmanātmatvādānantyāccānupasaṃhāra ityadhikāraśaṅkāyāṃ
            teṣāmanātmave 'pi nirviśeṣabrahmapramityarthatvādavidyātajjaniṣedhatvena saṃgrahasiddheśca
            nirapekṣāsthūlānaṇuvākyasthātayā kḷptaniṣedhaśabdānāmanyatraśrutiniṣedhavākyaikavākyatayopasaṃhāra
            iti cintā yuktetyarthaḥ /
            anyatraśrutaśeṣāṇāmanyatrasthaśeṣisaṃbandhe dṛṣṭāntaṃ vyācaṣṭe-<span class="bold">yatheti /</span>
            'jamadagniḥ puṣṭikāmaścatūrātreṇāyajata'ityupakramya vihito jamadagninā kṛto jāmadagnyaḥ,
            ahīnaścatūrātraḥ kratustasminpuroḍāśinya upasado bhavantīti puroḍāśasādhyā iṣṭayastaittirīyake
            vihitāḥ, tāsāmadhvaryukartṛkatvātsāmavedotpannamantrāṇāṃ tātsu viniyogādadhvaryuṇaiva
            prayogo nodgātretyarthaḥ /
            
            <p>
               verdevagaṇasya hotraṃ adhvaraṃ ca karmāgnestvatta evetyagnyāmantraṇamantrārthaḥ /<br />
               utpattividhirguṇaḥ phalāpekṣatvādutpannasya phale viniyogavidhirmukhyaḥ saphalatvāt
               /<br />
               tathāca mantraṇāmudgātṛvedetpannatvādudegātrā prayogaḥ, viniyogavidhanādhvaryuṇā prayoga
               iti guṇamukhyayorvyatikrame virodha sati mukhyena balīyasā mantrātmakavedasyādhvaryuṇā
               saṃprayoga utpatterviniyogārthatvāditi jaiminisūtrārthaḥ /<br />
               yadyapi śābarabhāṣye vāravantīyādisāmnāmuccaiḥ svarakasāmavedotpannatvādādhānāṅgatvenoccaiḥ
               svaraprayogaḥ 'ya evaṃ vidvānvāravantīyaṃ gāyati yajñāyajñīyaṃ gāyati vāmadevyaṃ gāyati'ityādhāne
               teṣāṃ viniyogavidhinā yājuṣeṇa yājuṣasyopāṃśusvarasya prayoga iti guṇamukhyayorvirodhe
               sattyutpatterviniyogārthatvānmukhyaviniyogabalena sāmnāṃ yajurvedasvarasaṃyoga iti
               sūtraṃ vyākhyātaṃ, tathāpi nyāyasāmyādaupasadamantrāḥ sūtraviṣayatvenodāhṛtā ityavirodhaḥ
               //33//
               </p>
         </p>
         
         
         <p>END BsRp_3,3.20.33</p>
         
         
         
         
         
         <p>START BsRp_3,3.21.34ḥ</p>
         
         
         <p>iyadāmananāt | BBs_3,3.34 |</p>
         
         
         <p class="bold">iyadāmananāt /</p>
         
         <p>mantradvaye 'pi pratipādanaprakārabhedāt jñeyaikyabhānācca saṃśayamāha-<span class="bold">kimatreti /</span></p>
         
         
         <p>
            ṛtapānavākye 'akṣaraṃ brahma yatparam'iti guṇāḥ śrutāḥ, suparṇavākye 'naśnatvādayasteṣāṃ
            mitho 'nupasaṃhāra iti pūrvapakṣaphalaṃ, siddhānte tūpasaṃhāre brahmasvarūpavākyārthaikyādupasaṃhāra
            iti vivekaḥ /<br />
            astu vedyaikyādakṣaradhiyāmupasaṃhāraḥ /<br />
            iha tu vedyabhedānnopasaṃhāra iti pratyudāharaṇena pūrvapakṣaḥ /<br />
            nanvayaṃ guṇādhikaraṇe nirasta iti cet, satyaṃ, kintu pibatpadasya mukhyārthatvāya
            svataḥ kalpanayā ca pānakṛtyāśrayau buddhijīvau pibantau grāhyau, suparṇau tu jīveśvarāvidyādhikāśaṅkāyāṃ
            mantradvaye 'pi dvivacanaśabdasāmānyādautpattikadvitvaviśiṣṭatayā tulyavastudvayapratyabhijñānasya
            bādhakābhāvātprakaraṇādyanugrahācca jīvānuvādenāsaṃsāribrahmaṇi mantradvayatātparyamiti
            prapañcārthamidaṃ sūtramiti bhāvaḥ //34//
            </p>
         
         
         <p>END BsRp_3,3.21.34</p>
         
         
         
         
         
         <p>START BsRp_3,3.22.35ḥ</p>
         
         
         <p>antarā bhūtagrāmavatsātmanaḥ | BBs_3,3.35 |</p>
         
         
         <p class="bold">antarā bhūtagrāmavatsvātmanaḥ /</p>
         
         <p>ghaṭādikaṃ cidviṣayatvenāparokṣaṃ, brahma tu sākṣādaviṣayatvenāparokṣamiti /
            prathamārthe pañcami /
            atra śrutāvātmadharmo 'parokṣatvaṃ brahmaṇayuktaṃ, brahmadharmaḥ sarvāntaratvamātmanyuktaṃ,
            tena tayoraikyaṃ dṛḍhīkṛtaṃ mantavyaṃ, tanme vyācakṣvetyuṣastapraśne yājñavalkyena
            prāṇādiprerako dṛṣṭyādisākṣī pratipāditaḥ /
            
            <p>
               tathaiva 'yadeva sākṣādaparokṣādbrahma ya ātmā sarvāntarastanme vyācakṣva'iti kaholapraśne
               'śanāyādyatītaḥ pratipāditaḥ /<br />
               tatra brāhmaṇadvaye 'pi praśnādabhyāsātsarvāntaratvapratyabhijñānācca saṃśaye mantrayorvedyaikyādastu
               vidyaikyaṃ, iha tu brāhmaṇyorvedyaikye 'pi abhyāsādvidyābhedaḥ, yajatyabhyāsātprayājabhedavaditi
               pratyudāharaṇena pūrvapakṣaḥ, tatra mitho dharmānupasaṃhāraḥ phalaṃ, siddhānte tūpasaṃhāra
               iti vivekaḥ /<br />
               dvayoḥ sarvāntaratvānupapattyā tāvadbrahmāṇayorekavastuparatvaṃ siddham /<br />
               tathāca vedyaikyānnirguṇavidyaikye na vivādaḥ //35//
               </p>
         </p>
         
         
         <p>END BsRp_3,3.22.35</p>
         
         
         
         
         
         <p>START BsRp_3,3.22.36ḥ</p>
         
         
         <p>anyathā bhedānupapattir iti cen nopadeśāntaravat | BBs_3,3.36 |</p>
         
         
         <p>nanu anyathā vidyaikyāṅgīkāre abhyāsānupapattiriti ceducyate-sa evābhyāsaḥ karmabhedako
            yo nirarthakaḥ, iha tūṣastabrāhmaṇoktātmana evāśanāyādyatyayarūpaviśeṣakathanārthatvādabhyāso
            'nyathāsiddho na vidyābhedaka iti samudāyārthaḥ //36//</p>
         
         
         <p>END BsRp_3,3.22.36</p>
         
         
         
         
         
         <p>START BsRp_3,3.23.37ḥ</p>
         
         
         <p>vyatihāro viśiṃṣanti hītaravat | BBs_3,3.37 |</p>
         
         
         <p class="bold">vyatihāraḥ /</p>
         
         <p>jīveśayormitho viśeṣaṇaviśeṣyabhāvo vyatihāraḥ, tasya śrutatvāt, utkṛṣṭadṛṣṭirnikṛṣṭe
            kṛtā phalavatīti nyāyācca saṃśaye jīve īśvaratvamatireva kāryā uktanyāyāt, vyatihāraśrutistu
            tasyā eva dṛḍhīkaraṇārthatvenābhyāsavadanyathāsiddheti dṛṣṭāntena pūrvapakṣaḥ /
            tatra lāghavaṃ phalaṃ liddhānte tu śrutyarthavattvamiti vivekaḥ /
            ekenaiva tvamahamasmītyuccāraṇenaikatvamateḥ kṛtatvādahaṃ tvamasi iti vṛthā syādityarthaḥ
            /
            uktadoṣaṃ smārayati-<span class="bold">nanviti /</span>
            saṃdigdher'the nyāyaḥ sāvakāśaḥ, iha tu śrutatvādanyonyātmatvaṃ, dhyeyaṃ, brahmaṇi
            manomayatvādivajjīvātmatvasya dhyānārthamārope 'pi nikarṣaprasaktyabhāvāditi pariharati-<span class="bold">naiṣa doṣa iti /</span>
            brahmaṇi nikarṣaṃ hitvā jīvatādātmyadhyāne maduktamevāgatamiti śaṅkate-<span class="bold">nanvevamiti /</span>
            materdvirūpatvaṃ tvadanuktamasmābhirucyate dhyānaparaṃ vākyamidamekatvaṃ tu mānāntarāvirodhātsidhyatīti
            samādhatte-<span class="bold">na vayamiti /</span>
            ahaṅgrahopāstiṣvayaṃ vyatihāra upasaṃhartavya ityāha-<span class="bold">tasmāditi</span> //37//</p>
         
         
         <p>END BsRp_3,3.23.37</p>
         
         
         
         
         
         <p>START BsRp_3,3.24.38ḥ</p>
         
         
         <p>saiva hi satyādayaḥ | BBs_3,3.38 |</p>
         
         
         <p class="bold">saiva hi satyādayaḥ /</p>
         
         <p>sa yaḥ kaścidadhikārī mahadvyāpakaṃ yakṣaṃ pūjyaṃ bhautikeṣu prathamajametatsacca
            tyacceti sattyaṃ brahma hiraṇyagarbhākhyaṃ vedopāste tasya lokajayaḥ phalamityarthaḥ
            /
            satyamiti nāma tryakṣaraṃ satiyamiti, tatra prathamottame akṣare satyaṃ, madhyasthamakṣaramanṛtamubhayataḥ
            satyena saṃpuṭitatvātsattyaprāyameva bhavatīti nāmākṣaropāsanā satyavidyāṅgatvenoktā
            /
            yattatpūrvaprakṛtaṃ hṛdayākhyaṃ tatsaṃpratyuktayakṣatvādiguṇakaṃ, so 'sāvādityamaṇḍale
            'kṣiṇi ca puruṣastasyāharityahamiti ca nāmadvayajñānātpāpakṣayaḥ phalamityarthaḥ /
            atra pūrvottaravākyayoḥ phalabhedaśruteḥ prakṛtākarṣaṇācca saṃśayamāha-<span class="bold">tatreti /</span>
            pūrvapakṣe guṇānāṃ vyavasthayānuṣṭhānaṃ, siddhānte tvanuṣṭhānaikyamiti phalam /
            yathā jīveśayoranyenyātmatvaśrutibhedānmatidvairūpyamuktaṃ, tathātra phalaśrutibhedādvidyābheda
            iti dṛṣṭāntena pūrvapakṣayati-<span class="bold">dve iti /</span>
            viśeṣyabrahmamātrākarṣaṇamayuktaṃ, tadyattaditi sarvanāmabhiḥ pūrvoktaguṇaviśiṣṭaṃ
            brahma ākṛṣyādityākṣisthānādiguṇavidhānāt, tathāca vākyādeva vidyaikyasiddhiriti siddhāntayati-<span class="bold">ekaiveti /</span>
            yathā daharaśāṇḍilyavidyayorbrahmaikyapratyabhijñānamātraṃ tathātra netyāha-<span class="bold">naitaditi /</span>
            kāraṇāntaraṃ prakaraṇabhedādikam /
            evaṃ vidyābhede 'pyetadupāsyaikyajñānaṃ syādatra tūbhayathāsaṃbhave vidyaikyanānātvasaṃśaye
            satyamityupāsyarūpaikyajñānādvidyaikyaniścaya ityakṣarārthaḥ /
            asatyapavādakāraṇe rūpaikyādvidyaikyotsargasiddhirna ca phalabhedādapavādaḥ /
            aṅge phalaśruteḥ śrutimātratayā phalabhedāsiddhirityāha-<span class="bold">yatpunarityādinā /</span>
            kiñca yatra pradhānavidhāvevaṅkāma iti phalaṃ śrutaṃ, tatra pradhānaphalenaivāṅgānāṃ
            phalākāṅkṣānivṛtteraṅge phalaśruteḥ stutimātratvaṃ, iha tu prathamaja satyaṃ brahmeti
            vedeti pradhānavidyāvidhisthatvaṃ lokajayaphalasyābhyupetyāsmābhirnāmarūpāṅgasya phalaśruteḥ
            stutitvamuktam /
            vastutastu pradhānavidhāvapyevaṅkāmapadābhāvādrātrisatranyāyena phale kalpanīye sati
            pradhāne tadaṅge vā yatkiñcitphalaṃ śrutaṃ tasya sarvasyāpi śrutatvāviśeṣājjāteṣṭiphalanyāyena
            samuccityaikapradhānaphalatvabhedo 'siddha ityāha-<span class="bold">apiceti /</span>
            sūtraṃ yojayati-<span class="bold">tasmāditi /</span>
            ekadeśivyākhyāmudbhāvya dūṣayati-<span class="bold">kecidityādinā /</span>
            chāndogye karmāṅgodgīthe hiraṇyamayapuruṣadṛṣṭirityatra liṅgamāha-<span class="bold">tatreti /</span>
            pṛthivyagnyātmanā dṛṣṭe ṛksāme geṣṇau, tasmādṛksāmageṣṇatvāt, puruṣa udgītha ityevaṃ
            vidvānudgātā karmaphalasamṛddhisamartha iti śrutyarthaḥ /
            satyavidyā tu na karmāṅgaśritetyāha-<span class="bold">naivamiti /</span></p>
         
         
         <p>aṅgavidyātaḥ svatantrahiraṇyagarbhavidyāyā bhedānna guṇopasaṃhāra ityarthaḥ //38//</p>
         
         
         <p>END BsRp_3,3.24.38</p>
         
         
         
         
         
         <p>START BsRp_3,3.25.39ḥ</p>
         
         
         <p>kāmādītaratra tatra cāyatanādibhyaḥ | BBs_3,3.39 |</p>
         
         
         <p class="bold">kāmādītaratra /</p>
         
         <p>saguṇanirguṇavidyayoḥ śrutāḥ satyakāmādayo vaśitvādayaśca guṇā mitha upasaṃhartavyā
            na vetyupasaṃhārasya phalabhāvābhāvābhyāṃ saṃdehe satyavidyāyā ekatvādguṇasāṃkarye
            'pyatra vidyayoḥ saguṇanirguṇarūpabhedena bhedānnirguṇavidyāyāṃ guṇopasaṃhārasya phalābhāvāccānupasaṃhāra
            iti bahireva prāpte siddhāntayati-<span class="bold">tatredamityādinā /</span>
            evaṃ vidyābhede sphuṭe kathaṃ guṇopasaṃhāraḥ, tatrāha-<span class="bold">guṇavatastviti /</span></p>
         
         
         <p>
            bhinnāvidyāsthānāmapi guṇānāmāyatanādisāmyena nirguṇasthale buddhisthānāṃ stutyarthamupasaṃhāro
            yuktaḥ, jñānastutiprakarṣasyākāṅkṣitatvāt, yatra kvaciddṛṣṭaguṇaiḥ stuteḥ kartuṃ yogyatvāt
            /<br />
            yadyapi saguṇasthasatyakāmādiṣu nirguṇasthaguṇā antarbhūtā eva tathāpi nopasaṃhāroktervaiyarthyaṃ
            nirguṇastāvakatvena śrutaguṇānāmanyatrāpyadhyeyatvamiti śaṅkanirāsenāntarbhāvadārḍhyātvādityanavadyam
            //39//
            </p>
         
         
         <p>END BsRp_3,3.25.39</p>
         
         
         
         
         
         <p>START BsRp_3,3.26.40ḥ</p>
         
         
         <p>ādarādalopaḥ | BBs_3,3.40 |</p>
         
         
         <p class="bold">ādarādalopaḥ /</p>
         
         <p>atra yacchabdāgnihotraśabdābhyāṃ saṃśayamāha-<span class="bold">tatredaṃ vicāryata iti /</span>
            vaiśvānaropāsakenātithibhojanātprākkāryātvena vidyāṅgaprāṇāgnihotravicārātpādasaṃgatiḥ
            /
            pūrvapakṣe bhojanalope 'pi dravyāntareṇa prāṇāgnihotrānuṣṭhānaṃ, siddhānte tallepa
            iti bhedaḥ /
            nanu yadbhaktamiti yacchabdena bhojanākṣiptaṃ bhaktamanūdya yaddhomīyamiti homasaṃyogavidhinādākṣepakabhojanalope
            tadākṣiptabhaktāśritahomalopa iti siddhāntī śaṅkate-<span class="bold">tadyaditi /</span>
            nirguṇasyopāstilope 'pi stutyarthaguṇasthairyavadbhojanalope 'pi prāṇāgnihotrasyādareṇa
            stutinirvāhārthamalopa iti dṛṣṭāntena pūrvapakṣasūtreṇa pariharati-<span class="bold">evaṃ prāpta iti /</span>
            evaṃ taditi svayaṃ prāṇāgnihotramakṛtvātithīnāṃ tatkaraṇamityarthaḥ /
            uktaṃ smārayitvā pariharati-<span class="bold">nanvityādinā /</span></p>
         
         
         <p>
            yathā kuṇḍapāyisatragate māsāgnihotre 'gnihotraśabdādgauṇānnityāgnihotravācakānnityāgnihotradharmāṇāṃ
            payodravyādīnāṃ prāptistathehāpi prāṇāhutiṣvagnihotraśabdavaśātpayodravyādīnāmutsargataḥ
            prāptau satyāṃ bhojanārthabhaktadravyavidhināpavādaḥ kṛtaḥ, ato bhaktavidherapavādārthatvādbhojanalope
            bhaktākhyaguṇasyāṅgasya lope 'pi na mukhyasyāgnihotrasya lopaḥ, apavādābhāve utsargaprāptapayādinā
            tasya niṣpattisaṃbhavāditi prāptamityarthaḥ /<br />
            'guṇalope na mukhyasya'iti jaiminisūtram /<br />
            ādhāne santi pavamāneṣṭyastatrāgnaye pavamānāya puroḍāśamaṣṭākapālaṃ nirvapediti nirvāpaḥ
            śrutastadaṅgatvenāgnihotrahavaṇyāṃ havīṃṣi nirvapediti darśapūrṇāmāsākhyaprakṛtau
            vihitāgnihotra havaṇyatideśena prāpta ādhānakāle cāgnihotrābhāvāttasyā guṇabhūtāyā
            lope 'pi mukhyasya nirvāpasya na lopa ityarthaḥ /<br />
            ārabdhanityādikarmaṇo 'vaśyānuṣṭheyatvācchrutadravyālābhe pratinihitadravyeṇāpi karma
            kartavyamiti pratinidhinyāyaḥ //40//
            </p>
         
         
         <p>END BsRp_3,3.26.40</p>
         
         
         
         
         
         <p>START BsRp_3,3.26.41ḥ</p>
         
         
         <p>upasthite 'tastadvacanāt | BBs_3,3.41 |</p>
         
         
         <p>siddhāntayati-<span class="bold">upasthite 'tastadvacanāditi /</span>
            taddhomīyamiti tacchabdena bhojanārthasiddhabhaktamāśritya homavidhānādityarthaḥ /
            siddhavadbhaktopanipātaḥ prakṛtabhaktāgamanaṃ, tasya tacchabdena parāmarśenetyarthaḥ
            /
            āśritya vihitāhutīnāmāśrayalope lopa eva na dravyāntarākṣepakatvaṃ, yathā kratuprayuktātpraṇayanāśritasya
            godohanasya kratulope lope na tvāśrayāntaraprayojakatvaṃ tatheti phalitamāha-<span class="bold">tā iti</span>yaduktamagnihotraśabdāddravyāntaraprāptiriti, tatrāha-<span class="bold">na cātreti /</span>
            tadvadbhāvo nityāgnihotrasādṛśyamarthavādasthaśabdasya stutitvenopapatterityarthaḥ
            /
            dharmaprāpakatve doṣamāha-<span class="bold">taddharmaprāptau ceti /</span>
            ava eveti taddharmaprāptyabhāvādevetyarthaḥ /
            prāptau saṃpādanaṃ vṛthā syāditi bhāvaḥ /
            mukhyāgnihotrāṅgāni saṃpādyante cetkathaṃ tadanaṅgaṃ vediratra saṃpādyate tatrāha-<span class="bold">vediśrutiśceti /</span>
            mukhyāgnihotrasyāgnyuddharaṇavatsāyaṃprātaḥkāladvayasyāpi na prāptiriti-<span class="bold">bhojaneneti /</span>
            upasthānaparistaraṇādayo 'pyagnyabhāvānna prāpnuvantītyāha-<span class="bold">evamiti /</span>
            yasmāttaddharmaprāptyabhāvastasmādbhojanadravyeṇaiva homa ityusaṃhāraḥ /
            prāṇāya svāhā ityādayo mantrāḥ /
            nanu svāmibhojanasyottarakālatvaṃ śrutyādivihitaṃ kathaṃ pūrvo 'tidhibhyo 'śnīyāditivacane
            bādhyate tatrāha-<span class="bold">na hyastīti /</span>
            upāsakānyasvāmiviṣayamuttarakālatvavidhānamityarthaḥ /
            na tviti prāthamyamātreṇetyarthaḥ /
            prāṇopāsakasya prāpte bhojane prāthamyārthatayādarasyānyathāsiddhau phalitamāha-<span class="bold">tasmāditi</span> //41//</p>
         
         
         <p>END BsRp_3,3.26.41</p>
         
         
         
         
         
         <p>START BsRp_3,3.27.42ḥ</p>
         
         
         <p>tannirdhāraṇāniyamastaddṛṣṭeḥ pṛthagghyapratibandhaḥ phalam | BBs_3,3.42 |</p>
         
         
         <p class="bold">tannirdhāraṇā /</p>
         
         <p>ubhayathā dṛṣṭāntadarśanātsaṃśayamāha-<span class="bold">kiṃ tānīti /</span>
            yathānārābhyādhītaparṇamayītvaṃ juhūdvārā kratvaṅgatayā karmasu nityaṃ prayujyate,
            tathāṅgāśritopāsanānyudrīthādidvārāṅgatayā nityāni, uta kratvaṅgāppraṇayanaśrayo godohanasaṃyogaḥ
            paśuphalārthatvādanityatvena yathā prayujyate yathā vā paśvaṅgayūpāśrayaṃ bailvatvamannādyaphalatvādanityaṃ
            tathā karmasamṛdyādiphalakatvādupāsanānyanaṅgatvenānityānīti saṃśayārthaḥ /
            pūrvapakṣe upāsanānāṃ prayoganityatvaṃ, siddhānte tvanityatvamiti phalabhedaḥ /
            anityabhojanāśrayaprāṇāgnihotrasyānityatvavannityakarmāṅgopāstīnāṃ nityatvamiti pratyudāharaṇadṛṣṭāntena
            pūrvapakṣamāha-<span class="bold">kiṃ tāvaditi /</span>
            upāsanāni karmāṅgāni, aphalatve sati karmāṅgāśritatvātparṇamayītvādivat /
            tathā cāṅgatayā prayogavidhinā nityena prayujyanta iti prāpte siddhāntasūtraṃ vyācaṣṭe-<span class="bold">yānītyādinā /</span>
            udgīthādayaḥ karmaṇāṃ guṇāḥ aṅgāni teṣāṃ yāthātmayaṃ rasatamatvādikaṃ tannirdhāraṇānyupāsanāni
            yāni tāni karmasu nityaparṇamayītvādivanna niyamyerannityarthaḥ /
            eṣāṃ karmāṅgatve taddhīnasyāviduṣaḥ karma na syādaṅgalopāt, tasmādaviduṣo 'pi karmakartṛtvaśrutiliṅgairaṅgatvānumānabādha
            ityāha-<span class="bold">taddṛṣṭeriti /</span>
            tasyāniyamasya darśanādityarthaḥ /
            tāṃ cedavidvānprastoṣyasi mūrdhā te vyapatiṣyatīti cākrāyaṇenartvijāmākṣiptatvādanupāsakānāmapi
            karmaprayogo 'stītyāha-<span class="bold">prastāvādīti /</span>
            upāstīnāṃ karmaphalāt pṛthakphalaśruterna karmāṅgatvamityāha-<span class="bold">apiceti /</span>
            tenomityakṣareṇa yaścaitadakṣaramevaṃ rasatamatvādirūpeṇa vedopāste yaśca na veda
            tāvubhau karma kuruta eva yadyapi tu vidyāvidyayornānātvaṃ bhinnaphalatvam /
            dṛṣṭaṃ hi maṇivikraye jñānājñānābhyāṃ vaṇikśabarayoḥ phalavaiṣamyaṃ, tasmādyadeva
            karma vidyayodgīthādyupāstyā śraddhayāstikyabuddhyopaniṣadā rahasyadevatādhyānena
            karoti tadeva karma phalātiśayavadityarthaḥ /
            karmaṇo vīryavattvaṃ nāma phalavattvaṃ vidyāhīnasyāpi gamyamānaṃ vidyāyā anaṅgatve
            liṅgamiti bhāvaḥ /
            sāmni lokādidṛṣṭyupāsaneṣu karmasamṛdyatiriktalokādiphalaśruteśca nāṅgatvamityāha-<span class="bold">tatheti /</span>
            asmai viduṣe kalpante bhogāya samarthā bhavanti bhūmerūrdhvā lokā āvṛttā adhastanāścetyarthaḥ
            /
            <span class="bold">tathāhi guṇavāda iti /</span>
            phalaśruterarthavādamātratve stutilakṣaṇā syāt, sā na yuktā, mukhyavṛttyā phalaparatvasaṃbhavāt
            /</p>
         
         
         <p>prayājānuyājakarmaṇāṃ tu prakaraṇāddarśādyaṅgatvalābhādbhātṛvyābhibhūtiphalaśruteragatyā
            stutilakṣakatvaṃ, yadyapi parṇamayītvādīnāmaṅgatvabodhakaṃ prakaraṇaṃ nāsti tathāpi
            teṣu phalaśruteḥ stutitvaṃ, teṣāmakriyātvena kriyāsaṃbandhaṃ vinā phalahetutvānupapatteratasteṣāṃ
            phalārthaṃ kriyāpekṣitvātkratośca juhūprakṛtidravyākāṅkṣitvāt parṇamayī juhūrityādivākyenaiva
            prakṛtidravyārpakeṇa juhūdvārā saṃnihitakratvaṅgatvasiddheryuktaṃ phalaśruterarthavādatvamiti
            bhāvaḥ /
            akriyātmakagodohanāderapi phalaśrutirarthavādaḥ syādata āha-<span class="bold">godohanādīnāṃ hīti /</span>
            yadapaḥ praṇayettat paśukāmasya sato godohanena brahmavarcasakāmasya kaṃsnyeti phalārthavidhireva
            nārthavādaḥ godohanādeḥ kratvanākāṅkṣitatvenāṅgatvābhāvāt, camasena nirākāṅkṣakriyāsaṃbandhitayā
            svaphalasādhakatvasaṃbhavāt /
            tathā khādiratvena nirākāṅkṣakratvaṅgayūpamāśritya bailvamannādyakāmasya khādiraṃ
            vīryakāmasyeti phalārthavidhirevārthaḥ /
            parṇamayītvādiṣu phalavidhiḥ kiṃ na syādata āha-<span class="bold">na tviti /</span>
            evaṃvidho yūpādivannirākāṅkṣa ityarthaḥ /
            juhurevāśraya ityata āha-<span class="bold">vākyeneti /</span>
            juhvāḥ prakṛtidravyāpekṣitvādanenaiva vākyena kratvaṅgatayā juhūprakṛtidravyasaṃbandho
            vidheyaḥ paścānnirākāṅkṣajuhūmāśritya tasyaiva prakṛtidravyasya phalasaṃyogo vidheya
            iti vākyabheda ityarthaḥ /
            parṇatādivailakṣaṇyamupāsanānāmāha-<span class="bold">upāsanānāṃ tviti /</span></p>
         
         
         <p>
            svayaṃ kriyātvādyāgādivatphalaviśiṣṭatvena vidhānopapattirityarthaḥ /<br />
            tasmāditi aṅgatvāvedakamānābhāvādityarthaḥ /<br />
            ata eveti anaṅgatvādevetyarthaḥ /<br />
            tasmādaṅgopāstyabhāve 'pi karmādhikāra iti siddham //42//
            </p>
         
         
         <p>END BsRp_3,3.27.42</p>
         
         
         
         
         
         <p>START BsRp_3,3.28.43ḥ</p>
         
         
         <p>pradānavadeva taduktam | BBs_3,3.43 |</p>
         
         
         <p class="bold">pradānavadeva taduktam /</p>
         
         <p>vāyuprāṇayorbhedābhedavākyābhyāṃ saṃśayamāha-<span class="bold">tatreti /</span>
            astu karmāṅgānāṃ tatsaṃbaddhopāstīnāṃ ca phalabhedānnityatvānityatvarūpaḥ prayogabhedaḥ,
            iha tu vāyuprāṇayoḥ svarūpābhedāttatsvarūpaprāptilakṣaṇaphalaikyācca dhyānaprayogaikyamiti
            pūrvapakṣayati-<span class="bold">apṛthagiti /</span>
            'agnirvāgbhūtvā'ityārabhyaḥ 'vāyuḥ prāṇo bhūtvā nāsike prāviśat'ityabhedaṃ darśayatītyarthaḥ
            /
            'yataścodeti sūryastaṃ vada'iti praśne sūtrātmakavāyurvācyo vāyusthāne prāṇaṃ vadannekatvaṃ
            tayordarśayatītyāha-<span class="bold">tatheti /</span>
            kiñca yadi vāyuprāṇayoḥ pṛthagdhyānaṃ syāttarhi dhyānāṅgavratabhedo 'pi syādiha tu
            prāṇāpānanirodhātmakavrataikyaśruterdhyānaikyamityāha-<span class="bold">tasmāditi /</span>
            vrataikyasya praśastatvādityarthaḥ /
            kiñca vāyuprāṇo saṃvargau bhedenopakramya parastādvākyaśeṣe saṃvargadevaikyaśruteḥ
            prayogaikyamityāha-<span class="bold">tatheti /</span>
            mahātmana iti dvitīyābahuvacanam /
            caturaścatuḥ saṃkhyākānagnisūryodakacandrānaparāṃśca vākcakṣuḥśrotramanorūpāneko devaḥ
            kaḥ prajāpatiḥ jagāra gīrṇavānupasaṃhṛtavānityarthaḥ /
            na bravīti bhedamiti śeṣaḥ /
            yathā 'agnihotraṃ juhoti'ityutpannāgnihotrasyaikasyaiva dadhitaṇḍulādiguṇabhedena
            sāyaṃprātaḥkālabhedena prayogabhedastathā 'annādo bhavati ya evaṃ veda'ityutpannāyāḥ
            saṃvargavidyāyā ekatve 'pyutpannaśiṣṭavāyuprāṇākhyaguṇabhedātprayogabheda ityutsūtraṃ
            siddhāntayati-<span class="bold">pṛthageveti /</span>
            'tau vā etau dvau saṃvargau'ityupāsyabhedavākyasya prayogabhedaparatvādvākyādeva bhedasiddhirityarthaḥ
            /
            pūrvapakṣyuktamanūdya pratyāha-<span class="bold">nanūktamityādinā /</span>
            upāsyatayā pradhānabhūtasaṃvargaguṇaviśiṣṭopāsyabhedavākyaprāṇāttāvuktau /
            tato 'dhyātmādhidaivāvasthābhedenoktasya dhyeyabhedasya nirāse 'yataścodeti'iti ślokasya
            na śaktirityāha-<span class="bold">śloketi /</span>
            asāmarthye liṅgamāha-<span class="bold">sa yatheti /</span>
            ślokopanyāsavadbrataikyopanyāso 'pi tattvābhedābhiprāyeṇetyāha-<span class="bold">eteneti /</span>
            nanvevakārādvāyuvratanivṛtteḥ prāṇa evaiko dhyeyo bhātītyata āha-<span class="bold">ekameveti /</span>
            vadanadarśanādīni vākcakṣurādīnāṃ vratāni śramarūpamṛtyunā bhagnānītyuktvā prāṇasyābhagnavratatvaṃ
            nirdhāritaṃ, tathā jvalanatāpādīnyagnyādityādīnāṃ vratāni bhagnānītyuktvā vāyorabhagnavratatvaṃ
            nirdhāritaṃ, 'sa yathaiṣāṃ prāṇānāṃ madhyamaḥ prāṇaḥ sthiravrata evametāsāṃ devanāṃ
            vāyurlocanti hyanyā devatā na vāyuḥsaiṣānastamitā devatā yadvāyiḥ'iti śruteḥ /
            ato bhagnavatanirāsārtha evakāro na vāyuvratanivṛttyartha ityarthaḥ /
            atraivārthe liṅgamāha-<span class="bold">ekamiti /</span>
            ukāraścārthaḥ /
            tena vratena vāyoḥ sāyujyaṃ samānadehatvaṃ salokatāṃ ca jayatītyarthaḥ /
            nanvatra vāyuprāptirna śrutetyatrāha-<span class="bold">devateti /</span>
            tasmāttattvābhedadṛṣṭyā vrataikyamiti sthitaṃ, saṃprati pūrvoktaṃ pṛthagupadeśaṃ vivṛṇoti-<span class="bold">tathā tau vā iti /</span>
            sautraṃ dṛṣṭāntaṃ vyācaṣṭe-<span class="bold">pradānavaditi /</span>
            trayaḥ puroḍāśā asyāṃ santīti tripuroḍāśinīṣṭistasyāṃ kiṃ sahapradānamuta bhedeneti
            saṃdehe pūrvapakṣamāha-<span class="bold">sarveṣāmiti /</span>
            sarveṣāṃ devānāmābhimukhyena prāpyanhaviravadyati gṛhṇāti, acchaṃvaṭkāraṃ vaṣaṭkārākhyadevabhāgamityarthaḥ
            /
            yadvā sarvadevārthaṃ yugapadavadānaṃ kāryamityatra heturacchaṃvaṭkāramiti avyarthatvāyetyarthaḥ
            /
            ekārthamavatte haviṣi śeṣo yāgānarhatayā vṛthā syāditi bhāvaḥ /
            evaṃ sahāvadānaśruterdevaikyācca puroḍāśānāṃ sahaprakṣepe prāpte pṛthakprakṣepa iti
            siddhāntamāha-<span class="bold">rājeti /</span>
            rājādhirājasvarājaguṇabhedena viśiṣṭadevatābhedādityarthaḥ /
            kiñcādhvaryuṇā yajeti praiṣe kṛte hotrā yo mantraḥ paṭhyate sā yājyā, anubrūhīti praiṣānantaramantraḥ
            puronuvākyeti bhedo 'sti, tatrāsyāmiṣṭau prathamapuroḍāśapradāne yā kḷptā yājyā sa
            dvitīyapradāne puronuvākya, yā ca pūrvamanuvākya, sa paścādyājyeti vyatyāsamanvāheti
            śrutyā vidhānāt, yathāśruti prakṣepapṛthaktvamityāha-<span class="bold">yājyeti /</span>
            saṃkarṣo devatākāṇḍam /
            vāśabdo 'vadhāraṇe, nānaiva devatā rājādiguṇabhedena bhedāvagamāditi sūtrārthaḥ /
            dṛṣṭānte devatābhedātkarmabhedavadvidyābhedaḥ syādityata āha-<span class="bold">tatra tviti /</span>
            karmotpattivākyasthadevatābhedaḥ karmabhede heturiha tvannādo bhavati ya evaṃ vedetyutpattāvekatvena
            jñātavidyāyāḥ paścācchrutavāyuprāṇabhedo na bhedakaḥ, agnihotrasyeva dadhyādidravyabheda
            ityarthaḥ /
            tarhi kenāṃśena pradānasya dṛṣṭāntatvamityata āha-<span class="bold">vidyaikye 'pīti /</span></p>
         
         
         <p>avasthābhedāddevatābhedaḥ prayogabhedaścetyaṃśenāyaṃ dṛṣṭānta ityarthaḥ //43//</p>
         
         
         <p>END BsRp_3,3.28.43</p>
         
         
         
         
         
         <p>START BsRp_3,3.29.44ḥ</p>
         
         
         <p>liṅgabhūyastvāttaddhi balīyastadapi | BBs_3,3.44 |</p>
         
         
         <p class="bold">liṅgabhūyastvāt /</p>
         
         <p>utpatteḥ prāgidaṃ sarvaṃ naiva sadāsīnnāpyasadityupakramya manaḥ sṛṣṭimuktvā tanmana
            ātmānamaikṣatetīkṣaṇapūrvakamagnīnapaśyaditi mano 'dhikṛtya paṭhantītyarthaḥ /
            puruṣāyuṣṭvena kḷptaśatavarṣāntargataiḥ ṣaṭratriṃśatsahasrairahorātrairavacchinnatayā
            manovṛttīnāmasaṅkhyeyānāmapi ṣaṭtriṃśatsahasratvam /
            tābhiriṣṭakātvena kalpitābhirmanasaiva saṃpāditā agnayo manaścitasthānarkānpūjyānmanovṛttiṣusaṃpāditānātmanaḥ
            svasya saṃbandhitvena mano 'paśyat, tathā vākprāṇādayo 'pi svasvavṛttirūpānagnīnapaśyannityāha-<span class="bold">tatheti /</span>
            prāṇo ghrāṇaṃ karmendriyeṇa hastādinā citaḥ karmacitaḥ agnistvak pūrvatrāgnicayanaprakaraṇātkimete
            'gnayaḥ kratvarthā uta prādhānyajñāpakaliṅgādibhūyastvātpuruṣārthā veti saṃśayamāha-<span class="bold">teṣviti /</span>
            kevalavidyātmakāḥ kriyāṅgatvaṃ vinā bhāvanāmayā ityarthaḥ /
            ekaprayogāsaṃbhavādvāyuprāṇayordhyānaprayogabhedo 'stu, iha tu manaścidādyagnīnāṃ
            prakaraṇātkarmāṅgatvenaikaprayogatvamiti prāpayya siddhāntamupakramate-<span class="bold">tatretyādinā /</span>
            pūrvapakṣe bhāvanāgnīnāṃ kratvaṅgatvamiṣṭaṃ teṣāṃ kriyāṅgatvaṃ vikalpaḥ samuccayo
            vāstu /
            siddhānte puruṣārthatvamiti phalam /
            tattatra sarvaprāṇimanovṛttibhirmama sadāgnayaḥ cīyanta iti dhyānadārḍhye sati sarvabhūtāni
            yatkiñcit manasā saṃkalpayanti teṣāmevāgnīnāṃ sā kṛtiḥ karaṇamityekaṃ liṅgaṃ, kriyāṅgasya
            yatkiñcitkaraṇena sidyadarśanādityāha-<span class="bold">tadyaditi /</span></p>
         
         
         <p>
            evaṃvide svapate jāgrate 'pi tadīyāgnīnbhūtāni sarvadā cinvantīti liṅgāntaraṃ, kriyāṅgasya
            coditakālānuṣṭheyasya sadā sarvairanuṣṭhīyamānatvāyogādityarthaḥ /<br />
            ṣaṭtriṃśatsahasrasaṃkhyāpyanaṅgatve liṅgaṃ evañjātīyakapadenoktam //44//
            </p>
         
         
         <p>END BsRp_3,3.29.44</p>
         
         
         
         
         
         <p>START BsRp_3,3.29.45ḥ</p>
         
         
         <p>pūrvavikalpaḥ prakaraṇātsyāt kriyāmānasavat | BBs_3,3.45 |</p>
         
         
         <p>evaṃ siddhāntamupakramya pūrvapakṣayati-<span class="bold">pūrveti /</span>
            pūrvasyeṣṭakābhiragniṃ cinuta ityuktasya sa eṣa tviṣṭakāgniriti saṃnihitasyāyaṃ vikalpaviśeṣopadeśaḥ
            saṃkalpamayatvākhyaprakārabhedopadeśaḥ kriyāgnivatsāṃkalpikāgnayo 'pyaṅgamiti yāvat
            /
            kiṃ vidhivākyasthaṃ liṅgaṃ prakaraṇādbalīyaḥ, arthavādasthaṃ vā /
            ādyamaṅgīkaroti-<span class="bold">satyamiti /</span>
            na dvitīya ityāha-<span class="bold">liṅgamiti /</span>
            mānasāgnividhyarthavādasthaliṅgānāṃ svārthaprāpakamānābhāvāddaurbalyamityarthaḥ /
            sūtrasthakriyāpadaṃ vyācaṣṭe-<span class="bold">tasmāditi /</span>
            nanu akriyārūpāgnīnāṃ dhyānamayānāṃ kathaṃ kriyāṅgatvaṃ tatrāha-<span class="bold">mānasavaditi /</span>
            dvādaśāhasyādyantāhardvayaṃ tyaktvā madhyasthadaśarātrasyaiva dvirātrādiṣu prakṛtitvaṃ,
            taddharmamāṇāmeva teṣvatideśāttasya madhyadaśarātrasya daśame 'hanyarthādekādaśe 'hani
            mānasagrahaḥ śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāti'iti
            /
            anayā rasayā pṛthivyā pātreṇa samudraṃ tvāṃ prajāpatidevatākaṃ manograhaṃ gṛhyate
            iti grahaḥ somarasaḥ, manasā rasatvena bhāvitamadhvaryurgṛhṇātītyarthaḥ /
            ata evartvijāṃ dhyāyitayā vividhavākyoccāraṇābhāvādavivākyasaṃjñā ahnaḥ prāptaḥ /
            grahaṇaṃ nāma somapātrasyopādānaṃ, gṛhītasya svasthāne sthāpanamāsādanaṃ somasya homo
            havanaṃ hutaśeṣādānamāharaṇaṃ śeṣabhakṣaṇāyartvijāṃ mitho 'nujñānakaraṇamupahvānaṃ
            tato bhakṣaṇamityetāni mānasānyevetyarthaḥ /
            sa ca mānaso graho dvādaśāhādaharantaraṃ svatantramityāśaṅaḍkya dvādaśāhasaṃjñāvirodhānnāharantaraṃ
            kintu prakaraṇādavivākyasyāhno 'ṅgamiti siddhāntamāha-<span class="bold">sa ceti /</span></p>
         
         
         <p>
            kalpaḥ kalpanāprakāraḥ /<br />
            kecittvatra bhāṣye daśarātraśabdo vikṛtiparaḥ, tatrāpi daśame 'hanyavivākyasaṃjñake
            mānasagrahasyātideśaprāptatayāṅgatvādityāhuḥ //45//
            </p>
         
         
         <p>END BsRp_3,3.29.45</p>
         
         
         
         
         
         <p>START BsRp_3,3.29.46ḥ</p>
         
         
         <p>atideśāc ca | BBs_3,3.46 |</p>
         
         
         <p>manaścidādīnāṃ kriyāṅgatve prakaraṇamuktvā liṅgamāha-<span class="bold">atideśācceti /</span></p>
         
         
         <p>kriyāṅgatvasādṛśyādatideśa ityarthaḥ //46//</p>
         
         
         <p>END BsRp_3,3.29.46</p>
         
         
         
         
         
         <p>START BsRp_3,3.29.47ḥ</p>
         
         
         <p>vidyaiva tu nirdhāraṇāt | BBs_3,3.47 |</p>
         
         
         <p>siddhāntamāha-<span class="bold">vidyeti</span> //47//</p>
         
         
         <p>END BsRp_3,3.29.47</p>
         
         
         
         
         
         <p>START BsRp_3,3.29.48ḥ</p>
         
         
         <p>darśanāc ca | BBs_3,3.48 |</p>
         
         
         <p>na śrutiliṅgavākyaiḥ prakaraṇaṃ bādhyamiti sūtratrayārthaḥ //48//</p>
         
         
         <p>END BsRp_3,3.29.48</p>
         
         
         
         
         
         <p>START BsRp_3,3.29.49ḥ</p>
         
         
         <p>śrutyādibalīyastvāc ca na bādhaḥ | BBs_3,3.49 |</p>
         
         
         <p>tatrāvadhāraṇaśruteranyathāsiddhiṃ śaṅkate-<span class="bold">nanvabāhyeti /</span>
            vidyācita itipadenaivābāhyasādhanatvasya labdhatvādavadhāraṇaṃ vyarthamityāha-<span class="bold">neti /</span>
            tarhi kathamasyārthavattvaṃ tatrāha-<span class="bold">abāhyeti /</span>
            liṅgaṃ vyanakti-<span class="bold">tatheti /</span>
            agnīnāṃ sarvakālavyāpitvenānaṅgatve dṛṣṭāntaramāha-<span class="bold">tatheti /</span>
            tadā dhyānakāla ityarthaḥ /
            home yathā sātatyamucyate tadvadagnīnāṃ sātatyadarśanamityanvayaḥ /
            yaduktamarthavādasthatvālliṅgaṃ durbalamiti tanna /
            sarvadā sarvabhūtāni madarthamagnīn cinvantīti dhyāyedityapūrvārthatayā vidhikalpanāt
            /
            tathāca vidhivākyasthatvālliṅgaṃ prakaraṇādbalavādityāha-<span class="bold">na cedamityādinā /</span>
            eteneti vidhitvenetyarthaḥ /
            vākyaṃ vivṛṣoti-<span class="bold">tatheti</span> //49//</p>
         
         
         <p>END BsRp_3,3.29.49</p>
         
         
         
         
         
         <p>START BsRp_3,3.29.50ḥ</p>
         
         
         <p>anubandhādibhyaḥ prajñāntarapṛthaktvavaddṛṣṭaś ca taduktam | BBs_3,3.50 |</p>
         
         
         <p>saṃpadupāstyai manovṛttiṣu kriyāṅgānāṃ yojanamanubandhaḥ śrutyā kriyate tadanyathānupapattyāpyagnīnāṃ
            puruṣārthatvaṃ kratvarthatve 'ṅgānāṃ siddhatvena saṃpādanānupapatterityāha-<span class="bold">itaścetyādinā /</span>
            te agnayaḥ, adhīyanta teṣāmādhānaṃ manasaiva kuryādityarthaḥ /
            kālasya chandasyaniyamāt /
            acīyanta iṣṭakāścetavyā ityarthaḥ /
            grahāḥ pātrāṇi, astuvan, udgātāraḥ stuvanti, aśaṃsan hotāraḥ śaṃsanti, kiṃ bahūktyā
            yatkiñcidyajñe karmārādupakārakaṃ yajñiyaṃ yajñasvarūpotpādakaṃ ca tatsarvaṃ manomayaṃ
            kuryāditi śrutyarthaḥ /
            vṛttiṣvagnidhyānasya kriyānaṅgatve 'pyudgīthadhyānavatkriyāṅgāśritatvaṃ syānnetyāha-<span class="bold">na cātrodgītheti /</span>
            aṅgāvabaddhaśrutito 'syāḥ śrutervairūpyaṃ sphuṭayati-<span class="bold">nahīti /</span>
            anaṅgavṛttiṣu sāṅgakratusaṃpādanaṃ puruṣasya yajñatvadhyānavat svatantramityarthaḥ
            /
            anādarārtho 'tideśo na bhavati kintu vikalpārtha ityata āha-<span class="bold">naceti /</span>
            ekasminmādhye nirapekṣasādhanayorvikalpo bhavati yathā vrīhiyavayoratra tu kriyāgnerdhyānāgnīnāṃ
            sādhyabhedānna vikalpa ityarthaḥ /
            ata eva samuccayo 'pi nirastaḥ /
            yaduktaṃ kriyāṅgatvasāmānyenātideśa iti tannetyāha-<span class="bold">yattviti /</span>
            sūtre bahuvacanārthamāha-<span class="bold">śrutyādīni ceti /</span>
            anubandhātideśaśrutiliṅgavākyebhya ityarthaḥ /
            <span class="bold">evamiti /</span>
            artha iti śeṣaḥ manaścidādīnāṃ svātantraye kriyāprakaraṇādutkarṣaḥ syādityāśaṅkya
            sa iṣṭa ityāha-<span class="bold">dṛṣṭaśceti /</span>
            ekādaśe cintitaṃ 'rājā svārājyakāmo rājasūyena yajeta'iti prakṛtyāveṣṭirnāma kācidiṣṭirāmnātā-'āgneyo
            'ṣṭākapālo hiraṇyaṃ dakṣiṇā',bārhaspatyaṃ caruṃ śitipṛṣṭho dakṣiṇā', 'aindramekādaśakapālamṛṣabho
            dakṣiṇā'iti /
            tasyāṃ varṇabhedena prayogabhedaḥ, śrūyate-'yadi brāhmaṇo yajeta bārhaspatyaṃ madhye
            nidhāyāhutimāhutiṃ hutvābhighārayedyadi vaiśyo vaiśvadevaṃ caruṃ madhye nidadhyādyadi
            rājanyastadaindram'iti /
            āgneyaindrapuroḍāśayormadhye bārhaspatyaṃ caruṃ nidhāyetyarthaḥ /
            tatrāgneyādicaruṣu aṅgānāṃ tantreṇa prayogo bhavati madhyenidhānaliṅgātprayogabhede
            madhye nidhānāyogādetayānnādyakāmaṃ yājayedityekavacanācca /
            sa ca tantraprayogo rājasūyakratubāhyāyāmannādyakāmavarṇatrayakartṛkāyāmevāveṣṭau
            jñeyo na tu kratvantargatāyām /
            nanu kimatra niyāmakaṃ kratvarthāyāmapyaveṣṭau tantraprayogaḥ kiṃ na syāditi cet /
            na /
            
            <p>
               varṇatrayasaṃyuktānāṃ kāmyāyāmevāṅgatantraikyasādhakasya madhye nadhānādiliṅgasya
               sattvādato liṅgaikavacanābhyāṃ tantraikye sati hiraṇyādikā militaikaivā dakṣiṇādheyā,
               anyathā prayogaikyāyogāt /<br />
               rājamātrakartṛkakratvantargateṣṭau tu varṇatrayasaṃyogābhāvānmadhye nidhānādiliṅgaṃ
               nāsti tataśca tantraikyasādhakābhāvāddakṣiṇābhedena tantrabheda ityaṅgānāmāvṛttireva
               caruṣviti sūtrārthaḥ /<br />
               atra caikaprayogaliṅgasya kratvartheṣṭāvasaṃbhavaṃ kāmyeṣṭau ca saṃbhavaṃ vadatānena
               sūtreṇa kāmyeṣṭeḥ kratvartheṣṭivilakṣaṇatvātkratuprakaraṇādutkarṣa iti sūcitam /<br />
               sa cotkarṣo yukta eva, rājamātrakartṛkarājasūyakratau varṇatrayakartṛkeṣṭerantarbhāvāyogāditi
               sthitaṃ, tathā manaścidādīnāmutkarṣa iti bhāvaḥ //50//
               </p>
         </p>
         
         
         <p>END BsRp_3,3.29.50</p>
         
         
         
         
         
         <p>START BsRp_3,3.29.51ḥ</p>
         
         
         <p>na sāmānyādapyupalabdhermṛtyuvanna hi lokāpattiḥ | BBs_3,3.51 |</p>
         
         
         <p>evaṃ dṛṣṭāntaṃ vighaṭayati-<span class="bold">na sāmānyāditi /</span></p>
         
         
         <p>kratvarthatvapuruṣārthatvavaiṣamye 'pi mānasatvasāmānyaṃ na virudhyate viṣamayorapi
            sāmyadarśanādityarthaḥ //51//</p>
         
         
         <p>END BsRp_3,3.29.51</p>
         
         
         
         
         
         <p>START BsRp_3,3.29.52ḥ</p>
         
         
         <p>pareṇa ca śabdasya tādvidhyaṃ bhūyastvāt tv anubandhaḥ | BBs_3,3.52 |</p>
         
         
         <p>kiñca pūrvottarabrāhmaṇayoḥ svatantravidyāvidhānāttanmadhyasthasyāpi brāhmaṇasya svatantravidyāvidhiparatvamityāha-<span class="bold">pareṇa ceti /</span>
            cite 'gnau lokadṛṣṭividhānaṃ svatantramuttaratra gamyate pūrvatra maṇḍalapuruṣopāstistatsāṃnidhyānmadhye
            'pi mānasāgnayaḥ svatantrā ityarthaḥ /
            tarhi kriyāgninā saha pāṭhaḥ kimarthamityata āha-<span class="bold">bhūyāṃsastviti</span> //52//</p>
         
         
         <p>END BsRp_3,3.29.52</p>
         
         
         
         
         
         <p>START BsRp_3,3.30.53ḥ</p>
         
         
         <p>eka ātmanaḥ śarīre bhāvāt | BBs_3,3.53 |</p>
         
         
         <p>manaścidādīnāṃ puruṣārthatvamuktaṃ tadayuktaṃ dehātiriktapuruṣābhāvādityākṣipati-<span class="bold">eka ātmanaḥ śarīre bhāvāt /</span>
            siddhāntaphalamāha-<span class="bold">bandheti /</span>
            pūrvapakṣe tu paralokārthakarmasu mokṣārthavidyāyāṃ cāpravṛttiriti vyatirekamukhena
            phalamāha-<span class="bold">na hyasatīti /</span>
            vyatiriktātmavicārasya pūrvatantre kṛtatvātpaunaruktyamityāśaṅkya tatratyavicārasyāpīdameva
            sūtraṃ mūlaṃ jaiminisūtrābhāvādataḥ kva punaruktirityāha-<span class="bold">nanu śāstretyādinā /</span>
            'yajñāyudhī yajamānaḥ svargaṃ lokameti'ityādivākyasya bhokturabhāvādaprāmāṇyaprāptāvita
            evākṛṣya bhokturvicāraḥ kṛta ityatra vṛttikāravacanaṃ liṅgamāha-<span class="bold">ata eveti /</span>
            tatra sūtrābhāvādevetyarthaḥ /
            uddhāra uparamaḥ /
            asyādhikaraṇasyāsminpāde prasaṅgasaṃgatirityāha-<span class="bold">iha ceti /</span>
            āmuṣmikaphalopāsanānirṇayaprasaṅgena tadapekṣitātmāstitvamucyata ityarthaḥ /
            etatsiddhavatkṛtya prathamasūtre 'thaśabdenādhikārī cintitastasmādidamadhikaraṇaṃ
            sarvaśāstrāṅgamiti śāstrasaṃgatimāha-<span class="bold">kṛtsneti /</span>
            ākṣepalakṣaṇāmavāntarasaṃgatimāha-<span class="bold">apiceti /</span>
            dehātirikta ātmāsti na veti vādivipratipatteḥ saṃśaye pūrvapakṣamāha-<span class="bold">atraika iti /</span>
            yadyapi samasteṣu militeṣu bhūteṣu caitanyaṃ na dṛṣṭaṃ taptodakumbhasya jñānābhāvādvyasteṣu
            tu nāstyeva tathāpi dehātmakabhūteṣu syāditi tebhyo bhūtebhyaścaitanyaṃ saṃbhāvayanto
            madaśaktivadvijñānaṃ saṃghātajaṃ tadviśiṣṭasaṃghāta ātmetyāhurityanvyaḥ /
            yathā mādakadravyeṣu tāmbūlapatrādiṣu pratyekamadṛṣṭāpi madaśaktistatsaṃghātājjāyate
            tadvadityārthaḥ /
            nanu dehaḥ svayaṃ na cetanaḥ ghaṭavadbhautikatvāt kintu cetanaḥ kaścitsvargādibhoktāsti
            tatsāṃnidhyāddehasya caitanyavibhrama ityata āha-<span class="bold">na svargeti</span> //53//</p>
         
         
         <p>END BsRp_3,3.30.53</p>
         
         
         
         
         
         <p>START BsRp_3,3.30.54ḥ</p>
         
         
         <p>vyatirekastadbhāvabhāvitvānna tūpalabdhivat | BBs_3,3.54 |</p>
         
         
         <p>manuṣyo 'haṃ jānāmiti dehasya jñātṛtāyāḥ pratyakṣatvādātmadharmatvena prasiddhānāṃ
            dharmāṇāṃ dehānvyavyatirekānubhavāttadanyātmani pratyakṣābhāvādapratyakṣasyāprāmāṇikatvāddeha
            evātmeti prāpte sūtrasthanatvitipadena siddhāntaṃ pratijānīte-<span class="bold">natvetaditi /</span>
            anumānasya tāvatprāmāṇyamanicchitāpyāstheyamanyathā vyavahārāsiddheḥ /
            na hyanāgatapākādāviṣṭasādhanatānumitaṃ vinā pravṛttiḥ saṃbhavati /
            tathāca jñānādayo dehavyatiriktāśrayā dehasattve 'pyasattvādvyatirekeṇa deharūpādivadityāha-<span class="bold">vyatireka evāsyeti /</span>
            nacādau śyāmadehasya paścādrūpāntare vyabhicāraḥ, guṇatvasākṣādvyāpyajātyavacchedena
            asattvasya vivakṣitatvāt dehe 'vasthite sadā rūpatvāvacchinnamastyeva /
            jñānatvāvacchinnaṃ tu nāstīti na jñānaṃ dehadharmaḥ /
            kiñca ete na dehaguṇāḥ parairadṛśyatvādityāha-<span class="bold">dehadharmāśceti /</span>
            kiñca dehavyatirike teṣāmabhāvasya saṃdigdhatvānna dehadharmatvaniścaya ityāha-<span class="bold">apiceti /</span>
            na cānupalambhātteṣāmabhāvaniścayastavānupalabdheramānatvāt, taddharmyātmano dehāntaraprāptyāpyanupalambhopapatteśceti
            bhāvaḥ /
            upalabdhivaditi sūtrasthaṃ padaṃ vyākhyātumupakramate-<span class="bold">kimātmakamiti /</span>
            tatkiṃ bhūtātiriktaṃ tattvamuta rūpādivadbhūtadharmaḥ /
            nādyaḥ, apasiddhāntādityuktvā dvitīyamāśaṅkya niṣedhati-<span class="bold">yadanubhavanamityādinā /</span>
            dehātmakabhūtānāṃ caitanyaṃ prati viṣayatvātkartṛkarmavirodhena viṣayasya kartṛtvā
            yogānna bhūtakartṛkatvaṃ caitanyasyetyarthaḥ /
            kiñca jñānasya bhūtadharmatve rūpādivajjāḍyāpatterna taddharmatvamityāha-<span class="bold">nahīti /</span>
            phalitaṃ sūtrapadārthamāha-<span class="bold">ataśceti /</span>
            yā dehātiriktā sadrūpopalabdhiḥ sa evātmā cedanityaḥ syādupalabdheranityatvādityata
            āha-<span class="bold">nityatvaṃ ceti /</span>
            ghaṭaḥ sphurati paṭaḥ sphuratīti sarvatra sphūrterabhedānnityatvaṃ viṣayoparāganāśe
            tu nāśabhrama ityarthaḥ /
            evamātmā dehādbhinna upalabdhirūpatvādupalabdhivadityuktam /
            kiñca jāgratsvapnayordehabhede 'pyātmaikatvapratyabhijñānādātmabhede cānyānubhūte
            'nyasya smṛtīcchānupapatteḥ svapnasmṛtyādimānātmā dehādbhinna ityāha-<span class="bold">ahamiti /</span>
            nirastamapyadhikābhidhitsayānuvadati-<span class="bold">yattūktamiti /</span>
            upalabdherdehānvayavyatirekau na dehadharmatvasādhakau tannimittatvenānyathāsiddherityadhikamāha-<span class="bold">apiceti /</span>
            upalabdhimātre dehasya nimittatvamapyasiddhamityāha-<span class="bold">na cātyantamiti /</span>
            svapnopalabdhirna dehajanyā, dehavyāpāraṃ vināpi bhāvādvṛkṣavat /
            ata eva tanvabhāve 'pi svapnavadyogināṃ bhogaṃ sūtrakṛdvakṣyati /
            jāgradupalabdherdehajatvamastītyatyantamityuktam /
            tasmāduktānumānugṛhītānmama śarīramiti bhedānubhāvādahaṃ manuṣya ityabhedajñānaṃ bhrama
            ityupasaṃharati-<span class="bold">tasmāditi</span> //54//</p>
         
         
         <p>END BsRp_3,3.30.54</p>
         
         
         
         
         
         <p>START BsRp_3,3.31.55ḥ</p>
         
         
         <p>aṅgāvabaddhāstu na śākhāsu hi prativedam | BBs_3,3.55 |</p>
         
         
         <p class="bold">aṅgāvabaddhāḥ /</p>
         
         <p>udgīthāvayavoṅkāre prāṇadṛṣṭiḥ, 'pṛthivī hiṅkāre 'gniḥ prastāvo 'ntarīkṣamudgītha
            ādityaḥ pratihāro dyaurnidhanam /
            'iti hiṅkārādipañcavidhe sāmni pṛthivyādilokadṛṣṭiḥ, ukthākhyaśastre pṛthivīdṛṣṭiḥ,
            iṣṭakācitāgnau lokadṛṣṭirityevaṃ karmāṅgāśritopāstayaḥ santi, tāsūdgīthādisādhāraṇaśrutyā
            viśeṣasaṃnidhinā ca saṃśayaḥ /
            nanūdgīthādīnāṃ sarvaśākhāsvekatvādupāstayaḥ sarvatreti vedyaikyānniścaye kathaṃ saṃśaya
            ityata āha-<span class="bold">pratiśākhaṃ ceti /</span>
            yathā dehātmanorbhedādātmadharmā dehe na saṃbhavanti tathā prativedamudgīthādīnāṃ
            bhinnatvādekasminvede vihitodgīthādyupāstayo vedāntarasthodgīthādiṣu na saṃbhavantīti
            dṛṣṭāntena pūrvapakṣayati-<span class="bold">svaśākheti /</span>
            udgīthamupāsīteti vidhivākyasthodgīthatvāsāmānyasya vyaktyapekṣatvāstvaśākhāsaṃnihitavyaktigraha
            ityarthaḥ /
            sāmānyaśruteḥ saṃnihitavyaktigrahākhyasaṃkocastatra kartavyo yatra vyaktimātragraho
            nopapadyate, yathā śuklaṃ gāmānayetyatra gośruteḥ saṃnihitaśuklavyaktiparatayā saṃkocaḥ,
            atra nānupapattyabhāvādvyaktimātrasaṃbandhasāmānyamupāsyamiti siddhāntayati-<span class="bold">evamityādinā</span> //55//</p>
         
         
         <p>END BsRp_3,3.31.55</p>
         
         
         
         
         
         <p>START BsRp_3,3.31.56ḥ</p>
         
         
         <p>mantrādivadvāvirodhaḥ | BBs_3,3.56 |</p>
         
         
         <p>pūrvaṃ śākhāntaravihitopāstīnāṃ śākhāntarasthāṅgasaṃbandhe yaḥ pratīto virodhastamaṅgīkṛtya
            saṃbandha uktaḥ, saṃprati virodha eva nāsti, śākhāntaravihitāṅgānāṃ śākhāntarasthāṅgisaṃbandhavaduktasaṃbandhopapatterityāha-<span class="bold">athavetyādinā /</span>
            yajurvedināṃ kukkuṭo 'sīti mantro 'sti kuṭarurasīti nāsti tathāpi taṇḍulapeṣaṇārthāśmādāne
            mantradvayasya vikalpena viniyogātso 'pi prāpnotītyarthaḥ /
            sūtrasthādipadopāttakarmaṇāmudāharaṇamāha-<span class="bold">yeṣāmiti /</span>
            maitrāyaṇīyānāmityarthaḥ /
            hemantaśiśirayoraikyādṛtavaḥ pañca tadvatpañcasaṃkhyākāḥ prayājāḥpḍha.da.1-samānadeśe
            /
            phsamānatratulyakarmasthale hotavyā iti pañcatvaguṇavidhānādguṇinaḥ śākhāntaravihitāḥ
            saṃbadhyanta iti bhāvaḥ /
            guṇamudāharati-<span class="bold">tathā yeṣāmiti /</span>
            yajurvedināmagnīṣomīyaḥ paśuḥ śruto nāja iti jātiviśeṣastathāpi praiṣamantraliṅgājjātiviśeṣasaṃgraha
            ityarthaḥ /
            mantrāṇamudāharaṇāntaramāha-<span class="bold">tatheti /</span></p>
         
         
         <p>
            sāmavedasthānāṃ yajurvede parigraha ityarthaḥ /<br />
            tatheti 'sa janāsa indra'ityanenopalakṣitaṃ sūktaṃ sajanīyaṃ tasya yājuṣādhvaryukartṛkaprayoge
            śaṃsanaṃ dṛṣṭamityarthaḥ /<br />
            yo jāto bāla eva prathamo guṇaiḥ śroṣṭho manasvānvivekavānsa indra evaṃvidho he jānaso
            janā iti śrutyarthaḥ //56//
            </p>
         
         
         <p>END BsRp_3,3.31.56</p>
         
         
         
         
         
         <p>START BsRp_3,3.32.57ḥ</p>
         
         
         <p>bhūmnaḥ kratuvajjyāyastvaṃ tathā hi darśayati | BBs_3,3.57 |</p>
         
         
         <p class="bold">bhūmnaḥ kratuvat /</p>
         
         <p>dyulokādiṣu pratyekaṃ vaiśvānaratvopāstirvyastopāstistadavayavyupāstiḥ samastopāstiriti
            bhedaḥ /
            ākhyāyikā pūrvameva vyākhyātā /
            atrobhayatra vidhiphalayoḥ śravaṇādekavākyatvopapatteśca saṃśayamāha-<span class="bold">tatreti /</span>
            'saiva hi satyādayaḥ'ityatra tadyattatsatyamiti prakṛtākarṣādvidyaikyamuktaṃ tadvadatraikyahetvabhāvādagatārthatvaṃ
            matvā pūrvatrodgīthādiśrutyā saṃnidhibādhenodgīthādyupāstīnāṃ sarvaśākhāsūpasaṃhāravadvyastopāstīnāṃ
            vidhiśruteḥ phalaśravaṇasya ca samastopāstisaṃnidhiprāptaṃ stutyarthatvaṃ bādhitvā
            tadvidheyatvamiti pūrvapakṣamāha-<span class="bold">pratyavayavamiti /</span>
            phalānuktau pūrvottarapakṣasiddhireva phalaṃ mantavyam /
            sutaṃ khaṇḍitaṃ somadravyaṃ tasyaiva prastutvamāsamantāt sutatvamavasthābhedaḥ /
            somayāgasaṃpattistava kule dṛśyata iti yāvat /
            ātmano vaiśvānarasya mūrdheva sutejā iti vākyaprakaraṇābhyāṃ vyastopāstīnāṃ samastopāstyantarbhāvena
            prayājadarśavadekaprayogatve siddhe pradhānatadaṅgaphalānāmarthavādagatānāmekapradhānaphalatayopasaṃhārādvākyabhedo
            na yukta iti siddhāntyāśayaḥ /
            ekadeśivyākhyāmanūdya dūṣayati-<span class="bold">keciditi /</span>
            yadyubhayathopāsanaṃ siddhāntastarhi vyastopāsameveti pūrvapakṣo vaktavyaḥ, sa ca
            na saṃbhavatītyāha-<span class="bold">spaṣṭe ceti /</span>
            kathaṃ tarhi sūtre jyāyastvoktistatrāha-<span class="bold">sautrasyoti /</span></p>
         
         
         <p>vyastopāstīnāmaprāmāṇikatvadyotanārthaṃ taduktiriti bhāvaḥ //57//</p>
         
         
         <p>END BsRp_3,3.32.57</p>
         
         
         
         
         
         <p>START BsRp_3,3.33.58ḥ</p>
         
         
         <p>nānā śabdādibhedāt | BBs_3,3.58 |</p>
         
         
         <p class="bold">nānā śabdādibhedāt /</p>
         
         <p>śāṇḍilyādibrahmavidyaikā nānā vā tathā saṃvargādi prāṇavidyaikā nānā veti rūpaikyabhāvābhāvābhyāṃ
            saṃśaye dṛṣṭāntasaṃgatyā pūrvapakṣamāha-<span class="bold">pūrvasminniti /</span>
            rūpaikyācca vidyaikyamityāha-<span class="bold">apiceti /</span>
            vidyaikyaṃ cedekaśrutyuktavidyāyāḥ śrutyantare 'pyuktirvṛthetyata āha-<span class="bold">śrutinānātvamapīti /</span>
            pūrvapakṣaphalamāha-<span class="bold">tasmāditi /</span>
            siddhānte tu guṇānupasaṃhāra iti matvā sūtraṃ yojayati-<span class="bold">vedyābhede 'pīti /</span>
            nanu bhinnabhāvārthavācakaśabdaḥ śabdāntaraṃ yathā 'yajati dadāti juhoti'iti tasmiñśabdabhede
            karmaśabditavidhyarthabhāvānāyā bhedo yuktastasyāḥ kṛtānubandhatvādbhedena svīkṛtaviṣayatvādbhāvārthabhedāditi
            yāvat /
            prakṛte tu vedopāsītetyādiśabdārthopāsteryāgadānahomavatsvato bhedābhāvātsiddhaguṇakabrahmaṇā
            ekatvena viṣayato 'pi bhedābhāvātkathamupāstibheda iti śaṅkate-<span class="bold">nanviti /</span>
            atra sūtre śabdabhedo 'bhyuccayamātratayoktaḥ, vidyānānātve samyagghetavastvādipadopāttā
            guṇādaya eva /
            tathāhi siddhasyāpi guṇasya kāryānvayitayā kāryatvamasti /
            yathā āruṇyādiguṇānāṃ krayaṇabhāvanānvayitayā kāryatvaṃ tathāca tattatprakaraṇeṣūtpattiśiṣṭairupāstibhāvanānvayitayā
            sādhyaistattadguṇairviśiṣṭatayopāsyarūpābhedādupāsanābhedaḥ /
            yathā chatracāmarādiguṇabhedena rājopāstibhedaḥ, yathāvāmikṣāvājinaguṇabhedena yāgabhedastadvat
            /
            tathā pratividyaṃ phalasaṃyogabhedāddaharaśāṇḍilyādisamākhyābhedādbheda iti samādhatte-<span class="bold">naiṣa doṣa ityādinā /</span>
            yaduktaṃ śrutinānātvaṃ guṇāntaravidhyarthamiti tannetyāha-<span class="bold">na cātraika iti /</span>
            kiñca prāptavidyānuvādenāprāptānekaguṇavidhāne vākyabhedaḥ syādityāha-<span class="bold">anekatvācceti /</span>
            kiñca vidyaikyapakṣe guṇānāṃ punaruktirvṛthā, naca pratyabhijñānārthā brahmaikyādeva
            tatsiddheḥ, vidyānānātvapakṣe tu guṇānāmaprāpteḥ sā prāpyarthetyāha-<span class="bold">na cāsminpakṣa iti /</span>
            phalabhedāccodanaikyābhāvātsarvaguṇadhyānasyāśakyatvācca vidyā nānetyāha-<span class="bold">pratiprakaraṇaṃ cetyādinā /</span>
            daharadhyātuḥ sarveṣu lokeṣu kāmacāro bhavati vaiśvānaradhyātā sarvatrānnamattītyādiphalabheda
            ityarthaḥ /
            nanu vidyānānātve siddhe paścāddaharādividyā prativedāntamekānekā veti cintocitā tatkathamādau
            sā kṛtetyata āha-<span class="bold">sthite ceti /</span></p>
         
         
         <p>vidyānānātvādhikaraṇaṃ pādādāveva saṃgatamatra prāsaṅgikamiti bhāvaḥ //58//</p>
         
         
         <p>END BsRp_3,3.33.58</p>
         
         
         
         
         
         <p>START BsRp_3,3.34.59ḥ</p>
         
         
         <p>vikalpo 'viśiṣṭaphalatvāt | BBs_3,3.59 |</p>
         
         
         <p class="bold">vikalpaḥ /</p>
         
         <p>vidyānāṃ svarūpamuktvānuṣṭhānaprakāro 'tra nirūpyata ityupajīvyatvasaṃgatimāha-<span class="bold">sthita iti /</span>
            vidyāstrividhāḥ ahaṅgrahāstaṭasthā aṅgāśritāśceti /
            tatrāhaṅgrahavidyāsu yāthākāmyavikalpayorvidyānānātvasāmyātsaṃśayamāha-<span class="bold">kimiti /</span>
            pūrvapakṣe yathecchamanuṣṭhānamityaniyamaḥ siddhānte vikalpenānuṣṭhānamiti niyama
            iti phalabhedaḥ tatrāniyamaṃ sādhayati-<span class="bold">tatra sthitatvādityādinā /</span>
            ekapuroḍāśaphalatvādyathā vrīhiyavayorvikalpastathā vikalpaniyama evāsāṃ vidyānāṃ
            nyāyyaḥ, tulyaphalatvāt /
            naca phalabhūyastvārthinaḥ kāmyakarmasamuccayo 'pi dṛṣṭa iti vācyam, īśvarasākṣātkārātparaṃ
            phalabhede 'pyāsāmahaṅgrahopāstīnāṃ sākṣātkārātmakaphalasya tulyatvāt, tasya caikayākṛtatve
            anyasyāḥ kṛtyābhāvāccittavikṣepakatayā tadvighātakatvācceti siddhāntabhāṣyārthaḥ /
            māstu sākṣātkāra ityata āha-<span class="bold">sākṣātkaraṇasādhyaṃ ceti /</span>
            yasya puṃsaḥ, addhā īśvaro 'hamiti sākṣātkāraḥ syādvicikitsā ca nāsti ahamīśvaro na
            veti tasyaiveśvaraprāptirityarthaḥ /
            jīvanneva bhāvanayā devatvaṃ sākṣātkṛtya dehapātottarakālaṃ devānprāpnotīti śrutyantarārthaḥ
            /</p>
         
         
         <p>ahaṅgrahāṇāmanuṣṭhānaprakāramupasaṃharati-<span class="bold">tasmāditi</span> //59//</p>
         
         
         <p>END BsRp_3,3.34.59</p>
         
         
         
         
         
         <p>START BsRp_3,3.35.60ḥ</p>
         
         
         <p>kāmyāstu yathākāmaṃ samuccīyeranna vā pūrvahetvabhāvāt | BBs_3,3.60 |</p>
         
         
         <p class="bold">kāmyāstu /</p>
         
         <p>taṭasthopāstayo 'tra viṣayastāsu kiṃ vikalpa uta yathākāmamanuṣṭhānamiti pūrvavatsaṃśaye
            satyupāstitvāviśeṣādahaṅgrahavadvikalpa iti prāptāvapavādaṃ siddhāntayati-<span class="bold">aviśiṣṭeti /</span></p>
         
         
         <p>
            sa yaḥ kaścidetaṃ vāyumevaṃ gotvena kalpitānāṃ diśāṃ vatsaṃ vedopāste nāsau putramaraṇanimittaṃ
            rodanaṃ roditi labhate nityameva jīvatputro bhavatītyarthaḥ /<br />
            ahaṅgrahadṛṣṭānte sākṣātkāradvāratvamupādhiriti bhāvaḥ //60//
            </p>
         
         
         <p>END BsRp_3,3.35.60</p>
         
         
         
         
         
         <p>START BsRp_3,3.36.61ḥ</p>
         
         
         <p>aṅgeṣu yathāśrayabhāvaḥ | BBs_3,3.61 |</p>
         
         
         <p>saṃpratyaṅgāvabaddhopāstīnāmanuṣṭhānakramaṃ vaktuṃ pūrvapayati-<span class="bold">aṅgeṣviti /</span>
            aṅgāśritatvātsaphalatvācca saṃśayamāha-<span class="bold">kimiti /</span></p>
         
         
         <p>
            yathā kratvanuṣṭhāne tadāśritāṅgānāṃ samuccityānuṣṭhānaniyamastathāṅgānuṣṭhāne tadāśritopāstīnāṃ
            tanniyama iti sūtrārthaḥ /<br />
            nanu tannirdhāraṇāniyama ityatrāṅgāśritānāṃ godohanavadanaṅgatvamuktaṃ tatkathamanaṅgānāmaṅgavatsamuccayaśaṅketyucyate
            /<br />
            aṅgānyanuṣṭhāpayanprayogavidhiryadyupāsanāni nānuṣṭhāpayettarhi teṣāṃ tadāśritatvaṃ
            vyarthamiti manvānasya śaṅketi bhāvaḥ //61//
            </p>
         
         
         <p>END BsRp_3,3.36.61</p>
         
         
         
         
         
         <p>START BsRp_3,3.36.62ḥ</p>
         
         
         <p>śiṣṭeś ca | BBs_3,3.62 |</p>
         
         
         <p>tarhi godohanasyāpi samuccayaḥ syādityata āha-<span class="bold">śiṣṭeśceti /</span></p>
         
         
         <p>
            śiṣṭiḥ śāsanaṃ vidhānamiti yāvat /<br />
            vihitatvāviśeṣātsamuccayo 'ṅgatvādityarthaḥ /<br />
            godohanasya tu nānuṣṭhānaniyamaḥ, camasasthāne vihitatvāttanniyame camasavidhivaiyarthyāt
            /<br />
            upāsanānāṃ tu na kasyacidaṅgasya sthāne vihitatvamiti samuccayaniyamo na virudhyata
            iti bhāvaḥ //62//
            </p>
         
         
         <p>END BsRp_3,3.36.62</p>
         
         
         
         
         
         <p>START BsRp_3,3.36.63ḥ</p>
         
         
         <p>samāhārāt | BBs_3,3.63 |</p>
         
         
         <p>samuccaye liṅgam-<span class="bold">samāhārāditi /</span>
            'ṛgvedināṃ yaḥ praṇavaḥ sa sāmavedināmudgīthaḥ'iti chāndogye prāṇavodgīthayoraikyadhyānavidhirasti,
            tasya phalārthavādo hotṛṣadanādityādiḥ /
            hotuḥ śaṃsanasthalavācinā hotṛṣadanaśabdena śaṃsanaṃ lakṣyate-udgātā svarādipramādādduṣṭamapyudgīthaṃ
            samyakkṛtāddhotṛśaṃsanādanusamāhāratyeva nirdeṣaṃ karotyeva kila, śaṃsyamānapraṇavena
            svīyodgīthasyaikyadhyānabalādityarthaḥ /
            tataḥ kiṃ tatrāha-<span class="bold">iti bruvanniti /</span></p>
         
         
         <p>sāmavedasthodgīthadhyānasya ṛgvedoktapraṇavasaṃbandho yo dṛṣṭaḥ sa evāṅgānāṃ sarvavedāntavihitopāstisamuccaye
            liṅgaṃ praṇavarūpapadārthasyopāstīnāṃ ca vedāntaroktatvasādṛśyādvedāntaroktāṅgasaṃbandhasyāpi
            samānatvādityarthaḥ //63//</p>
         
         
         <p>END BsRp_3,3.36.63</p>
         
         
         
         
         
         <p>START BsRp_3,3.36.64ḥ</p>
         
         
         <p>guṇasādhāraṇyaśruteś ca | BBs_3,3.64 |</p>
         
         
         <p>oṅkārasya dhyeyasya sādhāraṇyādapi tadāśritadhyānānāṃ samuccityānuṣṭhānaṃ gamyata
            iti liṅgāntaramāha-<span class="bold">guṇeti /</span>
            tenoṅkāreṇa, vedatrayoktaṃ karma pravartata ityarthaḥ anvayamukhenoktamevārthaṃ vyatirekato
            'pi vyācaṣṭe-<span class="bold">athaveti</span> //64//</p>
         
         
         <p>END BsRp_3,3.36.64</p>
         
         
         
         
         
         <p>START BsRp_3,3.36.65ḥ</p>
         
         
         <p>na vā tatsahabhāvāśruteḥ | BBs_3,3.65 |</p>
         
         
         <p>phalecchāyā aniyamādupāstyaniyama eva yuktaḥ, aṅgatsamuccayaniyame mānābhāvāditi siddhāntayati-<span class="bold">na veti /</span>
            prayogavidhiḥ khalu sāṅgapradhānānuṣṭhānaniyāmako na tvanaṅgānāṃ saṃgrahaka ityāha-<span class="bold">neti brūma iti /</span>
            vimatopāstayaḥ kratau na samuccityānuṣṭhoyāḥ, bhinnaphalatvādgodohanavaditi bhāvaḥ
            /
            śiṣṭeścetyuktaṃ nirasyati-<span class="bold">ayameveti /</span>
            samāhārādguṇasādhāraṇyaśruteścetyuktaṃ liṅgadvayamapi mānāntaraprāptasya dyotakaṃ
            na svayaṃ sādhakamarthavādasthatvādityāha-<span class="bold">paraṃ ceti /</span>
            guṇasādhāraṇyasūtrasya dvitīyāṃ vyākhyāṃ dūṣayati-<span class="bold">naceti /</span>
            tatprayuktatvābhāve tadāśritatvaṃ kathamityata āha-<span class="bold">āśrayeti /</span></p>
         
         
         <p>idameva teṣāṃ aṅgāśritatvaṃ yadaṅgābhāve satyasattvaṃ na tvaṅgavyāpakatvamityarthaḥ
            //65//</p>
         
         
         <p>END BsRp_3,3.36.65</p>
         
         
         
         
         
         <p>START BsRp_3,3.36.66ḥ</p>
         
         
         <p>darśanāc ca | BBs_3,3.66 |</p>
         
         
         <p>kiñca viduṣā brahmaṇānyeṣāmṛtvijāṃ pālyatvavacanānna sarvopāstīnāṃ sahaprayoga ityāha-<span class="bold">darśanācceti /</span></p>
         
         
         <p>ṛgvedādivihitāṅgalope vyāhṛtihomaprāyaścittādivijñānavattvamevaṃvittvaṃ brahmaṇa ityarthaḥ
            //66//</p>
         
         
         <p>END BsRp_3,3.36.66</p>
         
         
         <p>iti śrīmatparamahaṃsaparivrājakācāryaśrīgovindānandabhagavatpādakṛtau śārīrakavyākhyāyāṃ
            bhāṣyaratnaprabhāyāṃ tṛtīyādhyāyasya tṛtīyaḥ pādaḥ //3//</p>
         
         
         <p><span class="bold">// iti tṛtīyādhyāyasya parāparabrahmavidyāguṇopasaṃhārākhyastṛtīyaḥ pādaḥ </span>//</p>
         
         
         
         
         
         
         
         <p class="bold">tṛtīyādhyāye caturthaḥ pādaḥ /</p>
         
         
         
         
         
         <p>START BsRp_3,4.1.1ḥ</p>
         
         
         <p>puruṣārtho 'taḥ śabdād iti bādarāyaṇaḥ | BBs_3,4.1 |</p>
         
         
         <p>karmāṅgavidyāprasaṅgādbrahmajñānasya karmāṅgatvamāśaṅkyāha-<span class="bold">puruṣārtho 'taḥ śabdāditi bādarāyaṇaḥ /</span>
            pūrvapāde parāparavidyānāṃ guṇopasaṃhāroktyā svarūpaṃ niścitamasminpāde tāsāṃ karmānaṅgatayā
            puruṣārthahetutvaṃ nirūpyate /
            tato 'ṅgākāṅkṣāyāṃ yajñādīni bahiraṅgāni śamāddīnyantaraṅgāni ca nirūpyanta ityekavidyāviṣayatvaṃ
            pādayoḥ saṃgatiḥ tatrādau tattvajñānaṃ viṣayīkṛtya vādivipratipattyā saṃśayamāha-<span class="bold">atheti /</span></p>
         
         
         <p>
            pūrvapakṣe jñānakarmaṇoraṅgāṅgitvena samuccayaḥ /<br />
            siddhānte kevalajñānānmuktiriti phalabhedaḥ /<br />
            'ya ātmeti'prajāpatyuktabrahmavidyāyāṃ lokādikaṃ saguṇavidyāphalaṃ mokṣānande 'ntarbhāvābhiprāyeṇoktamiti
            mantavyam //1//
            </p>
         
         
         <p>END BsRp_3,4.1.1</p>
         
         
         
         
         
         <p>START BsRp_3,4.1.2ḥ</p>
         
         
         <p>śeṣatvātpuruṣārthavādo yathānyeṣv iti jaiminiḥ | BBs_3,4.2 |</p>
         
         
         <p>evaṃ siddhāntamupakramya pūrvapakṣayati-<span class="bold">śeṣatvāditi /</span>
            sūtrer'thavādapadamāvartanīyam /
            jñānātpuruṣārthavādor'thavāda ityarthaḥ /
            jñānaṃ karmāṅgam, aphalatve sati karmeśeṣāśrayatvātprokṣaṇaparṇamayītvādivaditi bhāvaḥ
            /
            tattvanirṇayārthaṃ guruśiṣyayoḥ kathāvādo 'yamiti jñāpanārthaṃ jaiminigrahaṇam /
            aṅgiphalenāṅgabhūta ātmāvagataprayojanastadāśraye tatsaṃskāre jñāne phalaśrutirarthavāda
            ityatra dṛṣṭāntaḥ-<span class="bold">yatheti /</span>
            parṇamayī dravyaṃ, yajamānasyāñjanaṃ saṃskāraḥ, prayājādīni karmāṇi teṣvityarthaḥ
            /
            varma kavacam /
            ātmajñānaṃ na karmāṅgaṃ mānābhāvāditi siddhāntī śaṅkate-<span class="bold">kathamiti /</span>
            pūrvapakṣyāha-<span class="bold">kartriti /</span>
            yukto hyanārabhyādhītāyāḥ parṇatāyā juhūdvāreṇa vākyātkratvaṅgabhāvo juhvāḥ kratuvyāpyatayā
            kratūpasthāpakatvāt, na tathātmavijñānasya 'ātmā draṣṭavyaḥ'iti vākyātkratusaṃbandha
            upapadyate, ātmanaḥ kratuvyāptyabhāvāditi siddhāntī dūṣayati-<span class="bold">neti /</span>
            dehabhinnatvena jñātātmanaḥ kratuvyāpyatvamastīti pūrvapakṣī samādhatte-<span class="bold">na vyatireketi /</span>
            sarvatheti /
            dehātmatvenāpītyarthaḥ /
            dehabhinnakartṛjñānasyāṅgatve 'pyakartṛbrahmātmajñānasya nāṅgatvamiti śaṅkate-<span class="bold">nanvapahateti /</span>
            yasyārthe jāyādikaṃ priyaṃ bhogyaṃ sa ātmā draṣṭavya iti bhogyaliṅgena sūcitabhoktṛbhinnamakartṛsvarūpaṃ
            nāstīti samādhyarthaḥ /
            janmādisūtramārabhya sādhitaṃ svarūpaṃ kathaṃ nāstīti śaṅkate-<span class="bold">nanviti /</span>
            svarūpajñānaṃ vedāntānāṃ phalaṃ, tasya kratvarthatvapuruṣārthatvavicāreṇa dārḍhyaṃ
            kriyata ityāha-<span class="bold">satyamiti</span> //2//</p>
         
         
         <p>END BsRp_3,4.1.2</p>
         
         
         
         
         
         <p>START BsRp_3,4.1.3ḥ</p>
         
         
         <p>ācāradarśanāt | BBs_3,4.3 |</p>
         
         
         <p>brahmavidāṃ karmācāradarśanaṃ brahmavidyāyāḥ karmāṅgatve liṅgamityāha-<span class="bold">ācāreti /</span>
            īje yāgaṃ kṛtavānityarthaḥ /
            he bhagavanta iti brāhmaṇānsaṃbodhya brahmavitkaikeyarājo brūte ahaṃ yakṣyamāṇo yāgaṃ
            kariṣyamāṇo 'smi vasantvatra bhagavanta ityarthaḥ /
            anyapareṣviti vidyāvidhipareṣvityarthaḥ /
            alpāyāsaṃ mukterūpāyaṃ jñānaṃ labdhvā bahvāyāsaṃ karma na kuryurityatra dṛṣṭāntamāha-<span class="bold">akva iti /</span>
            samīpa ityarthaḥ //</p>
         
         
         <p>arka iti pāṭhe 'pyayamevārthaḥ //3//</p>
         
         
         <p>END BsRp_3,4.1.3</p>
         
         
         
         
         
         <p>START BsRp_3,4.1.4ḥ</p>
         
         
         <p>tacchruteḥ | BBs_3,4.4 |</p>
         
         
         <p>brahmavidyāyāḥ karmāṅgatve tṛtīyā śrutirapyastītyāha-<span class="bold">tacchruteriti</span> //4//</p>
         
         
         <p>END BsRp_3,4.1.4</p>
         
         
         
         
         
         <p>START BsRp_3,4.1.5ḥ</p>
         
         
         <p>samanvārambhaṇāt | BBs_3,4.5 |</p>
         
         
         <p>liṅgāntaramāha-<span class="bold">samiti /</span></p>
         
         
         <p>taṃ paralokaṃ gacchantaṃ vidyākarmaṇī anugacchata ityarthaḥ //5//</p>
         
         
         <p>END BsRp_3,4.1.5</p>
         
         
         
         
         
         <p>START BsRp_3,4.1.6ḥ</p>
         
         
         <p>tadvato vidhānāt | BBs_3,4.6 |</p>
         
         
         <p>guroḥ śuśrūṣārūpaṃ karma kurvannatiśeṣeṇāvaśiṣṭena kālena yathāvidhānaṃ vedamadhītyānantaramācāryasya
            kulādgṛhāt /
            brahmacaryāditi yāvat /
            
            <p>
               abhisamāvartanaṃ kṛtvā kuṭumbe gārhasthye sthitaḥ pratyahaṃ śucau deśe svādhyāyādhyayanaṃ
               kurvannanyāṃśca nityādidharmānanutiṣṭhanbrahmalokaṃ prāpnotīti śrutyarthaḥ /<br />
               yathāvaghātastuṣavimokaparyanta evamadhyayanamarthāvabodhāntam /<br />
               dṛṣṭer'thāvabodhākhye phale saṃbhavati adhyayanasyādṛṣṭārthatvāyogāditi pūrvatantre
               sthitam /<br />
               tataśca brahmāpi vedārtha iti tadavabedhavataḥ karmavidhānamityarthaḥ //6//
               </p>
         </p>
         
         
         <p>END BsRp_3,4.1.6</p>
         
         
         
         
         
         <p>START BsRp_3,4.1.7ḥ</p>
         
         
         <p>niyamāc ca | BBs_3,4.7 |</p>
         
         
         <p>yāvajjīvaṃ karmaniyamo 'pyatra liṅgamityāha-<span class="bold">niyamācceti /</span></p>
         
         
         <p>
            iha dehe karmāṇi kurvanneva śataṃ saṃvatsarāñjīvitumicchedevaṃ karmitvena jīvati tvayi
            nare karma pāpaṃ na lipyate /<br />
            itaḥ karmaṇo 'nyathā nāsti /<br />
            karma vinā śreyo nāstītyarthaḥ /<br />
            jarāmaryaṃ jarāmaraṇāvadhikamityarthaḥ //7//
            </p>
         
         
         <p>END BsRp_3,4.1.7</p>
         
         
         
         
         
         <p>START BsRp_3,4.1.8ḥ</p>
         
         
         <p>adhikopadeśāt tu bādarāyaṇasyaivaṃ taddarśanāt | BBs_3,4.8 |</p>
         
         
         <p>karturadhikasyāsaṃsāryātmanaḥ karmaśeṣatvābhāvāttattvajñānaṃ karmāṅgaṃ neti siddhāntayati-<span class="bold">adhiketi /</span>
            asya mahata iti vākyaśeṣātpriyasaṃsūcita ātmā para eva draṣṭavyaḥ /
            yaḥ prāṇādi prerayati so 'pyaśanāyādyatyayavākyaśeṣātpara eva /
            tathākṣipuruṣo 'pyavasthāsākṣi parañjyotiriti vākyaśeṣātpara iti vibhāgaḥ jīvānukarṣaṇamabhedābhiprāyamityaṅgīkāre
            na virodha iti katham, abhede jīvatvavirodhādityata āha-<span class="bold">pārameśvaramiti /</span></p>
         
         
         <p>jñānaṃ karmāṅgamaphalatve sati karmaśeṣāśrayatvādityukto heturasiddha iti bhāvaḥ //8//</p>
         
         
         <p>END BsRp_3,4.1.8</p>
         
         
         
         
         
         <p>START BsRp_3,4.1.9-10ḥ</p>
         
         
         <p>tulyaṃ tu darśanam | BBs_3,4.9 |</p>
         
         
         <p>asārvatrikī | BBs_3,4.10 |</p>
         
         
         <p>brahmavidāṃ karmavatsaṃnyāsasyāpi darśanātteṣāṃ karmadarśanātmakaṃ liṅgaṃ lokasaṃgrahārthatvenānyathāsiddhamityāha-<span class="bold">tulyaṃ tviti /</span>
            kiñca yasya karma sa na brahmavidityāha-<span class="bold">apiceti /</span>
            tarhi vaiśvānaravidyāyāḥ karmāṅgatvaṃ syādityata āha-<span class="bold">natviti /</span>
            brahmavidāṃ lokasaṃgrahārthaṃ kriyamāṇamapi karma na bhavati abhimānābhāvenānadhikāritvāditi
            bhāvaḥ //9 // //10//</p>
         
         
         <p>END BsRp_3,4.1.9-10</p>
         
         
         
         
         
         <p>START BsRp_3,4.1.11ḥ</p>
         
         
         <p>vibhāgaḥ śatavat | BBs_3,4.11 |</p>
         
         
         <p>samanvārambhavacanasya mumukṣuviṣayatvamaṅgīkṛtya vidyā anyaṃ mumukṣuṃ muktatvenānvārabhata
            iti vibhāga uktaḥ sūtrakṛtāḥ vastutastu tannāstītyāha-<span class="bold">nacedaṃ samanvārambhavacanamiti /</span>
            tatra saṃsāriviṣaye taṃ vidyetyādivākye yathāprāptānuvādini vidyādipadārthamāha-<span class="bold">tatreti /</span></p>
         
         
         <p>vihitodgīthādividyā pratiṣiddhā nagnistrīdhyānādirūpā //11//</p>
         
         
         <p>END BsRp_3,4.1.11</p>
         
         
         
         
         
         <p>START BsRp_3,4.1.12-13ḥ</p>
         
         
         <p>adhyayanamātravataḥ | BBs_3,4.12 |</p>
         
         
         <p>nāviśeṣāt | BBs_3,4.13 |</p>
         
         
         <p class="bold">yaccaitaditi /</p>
         
         <p>uktamiti śeṣaḥ avidyatvādvedārthajñānaśūnyatvādityarthaḥ /
            mātrapadamātmajñānasya vyāvartakaṃ na karmajñānasyetyāha-<span class="bold">naiṣa doṣa iti</span> //12 // //13//</p>
         
         
         <p>END BsRp_3,4.1.12-13</p>
         
         
         
         
         
         <p>START BsRp_3,4.1.14ḥ</p>
         
         
         <p>stutaye 'numatirvā | BBs_3,4.14 |</p>
         
         
         <p>niyamavākyamajñaviṣayamityuktaṃ viduṣo jñānastutyarthaṃ vetyāha-<span class="bold">stutaya iti /</span></p>
         
         
         <p>
            evaṃ karma kurvityapi tvayi nare neto vidyālabdhādbrahmabhāvādanyathāsti karmaṇā saṃsāro
            nāstīti yāvat /<br />
            yataḥ karma na lipyate /<br />
            apūrvarūpalepāya na bhavatītyarthaḥ śruteriti bhāvaḥ //14//
            </p>
         
         
         <p>END BsRp_3,4.1.14</p>
         
         
         
         
         
         <p>START BsRp_3,4.1.15ḥ</p>
         
         
         <p>kāmakāreṇa caike | BBs_3,4.15 |</p>
         
         
         <p>svecchātaḥ karmasādhanaprajādityāliṅgācca vidyā svatantraphaletyāha-<span class="bold">kāmeti /</span>
            tadetadbrahma yeṣāṃ no 'smākaṃ ayamaparokṣa ātmā ayameva lokaḥ puruṣārthaste vayaṃ
            kiṃ prajādinā kariṣyāma ityālocya karma tyaktavanta ityarthaḥ /
            nanvayaṃ loka iti jñānaphalasya pratyakṣatvoktirayuktā karmaphalavadadṛṣṭatvādityata
            āha-<span class="bold">anubhaveti</span> //15//</p>
         
         
         <p>END BsRp_3,4.1.15</p>
         
         
         
         
         
         <p>START BsRp_3,4.1.16ḥ</p>
         
         
         <p>upamardaṃ ca | BBs_3,4.16 |</p>
         
         
         <p>na kevalamanupayogājjñānasya karmānaṅgatvaṃ kintu karmanāśakatvāccetyāha-<span class="bold">upamardaṃ ceti</span> //16//</p>
         
         
         <p>END BsRp_3,4.1.16</p>
         
         
         
         
         
         <p>START BsRp_3,4.1.17ḥ</p>
         
         
         <p>ūrdhvaretassu ca śabde hi | BBs_3,4.17 |</p>
         
         
         <p>kiñca karmatattvajñāne nāṅgāṅgibhūte bhinnādhikāristhatvādrājasūyabṛhaspatisavavadityāha-<span class="bold">ūrdhveti /</span>
            trayo dharmaskandhāḥ karmapradhānā āśramāścaturtho brahmasaṃstha ityarthaḥ /
            'brahmacaryeṇa ṛṣibhyo yajñena devebhyaḥ prajayā pitṛbhya eva vā anṛṇaḥ'iti śruteḥ
            /
            'ṛṇāni trīṇyapākṛtya mano mokṣe niveśayet /
            anapākṛtya mokṣaṃ tu sevamāno vrajatyadhaḥ'iti smṛteśca prāptagārhasthyasyaiva nirastarṇatrayasya
            pārivrājyamityapi śaṅkā na kāryā /
            brahmacaryādeva pravrajediti dvitīyamāśramamicchettamāvasediti ca vidhiśrutismṛtivirodhena
            arthavādaśrutismṛtyoraviraktaviṣayatvāgamādityāha-<span class="bold">pratipanneti /</span></p>
         
         
         <p>tasmādi ti saṃnyāsaniṣṭhatvādityarthaḥ //17//</p>
         
         
         <p>END BsRp_3,4.1.17
            </p>
         
         
         
         
         <p>START BsRp_3,4.2.18ḥ</p>
         
         
         <p>parāmarśaṃ jaiminiracodanāccāpavadati hi | BBs_3,4.18 |</p>
         
         
         <p>saṃnyāso nāstītyākṣipati-<span class="bold">parāmarśaṃ jaiminiriti /</span>
            ūrdhvaretaḥ śabditaṃ pārivrājyamanuṣṭheyaṃ na veti mānabhrāntimūlatvābhyāṃ saṃdehe
            bhrāntimūlatvānnānuṣṭheyamityāha-<span class="bold">traya iti /</span></p>
         
         
         <p>āśramāṇāmavāntarabhedāpekṣayā bahuvacanam /
            tathāca kāṇvāyanasmṛtirarthato 'nukramyate /
            gāyatro brāhmaḥ prājāpatyo bṛhanniti brahmacārīcaturvidhaḥ /
            tatropanayanādūrdhvaṃ yastrirātramakṣārālavaṇāśī gāyatrīmadhīte sa gāyatraḥ /
            yastu vedasya grahaṇāntaṃ brahmacaryaṃ carati sa brāhmaḥ /
            ṛtukāle svadāragāmī nityaṃ parastrīvimukhaḥ prājāpatyaḥ, saṃvatsaraṃ vedavratakṛdvaṭurvā
            prājāpatyaḥ /
            āmaraṇaṃ gurukulavāsī naiṣṭhiko bṛhannityucyate /
            gṛhastho 'pi caturvidhaḥ vārtāko yāyāvaraḥ śālīno ghorasaṃnyasikaśceti /
            tatra kṛṣigorakṣādikayā vaiśyādivṛttyā jīvannityādikriyāparo vārtākavṛttiḥ /
            yāyāvarastvayācitavṛttiryājanādhyāpanapratigrahavimukhaḥ /
            śālīnastu ṣaṭkarmanirato yājanādivṛttiḥ saṃcayī /
            uddhṛtaparipūtābhiradbhiḥ kāryaṃ kurvanpratyahaṃ kṛtoñchavṛttirgrāmavāsī ghorasaṃnyasika
            ityucyate, hiṃsāvimukhatvāt /
            vānaprastho 'pi caturvidhaḥ vaikhānasa audumbaro vālakhilyaḥ phenapaśceti /
            tatrākṛṣṭapacyauṣadhībhirgrāmabahiṣkṛtābhiragnihotrādikurvanvaikhānasa ucyate /
            yastu prātaruthāya yāṃ diśaṃ paśyati tatratyaudumbarabadarīnīvāraśyāmākaiḥ karmaparaḥ
            sa audumbaraḥ /
            yastu jaṭāvalkaladhārī aṣṭau prātasānvṛttyupārjanaṃ kṛtvā cāturmāsye saṃgṛhītāśī kārtikyāṃ
            saṃgṛhītapuṣpaphalatyāgī sa vālakhilyaḥ /
            phenapāstu śīrṇaparṇaphalavṛttayo yatra kvacidvasantaḥ karmaparā iti /
            tathā parivrājākāścaturvidhāḥ kuṭīcakā bahūdakā haṃsāḥ paramahaṃsāśceti /
            tatra svaputragṛhe bhikṣāṃ carantastridaṇḍinaḥ kuṭīcakāḥ /
            bahūdakāstu tridaṇḍinaḥ śikyajalapavitrapādukāsanaśikhāyajñopavītakaupīnakāṣāyaveṣadhārāstīrthānyaṭanto
            bhaikṣaṃ caranta ātmānaṃ prārthayante /</p>
         
         
         <p>haṃsāstu ekadaṇḍinaḥ śikhāvarjaṃ yajñopavītadharāḥ śikyakamaṇḍalupāṇayaḥ grāmaikarātravāsinaḥ
            kṛcchracāndrāyaṇaparāḥ /
            paramahaṃsāstvekadaṇḍadharā muṇḍā ayajñopavītinaḥ tyaktasarvakarmāṇa ātmaniṣṭhā iti
            /
            atra pūrvapakṣe saṃnyāsābhāvāñjñānasya svatantraphalatvāsiddhiḥ siddhānte tadbhāvāttatsiddhiriti
            phalabhedaḥ /
            skandhā āśramāḥ ātmānaṃ śarīramācāryasya kule gṛhe karśayannaiṣṭhika ityarthaḥ /
            skandhaśrutāvāśramā na vidhīyante kintu brahmasaṃsthatāsturthamanūdyanta ityukte śaṅkate-<span class="bold">nanu parāmarśe 'pīti /</span>
            anuvādāpekṣitapurovādātpratītimaṅgīkaroti-<span class="bold">satyamiti /</span>
            pratyakṣā skandhaśrutireva purovādo 'stu nānuvāda ityata āha-<span class="bold">smṛtīti /</span>
            tayorapi iyameva śrutirmūlamastu /
            kḷptaśrutau vidhimātrakalpanālāghavāt /
            asyā anuvādatve tu mūlatvena sāgnikānagnikāśramaśrutistatra vidhiśceti dvayakalpanāgauravādityata
            āha-<span class="bold">ataśceti /</span>
            smārtatvādāśramāḥ pratyakṣayāvajjīvakarmavidhiśrutyaviruddhā grāhyāḥ /
            viruddhāstvanagnikāśramā upekṣyāḥ karmānadhikṛtairandhādibhirvā anuṣṭheyā ityarthaḥ
            /
            yāvajjīvaśrutivirodhāllāghavaṃ tyājyamiti bhāvaḥ /
            skandhaśrutāvanuvādyatvāviśeṣādgārhasthyavaditareṣāmanuṣṭheyatvamāśaṅkya tasya śrautatvādanuṣṭhānaṃ
            netareṣāmaśrautatvādato brahmasaṃsthatāstutiparamidaṃ skandhavākyamityāha-<span class="bold">nanvityādinā /</span>
            tantuṃ saṃtatim /
            <span class="bold">tathā ye ceti /</span>
            te 'rciṣamabhisaṃbhavantīti vākyaśeṣādityarthaḥ /
            skandhaśabdasya āśrameṣvarūḍhatvāccātra nāśramividhirityāha-<span class="bold">saṃdigdhaṃ ceti /</span>
            tarhi pravrajantītyāśramavidhirītyata āha-<span class="bold">tathaitamiti /</span>
            ātmaloko mahīyān yadarthamaśakyāṃ pravrajyāmapi kurvantīti stutirvartamānāpadeśādityarthaḥ
            /
            saṃprati pūrvapakṣamākṣipyeyaṃ śrutirnāstītikṛtvā cintyata ityāha-<span class="bold">nanvityādinā</span> //18//</p>
         
         
         <p>END BsRp_3,4.2.18</p>
         
         
         
         
         
         <p>START BsRp_3,4.2.19ḥ</p>
         
         
         <p>anuṣṭheyaṃ bādarāyaṇaḥ sāmyaśruteḥ | BBs_3,4.19 |</p>
         
         
         <p>skandhaśrutāvitarāśramāḥ śrutyantaravihitā anūdyante etadvākyānuvādyatvādgārhasthyavaditi
            siddhāntayati-<span class="bold">anuṣṭheyamiti /</span>
            anuvādasya kvacidvidhipūrvakatve dṛṣṭāntamāha-<span class="bold">yathāceti /</span>
            nivītaṃ manuṣyāṇāṃ prācīnāvītaṃ pitṛṇāmupavītaṃ devānāmiti vākye daive karmaṇyupavītaṃ
            vidhīyate /
            tatstutaye dvayamanūdyate /
            mānuṣakriyāsu dehārdhavastrabandhanākhyanivītasya saukaryārtatayā prāptatvāt pitrye
            karmaṇi prācīnāvītasyāpi vidhyantaraprāptatvādityarthaḥ /
            vākyāntare ca sākṣādeva pārivrājyavidhirvidheyaiḥ sāhityādityāha-<span class="bold">tathaitameveti /</span>
            asyeti pārivrājyoktiḥ /
            vidheyavedānuvacanādisāhityātpārivrājyasya vidheyatetyarthaḥ /
            vākyāntare 'pi sāmyaśrutimāha-<span class="bold">ya ceti /</span>
            asyeti vānaprasthoktiḥ /
            vidheyapañcāgnividyayā tānaprasthasya sahoktyā tadapi vidheyamityarthaḥ /
            śrutatritvānyathānupapattyā skandhaśabdasya āśramaparatvaniścaya ityāha-<span class="bold">yattūktamityādinā /</span></p>
         
         
         <p class="bold">utpattibhinnā iti /</p>
         
         <p>yajetādhyetavyaṃ dadyādīti pṛthagutpannā ityarthaḥ //19//</p>
         
         
         <p>END BsRp_3,4.2.19</p>
         
         
         
         
         
         <p>START BsRp_3,4.2.20ḥ</p>
         
         
         <p>vidhir vā dhāraṇavat | BBs_3,4.20 |</p>
         
         
         <p>skandhaśruteranuvādakatvamaṅgīkṛtya vidhyantarakalpanenāśramā anuṣṭheyā ityuktam /
            idānīṃ vidhitvaṃ tasyā eva kalpyaṃ lāghavādityāha-<span class="bold">vidhirveti /</span>
            yāvajjīvādiśruteraviraktaviṣayatvānna lāghavabādhakatvamiti bhāvaḥ /
            alpaphalatvenāśramatrayanindayā brahmasaṃsthatāstutiparamekamidaṃ vākyaṃ bhāti /
            tatrāśramavidhicatuṣṭayamayuktamiti śaṅkate-<span class="bold">nanviti /</span>
            āśramāṇāṃ vidhyantaraprāptyabhāvādanuvādāyogāt /
            stutilakṣaṇādoṣācca varaṃ vispaṣṭāśramavidhibhedakalpanamapūrvatvādityāha-<span class="bold">satyamityādinā /</span>
            pratītaikavākyatvabhaṅgena bhedakalpane dṛṣṭāntamāha-<span class="bold">dhāraṇavaditi /</span>
            mahāpitṛyajñe pretāgnihotre ca sruci prakṣiptaṃ havirāhavanīyaṃ prati yadā nīyate
            tasya haviṣaḥ 'adhastātsamidhaṃ dhārayannanudravet'iti vihitādhodhāraṇastāvakatayopari
            hītyasyaikavākyatvabhāne 'pi daive home srugdaṇḍopari samiddhāraṇe vidhirevāpūrvatvāditi
            vākyabhedastṛtīyādhyāye jaiminyācāryeṇokta ityarthaḥ /
            evaṃ catvāra āśramā vidhīyanta iti pakṣa uktaḥ /
            saṃpratyāśramatrayānuvādena pārivrājyamekameva vidhīyata iti pakṣāntaramāha-<span class="bold">yadāpītyādinā /</span>
            brahmasaṃsthatāvidhau kathaṃ pārivrājyavidhirityāśaṅkya vicārayati-<span class="bold">sā ceti /</span>
            nanu traya iti vākya āśramacatuṣṭayasyāprāpternirbījo 'yaṃ vicāra ityāśaṅkya tadvākye
            parivrājakaḥ parāmṛṣṭo na veti saṃdihyādye pūrvapakṣaprāptimāha-<span class="bold">yadiceti /</span>
            nanvanāśramyeva brahmasaṃsthaḥ kiṃ na syādata āha-<span class="bold">anāśramitveti /</span>
            anāśramī na tiṣṭheteti niṣedhāditi bhāvaḥ /
            dvitīye siddhānprāptimāha-<span class="bold">atheti /</span>
            evaṃ parāmarśatadabhāvābhyāṃ saṃśayamuktvā pūrvapakṣayati-<span class="bold">tatreti /</span></p>
         
         
         <p>
            vanasthasya hyasādhāraṇaṃ kṛcchrādikaṃ tapa iti prasiddham /<br />
            tenaikena tapaḥ śabdenobhayagrahaṇamanyāyyaṃ bhikṣostapasvitvaprasiddhyābhāvācca //
            </p>
         
         
         <p>tathāca yajñādyasādhāraṇadharmadvārā gṛhasthādyāśramatrayavadbrahmasaṃsthaśabdenaiva
            brahmaniṣṭhāpradhānaścaturthāśramo gṛhyate /
            sa ca stutisāmarthyāt saha brahmasaṃsthayā vidhīyata iti siddhāntayati-<span class="bold">tadayuktamityādinā /</span>
            pṛthagvyapadeśācca brahmasaṃsthaḥ pūrvoktebhya āśramibhyaḥ pṛthagbhūta ityāha-<span class="bold">apiceti /</span>
            nacāvasthābhedena teṣāmeva brahmasaṃsthā syāditi vācyam /
            kālabhedenāpi sati mandaprajñatve prajñādhikyavatsati karmitve teṣāṃ vikṣiptacetasāṃ
            brahmasaṃsthānupapatteḥ /
            karmatyāge ca parivrāḍeva brahmasaṃstha ityasmadiṣṭasiddhiriti bhāvaḥ /
            imamevārthaṃ spaṣṭayituṃ śaṅkate-<span class="bold">kathaṃ punariti /</span>
            yadyapi brahmasaṃsthaśabdaḥ saṃnyāsāśrame na rūḍhastathāpi yogāttamevopasthāpayati
            /
            anyāśrameṣu yaugikārthāsamavāyādityāha-<span class="bold">atrocyata iti /</span>
            sarvakarmatyāginaḥ praṇavārthabrahmaniṣṭhātirekeṇānuṣṭheyaṃ nāstītyatra mānamāha-<span class="bold">tathāceti /</span>
            nyāsaḥ saṃnyāso brahmeti stutau hetumāha-<span class="bold">brahmā hīti /</span>
            hiraṇyagarbho hi para iti prasiddhaḥ ato brahmatvena stutaḥ saṃnyāsaḥ para eveti stutvā
            karmāṇi nindati tānīti /
            tato nyāsa eva jñānadvārā mocakatvādadhika ityarthaḥ /
            tadbuddhaye brahmacittāstadātmāno brahmasvarūpāstanniṣṭhāḥ śravaṇādiparāstatparāyaṇāḥ
            brahmaprepsavaḥ niṣkāmā iti yāvat /
            evaṃ brahmasaṃsthaśabdasya jñānapradhānāśramavācitvādamṛtatvakāmastvamumāśramamanutiṣṭhediti
            vidhiḥ pariṇamyate /
            ato na jñānānarthakyadoṣa ityupasaṃharati-<span class="bold">tasmāditi /</span>
            saṃprati kṛtvācintāmuddhāṭayati-<span class="bold">anapekṣyeti /</span>
            śiṣyabuddhivaiśadyārthaṃ skandhaśrutimādāya cintā kṛteti bhāvaḥ /
            <span class="bold">yadivetaratheti /</span><br />
            brahmacarye sthitasyaiva pūrvasukṛtaparipākādvairāgyaṃ yadi syādityarthaḥ /
            yaduktaṃ karmānadhikṛtāndhādiviṣayaḥ saṃnyāsa iti tannetyāha-<span class="bold">naceti /</span>
            sāmānyaśruteḥ saṃkocahetvabhāvāditi bhāvaḥ /
            <span class="bold">pṛthagiti /</span><br />
            saṃnyāsasyeti śeṣaḥ /
            vratī godānādivedavratavān /
            gurukulānnivṛttirūpasnānānantaramakṛtagārhasthyo gurusevī snātakaḥ utsannāgnirvidhuraḥ
            agṛhītāgniranagnikaḥ pravrajedityanvayaḥ /
            sakalāṅgānameva kathañcitkarmānadhikṛtānāṃ saṃnyāso yuktaḥ vikalāṅgānāṃ tvandhādīnāṃ
            na jñānapradhānasaṃnyāsādhikāra ityāha-<span class="bold">brahmeti /</span>
            dṛṣṭipūtasaṃcāraśravaṇādikaṃ vinā jñānānutpatteḥ /
            'śarīraṃ me vicarṣaṇaṃ jihvā me madhumattamā /
            karṇābhyāṃ bhūriviśruvam'ityaṅgasākalyaprārthanāliṅgācca nāndhapaṅgumūkabadhiradīnāmadhikāra
            ityarthaḥ /
            <span class="bold">tacceti /</span>
            
            <p>
               pārivrājyasya brahmajñānāṅgatvaṃ cetyarthaḥ /<br />
               brahmabhūyāya brahmasākṣātkārāyeti yāvat //20//
               </p>
         </p>
         
         
         <p>END BsRp_3,4.2.20</p>
         
         
         
         
         
         <p>START BsRp_3,4.3.21ḥ</p>
         
         
         <p>stutimātram upādānād iti cen nāpūrvatvāt | BBs_3,4.21 |</p>
         
         
         <p class="bold">stutimātraṃ /</p>
         
         <p>pṛthivyaboṣadhipuruṣavāgṛksāmnāṃ saptānāṃ rasānāṃ rasatamo 'ṣṭama udgīthāvayava oṅkāraḥ
            paramaḥ paramātmapratīkatvātparasya brahmaṇor'dhaṃ sthānaṃ tadarhatīti parārdhyaṃ
            ityarthaḥ /
            āsu śrutīṣvaṅgopādānādapūrvārthatvācca saṃśayamāha-<span class="bold">kimiti /</span>
            yathānuṣṭheyagārhasthyasāmyaśruteḥ pārivrājyasyānuṣṭheyatvaṃ tadvadāsāṃ śrutīnāṃ juhvādistutiśrutisāmyātstutitvamiti
            pūrvapakṣayati-<span class="bold">stutyarthā iti /</span>
            juhūriyameva pṛthivīti stūyate /
            cayanasthaḥ kūrma āditya iti /
            āhavanīyaḥ svargaloka iti stutiḥ /
            tathodgīthādīnāṃ rasatamatvādiguṇaiḥ stutirityarthaḥ /
            stutilakṣaṇāto varaṃ vidhikalpanamanuṣṭhānaphalalābhāditi siddhāntayati-<span class="bold">nahi stutīti /</span>
            pūrvapakṣe svananuṣṭhānaṃ phalaṃ siddhānte tvanuṣṭhānaṃ phalamiti mantavyam /
            stāvakatvenārthavattvaṃ kiṃ na syādityata āha-<span class="bold">vidhāyakasyeti /</span></p>
         
         
         <p>yuktamiyameva juhūrityādiśrutīnāṃ phalavajjuhvādividhiprakaraṇasthatayā stāvakatvenārthavattvaṃ;rasatamādiśrutīnāṃ
            tu kratvaṅgavidhiprakaraṇasthatvābhāvātphalavadapūrvopāstividhāyakatvameva yuktaṃ
            kratvantaraśrutivaditi bhāvaḥ //21//</p>
         
         
         <p>END BsRp_3,4.3.21</p>
         
         
         
         
         
         <p>START BsRp_3,4.3.22ḥ</p>
         
         
         <p>bhāvaśabdāc ca | BBs_3,4.22 |</p>
         
         
         <p>kiñcātra vidhikalpya iti kṛtvācintayoktaṃ vastutastu na kalpyaḥ kḷptatvādityāha-<span class="bold">bhāveti /</span>
            na caivamupāsānāvidhistāvakatvaṃ rasatamādiśrutīnāmiti sāṃpratam /
            vidhyapekṣitaviṣayārpakatvasaṃbhave stutilakṣaṇayogāditi bhāvaḥ /
            devo madiṣṭaṃ kuryāditi prārthanādāvapi liṅgādiprayogādupāsītetyādiśabdānāṃ kathaṃ
            vidhiparatvaniścaya ityata āha-<span class="bold">tathāceti /</span>
            etalliṅgādikaṃ vedeṣūtsargato niyameneṣṭasādhanatvākhyavidherlakṣaṇaṃ jñāpakaṃ syāt
            /
            upapadādibādhake tvanyārthaparamityarthaḥ /
            tadidamāha-<span class="bold">liṅādīti /</span>
            naca śloke pañcamamityukteḥ pañcapadānāmeva vidhilakṣaṇatvaṃ nopāsītetyādīnāmiti bhramitavyam
            /
            kriyāsāmānyavācināṃ kṛbhvastīnāmudāharaṇena sarvadhātūparaktaliṅādīnāṃ vidhilakṣaṇatvasya
            vivakṣitatvātpañcamapadaṃ tūktāpekṣayā ślokapūraṇārthaṃ mṛtyurdhāvati pañcama itivat
            /
            yadyapi ḍukṛñ karaṇa iti dhātereva karaṇaśabditabhāvanākhyakriyāsāmānyavācitvaṃ netarayordhātvorbhū
            sattāyāmas bhuvītyarthāntarokteḥ tathāpi janmākhyabhavanasya tatphalasyāstitvasya
            ca prayojyaniṣṭhasya prayojakavyāpārātmakabhāvanāvyāptatvāttayoḥ kriyāsāmānyavācitvavyavahāraḥ
            /
            tatra kuryāditi prakṛtyarthabhāvanākhyātenānūdyate yathā dvāviti prayoge prakṛtyartho
            dvitvaṃ pratyayenānūdyate /
            tadvalliṅā ca tasyā iṣṭasādhanatvākhyavidhirbodhyate /
            kartā tu tayākṣipyata ityākṣiptakartṛkā bhāvanodāhṛtā /
            tathā kriyetetyatrāpi prakṛtipratyayārthau vyākhyātau /
            karmātra prādhānyenākṣipyata ityākṣiptakarmikābhāvanodāhṛtā /
            ākhyātānāṃ kartrādikārake śaktya bhāvātkartṛkarmaṇorākṣepa eveti mīmāṃsakamatam /
            kartavyamiti kṛtyapratyayena karmakārakamucyate /
            tasyopasarjanatvena prakṛtyā bhāvanokteti bhedaḥ /
            tathā daṇḍī bhavet bhūyate daṇḍinā bhavitavyamityudāhartavyam /
            tathā syādbhūyeta bhavitavyamityastidhātorapyudāharaṇaṃ draṣṭavyam /
            asterbhūrādeśāt /
            etaddhātutrayoparaktaliṅādibhiḥ sarvadhātvarthoparaktabhāvanāgateṣṭasādhānatvarūpo
            vidhireka evocyate /
            dhātūnāṃ pratyayānāṃ kartrādikārakāṇāṃ ca bhede 'pi vidhibhedo nāstīti jñāpanārthaṃ
            pratidhātūdāharaṇatrayaṃ darśitamiti sarvamavadātam /
            evaṃ sūtre bhāvo vidhiriti vyākhyāya caśabdātphalamiti vyācaṣṭe-<span class="bold">pratiprakaraṇaṃ iti /</span></p>
         
         
         <p>
            eṣa ṛtvigupāsakaḥ kāmāgānasya gānena phalasaṃpādanasyeṣṭe samartha ityarthaḥ /<br />
            evamaṅgāśritavidyā api svatantraphalāḥ kimu vaktavyamanaṅgātmavidyāyāḥ svātantryamiti
            /<br />
            ātmavidyāsvātantryo cintāyā asyāḥ paryavasānātpādasaṃgatirbodhyāḥ //22//
            </p>
         
         
         <p>END BsRp_3,4.3.22</p>
         
         
         
         
         
         <p>START BsRp_3,4.4.23ḥ</p>
         
         
         <p>pāriplavārthā iti cen na viśeṣitatvāt | BBs_3,4.23 |</p>
         
         
         <p class="bold">pāriplavārthāḥ /</p>
         
         <p>aśvamedhe putrādiparivṛtāya rājñe pāriplavamācakṣīteti nānāvidhākhyānakathanātmakaḥ
            pāriplavaprayogo vihitaḥ /
            tathāca vedāntasthakathānāmākhyānatvasāmānyādvidyāsaṃnidhānācca saṃśayamāha-<span class="bold">kimiti /</span>
            pūrvaṃ stutyapekṣayā vijhirjyāyānanuṣṭhānalābhādityuktam /
            tathaiva kathānāṃ na vidyāstāvakatvaṃ pāriplavānuṣṭhānalābhāditi pūrvapakṣaḥ /
            tatra phalamāha-<span class="bold">tataśceti /</span>
            yathā devasya tvā saviturityādimantre kasyacitpadasya prayogasamavetārthatayā śeṣasya
            prayogāṅgatvaṃ tathā vedāntasthakathānāṃ prayogaśeṣatvam /
            tadekavākyatayā sarvavedāntānāṃ karmaśeṣatvānna vidyāprādhānyamityarthaḥ /
            kathānāṃ guruśiṣyasamācārapradarśanena buddhisaukaryadvārā saṃnihitavidyāśeṣatvaṃ
            sāmardhyaliṅgādato vidyāprādhānyamiti phalaṃ matvā siddhāntayati-<span class="bold">tannetyādinā /</span></p>
         
         
         <p>aśvamedhe prathama'hani manurvaivasvata iti kathāṃ brūyāddvitīye 'hani yamo vaivasvata
            iti tṛtīye 'hani varuṇa āditya iti vākyaśeṣe kathānāṃ viśiṣyoktatvādupakramasya saṃkoco
            yukta iti bhāvaḥ //23//</p>
         
         
         <p>END BsRp_3,4.4.23</p>
         
         
         
         
         
         <p>START BsRp_3,4.5.24ḥ</p>
         
         
         <p>tathā caikavākyatopabandhāt | BBs_3,4.24 |</p>
         
         
         <p>kva tarhi kathānāṃviniyoga ityāśaṅkya saṃnidhānādvidyāsvityāha<span class="bold">-tathāceti /</span></p>
         
         
         <p>prarocanaṃ prītijananaṃ sa prajāpatirvapāmudakhidat homāyoddhṛtavānityasya prājāpatyamajaṃ
            tūparamālabheteti vidhiśeṣatve evamanyeṣāṃ tattadvidhiśeṣatvaṃ draṣṭavyam //24//</p>
         
         
         <p>END BsRp_3,4.5.24</p>
         
         
         
         
         
         <p>START BsRp_3,4.5.25ḥ</p>
         
         
         <p>ata eva cāgnīndhanādyanapekṣā | BBs_3,4.25 |</p>
         
         
         <p>evamādyādhikaraṇaprameyaṃ vidyāsvātantryamadhikaraṇatrayeṇa dṛḍhīkṛtyādyādhikaraṇasya
            phalamāha-<span class="bold">ata eva ceti /</span>
            brahmavidyā svaphale mokṣe janayitavye sahakāritvena karmāṇyapekṣate na veti vādivivādātsaṃśaye
            tenaiti brahmavitpuṇyakṛttaijasa ityādiśrutyā jñānakarmasamuccayena mokṣaprāptikathanādapekṣata
            iti prāpte vidyāyā muktihetutvādavidyānivṛttyākhyamuktau na karmāpekṣeti siddhāntayati-<span class="bold">puruṣārtha iti /</span>
            agnīndhanapadena tatsādhyakarmāṇi lakṣyante /
            puṇyakṛttaijasaḥ śuddhasatve brahmavidbhūtvā tena vedanenaiti brahma prāpnotīti śrutirvyākhyeyeti
            bhāvaḥ /
            muktāveva karmaṇāmasāmarthyādanapekṣā vidyāyāṃ tvasti cittaśuddhidvārā teṣāmapekṣetyadhikaṃ
            vaktumayamupasaṃhāra ityupasaṃhārasūtrasya phalamāha-<span class="bold">adhiketi</span> //25//</p>
         
         
         <p>END BsRp_3,4.5.25</p>
         
         
         
         
         
         <p>START BsRp_3,4.6.26ḥ</p>
         
         
         <p>sarvāpekṣā ca yajñādiśruter aśvavat | BBs_3,4.26 |</p>
         
         
         <p>adhikamāha-<span class="bold">sarvāpekṣā /</span>
            yathā pramāphalatvādavidyānivṛttau karmānapekṣā tathā pramātvādvidyāyāmapi pramākaraṇamātrasādhyāyāṃ
            nāsti karmāpekṣeti pūrvapakṣaḥ /
            tatra vidyārthaṃ karmānuṣṭhānāsiddhiḥ /
            phalaṃ siddhānte tatsiddhiriti bhedaḥ /
            atra vividiṣāyāmiṣyamāṇajñāne vā yajñādīnāṃ karmaṇāṃ hetutvamapūrvatvādvidhīyate /
            pramāyā apyutpattipratibandhakaduritakṣayākhyaśuddhidvārā karmasādhyatvasaṃbhavāt
            /
            naca pāraṃparye tṛtīyāśrutivirodhaḥ /
            jvālādvārā pāraṃparye 'pi kāṣṭhaiḥ pacatīti prayogāt, dvārasyāvyavadhāyakatvāt /
            naca śuddherdvāratve mānābhāvaḥ /
            'jñānamutpadyate puṃsāṃ kṣayātpāpasya karmaṇaḥ /
            kaṣāye karmabhiḥ pakve tato jñānaṃ pravartate'iti smṛteḥ /
            'avidyayā mṛtyuṃ tīrtvā vidyayāmṛtamaśnute'ityādiśrutyā karmaṇā pāpanivṛttau jñānena
            muktyabhidhānācceti siddhāntayati-<span class="bold">idamiti /</span>
            nanvatra vividiṣantīti pañcamalakāreṇa vividiṣāṃ bhāvayeyuriti sanarthecchaiva bhāvyatayā
            bhāti /
            tāṃ viṣayasaundaryalabhyatayollaṅghya vedanaṃ cedbhāvyamucyate tarhi vedanamapyullaṅghya
            tatphalaṃ mokṣa eva karmabhirbhāvyaḥ kiṃ na syādityata āha-<span class="bold">vividiṣāsaṃyogācceti /</span>
            iṣyamāṇatayā vidyāyāḥ śabdataḥ phalatvabhānādaśrutamokṣo na phalamanyathā kāṣṭhaiḥ
            pacatītyatrāpi kāṣṭhānāṃ pākaphalatṛptihetutvaprasaṅgāditi bhāvaḥ /
            karmaṇāṃ jñānārthatve liṅgavākyānyāha-<span class="bold">athetyādinā /</span></p>
         
         
         <p>kaścidvedabhāgaḥ sākṣādbrahmākhyaṃ padaṃ brūte /
            kaścittu jñānārthakarmadvāreti matvā sarve vedāntā ityuktam /</p>
         
         
         <p>spaṣṭamanyat //26//</p>
         
         
         <p>END BsRp_3,4.6.26</p>
         
         
         
         
         
         <p>START BsRp_3,4.6.27ḥ</p>
         
         
         <p>śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt
            | BBs_3,4.27 |</p>
         
         
         <p>evaṃ vidyotpattau bahiraṅgāni karmāṇyuktvāntaraṅgaṇyāha-<span class="bold">śameti /</span>
            vidyāstutyarthatvenaikavākyatvasaṃbhave vartamānoktibhaṅgena vidhikalpanamayuktaṃ
            vidyāvākyādbhedaprasaṅgāt /
            atastattvamasīti śabdamātralabhyā vidyeti parābhiprāyamanūdyāṅgīkaroti-<span class="bold">tathāpi tviti /</span>
            śamāderāvaśyakatvānna śabdamātralabhyā vidyetyarthaḥ yasmādevaṃvinna lipyate karmaṇā
            pāpakena tasmādeva vidyārthī śamādyupeto bhūtvā vicārayediti vidhirgamyata ityāha-<span class="bold">neti brūma iti /</span>
            atroparatapadena saṃnyāsa uktastasya śravaṇāṅgatvamate śamādiviśiṣṭaśravaṇamatra vidhīyate
            /
            yadi tu 'lokamicchantaḥ pravrajanti', 'jñānaṃ puraskṛtya saṃnyaset'ityādi śrutismṛtiṣu
            phalavattvenotpannasaṃnyāsasyāṅgatvāyogāt, śrotavya iti vihitaśravaṇānuvādenānekaśamādividhāne
            vākyabhedāpātāt, paśyediti ca prakṛtyā śravaṇalakṣaṇādoṣācca saṃnyāso na śravaṇasyāṅgaṃ
            kintu tataḥ prāganuṣṭhoyatve 'pi śravaṇavajjñānārtha iti mataṃ tadā śamādisamuccayena
            jñānaṃ bhāvayediti jñānārthaṃ śamādisamuccayavidhirityanavadyam /
            yaḥ pūrvaṃ yajñādiśruteḥ stutyarthatvāṅgīkāraḥ āpātato guḍajihvikānyāyena śamādisvīkārārthaṃ
            kṛtastamidānīṃ tyajati-<span class="bold">yajñādīnyapīti /</span>
            yajñādīnāṃ vidyāsādhanatvarūpasaṃyogasyāpūrvatvādavāntaravākyabhedena vidhiḥ svīkriyata
            /
            brahmavidyāvākyena mahāvākyaikavākyatā cetyarthaḥ /
            paramaprakaraṇe 'pyavāntaravidhirityatra pūrvatantrasaṃmatimāha-<span class="bold">tasmātpūṣeti /</span>
            darśapūrṇamāsaprakaraṇe śrutaṃ pūṣā prapiṣṭabhāga iti /
            tatra pūṣā devatā piṣṭabhāgo vā darśapūrmamāsayornāsti /
            ataḥ samāsātpratītasya kālatrayānavamṛṣṭasya dravyadevatāsaṃbandhasyāvinābhāvena yāgavidhyupasthāpakatvāt
            prayogajñānāya vidhipadamadhyāhṛtya prakaraṇādutkarṣeṇa pūṣoddeśena piṣṭabhāgaḥ kartavya
            iti vikṛtau saṃbandhaḥ /
            pauṣṇaṃ peṣaṇamiti sūtre vicāritamityarthaḥ /
            'svakarmaṇā tamabhyarcya siddhiṃ vindati mānavaḥ'ityādyāḥ smṛtyaḥ /
            karmaṇāṃ jñānahetutve śamādivadyāvajjñānodayamanuvṛttiḥ syāttathāca saṃnyāsābhāva
            ityata āha-<span class="bold">tatrāpīti /</span></p>
         
         
         <p>dṛṣṭavikṣepanivṛttidvārā śamādīnāṃ śānārthatvādanuvṛttirna karmaṇāmadṛṣṭadvārā jñānārthatvāditi
            bhāvaḥ //27//</p>
         
         
         <p>END BsRp_3,4.6.27</p>
         
         
         
         
         
         <p>START BsRp_3,4.7.28-29ḥ</p>
         
         
         <p>sarvān nānumatiś ca prāṇātyaye taddarśanāt | BBs_3,4.28 |</p>
         
         
         <p>abādhāc ca | BBs_3,4.29 |</p>
         
         
         <p><span class="bold">sarvānnānumatiḥ</span>evaṃvidi prāṇasyānnaṃ sarvamiti dhyānavatītyarthaḥ /
            jagdhaṃ bhakṣitam /
            apūrvatvādvidhyaśruteśca saṃśayaḥ /
            apūrvatvādyajñādivadvidhiḥ kalpya iti iti pūrvapakṣayati-<span class="bold">vidhiriti /</span>
            atra bhakṣyābhakṣyaniyamatyāgasya vidyāṅgatvasiddhiḥ phalaṃ siddhānte tu vidyāstutiriti
            vivekaḥ /
            na kalañjaṃ bhakṣyediti śāstraṃ prāṇavidvyatiriktaviṣayam /
            yathā grāmyakarmaṇi vāmadevyasāmopāsakavyatiriktaviṣayaṃ parastrīniṣedhaśāstraṃ tadvaditi
            prāpte siddhāntaṃ sūtrādbahireva darśayati-<span class="bold">nedamiti /</span>
            prāṇavidyāvidhisaṃnidheraśakyatvācca stutireva na vidhiḥ kalpyaḥ niṣedhaśāstravirodhāt
            kḷpto hi vidhiḥ sāmānyaśāstrabādhako natu kalpya iti bhāvaḥ /
            svasthasya prāṇavido na sarvānnānumatirityatra liṅgaṃ vadan sūtraṃ yojayati-<span class="bold">taddarśayatīti /</span>
            maṭacyo raktakṣudrapakṣiṇastairhateṣu kurudeśasthasasyeṣu durbhikṣe jāte bālayā saha
            jāyayā munirdeśāntaraṃ gacchannibhyāgrāme sthitavānibhyo hastipālakastena sāmikhāditānardhabhakṣitān
            kutsitamāṣān yācayitvā bhakṣitavān /
            ibhvena jalaṃ gṛhāṇetyukte satyucchiṣṭaṃ vai me pītaṃ syāditi pratiṣidhya māṣāḥ kiṃ
            nocchiṣṭā itībhyenokte sati māṣabhakṣaṇe jalatyāge ca kāraṇamuvāca /
            annāṃśe mama āpadasti /
            jalapānaṃ tu svecchātastaḍāgādau labhyata iti māṣān khāditvāvaśiṣṭāñjāyāyai dattavān
            /
            sā cānāpadgatā patyurāpadaṃ jñātvā māṣānsaṃrakṣya prātastasmai dadau /
            sa ca tān khāditvā rājño yajñaṃ gatvā prastotrādīnākṣipya prāṇādikāṃ prāstāvādidevatāmupadīśya
            dhanaṃ prāpya sthita iti bhāvaḥ /
            atrocchiṣṭabhakṣaṇajalatyāgātmakaśiṣṭācāraliṅgācchrautādanāpadi viduṣāpyabhakṣyaṃ
            na bhakṣaṇīyamiti sūcyata iti bhāvaḥ //28 // //29//</p>
         
         
         <p>END BsRp_3,4.7.28-29</p>
         
         
         
         
         
         <p>START BsRp_3,4.7.30ḥ</p>
         
         
         <p>api ca smaryate | BBs_3,4.30 |</p>
         
         
         <p>surāpānenāpi jīvanamāśaṅkya kadāpi tanna kāryamityāha-<span class="bold">tathā madyaṃ nityaṃ brahmaṇa iti /</span>
            varjayoditi śeṣaḥ /
            kuta ityāśaṅkya maraṇāntaprāyaścittavidhānādityāha-<span class="bold">surāpasyeti /</span>
            uṣṇāmatitaptāṃ surāmiti śeṣaḥ /
            itaśca sā na peyetyāha-<span class="bold">surāpā iti</span> //30//</p>
         
         
         <p>END BsRp_3,4.7.30</p>
         
         
         
         
         
         <p>START BsRp_3,4.7.31ḥ</p>
         
         
         <p>śabdaś cāto 'kāmakāre | BBs_3,4.31 |</p>
         
         
         <p>udāhṛtasmṛtīnāṃ mūlaśrutimāha-<span class="bold">śabdaśceti /</span></p>
         
         
         <p>
            kāmakāro yatheṣṭapravṛttiḥ so 'pi niṣedho 'pi upapannataro bhavati /<br />
            na ha vā evaṃvidītyasyārthavādatvāt /<br />
            yadyayamapi vidhiḥ syāttarhi vihitapratiṣiddhatvātṣoḍaśigrahaṇāgrahaṇavatsurāpāne
            vikalpaḥ syātsa ca sarvasmṛtibhiḥ śiṣṭācāreṇa ca viruddha iti tātparyārthaḥ //31//
            </p>
         
         
         <p>END BsRp_3,4.7.31</p>
         
         
         
         
         
         <p>START BsRp_3,4.8.32ḥ</p>
         
         
         <p>vihitatvāc cāśramakarmāpi | BBs_3,4.32 |</p>
         
         
         <p class="bold">vihitatvāccāśramakarmāpi /</p>
         
         <p>nityāgnihotrādikarmasu vihitatvādviniyuktaviniyogavirodhācca saṃśaye śāstrāntaravirodhātsarvānnatvokteḥ
            stutitvavannityaviniyuktatvaśrutivirodhādvividiṣāyāṃ viniyogaśruteḥ stutitvamiti pūrvapakṣamāha-<span class="bold">tatreti /</span></p>
         
         
         <p>
            jñānakāmanayānuṣṭhāne karmaṇāmanityatvamanāvaśyakatvam /<br />
            tasyā anityatvādyāvajjīvādividhinā tu nityatvaṃ ceti viruddhadharmadvayāpātādvividiṣāśruteḥ
            stutitvamiti phalaṃ pūrvapakṣe /<br />
            siddhānte tūbhayathānuṣṭhānaṃ phalam //32//
            </p>
         
         
         <p>END BsRp_3,4.8.32</p>
         
         
         
         
         
         <p>START BsRp_3,4.8.33ḥ</p>
         
         
         <p>sahakāritvena ca | BBs_3,4.33 |</p>
         
         
         <p>saha militvā śuddhidvārā vidyāṃ kurvantīti sahakārīṇi karmāṇi /
            teṣāṃ bhāvastatvaṃ tenetyarthaḥ /
            vidyayā saha phalakāritvaṃ sahakāripadātprāptaṃ nirasyati-<span class="bold">nacedamiti /</span>
            vidyāyā avihitatvānnāṅgapekṣāsti /
            ato vihitāni karmāṇi avihitāyā na sahakāryaṅgāni mokṣasyāsādhyatvācca na karmāṇāṃ
            sahakāritvasaṃbhava ityarthaḥ /
            tulyabalaśrutidvayena viniyogapṛthaktvaṃ saṃyogabhedastato na virodhaḥ /
            kāmanāyā anityatve 'pi karmaṇāṃ nānityatvaṃ nityavidhinā prayogasya nityatvāt /
            
            <p>
               satyāṃ kāmanāyāṃ kāmyaprayogenaiva nityatvasiddherna kaścidvirodhaḥ /<br />
               idañca 'ekasya tūbhayatve saṃyogapṛthaktvam'iti sūtre cintitam /<br />
               yathā 'khādiro yūpo bhavati'iti śrutyā khādiratvasya kratvarthatā khādiraṃ vīryakāmasyeti
               śrutyā puruṣārthatā ceti /<br />
               ataḥ sati vākyadvaye viniyuktaviniyogo na virudhyata ityarthaḥ //33//
               </p>
         </p>
         
         
         <p>END BsRp_3,4.8.33</p>
         
         
         
         
         
         <p>START BsRp_3,4.8.34ḥ</p>
         
         
         <p>sarvathāpi ta evobhayaliṅgāt | BBs_3,4.34 |</p>
         
         
         <p>nanu nityāgnihotrādibhyo bhinnā evāpūyarvajñādayo vividiṣāyāṃ viniyujyantāṃ tatra
            kuto viniyuktaviniyogastatrāha-<span class="bold">sarvathāpīti /</span>
            nityatve kāmyatve cetyarthaḥ /
            kuṇḍapāyināmayane māsamagnihotraṃ juhvatītyākhyātasya sādhyahomavācitvāttadekārthakāgnihotrapadasya
            vyavahitasiddhāgnihotraparāmarśakatvāyogānmāsaguṇaviśiṣṭaṃ karmāntaraṃ vidhīyata iti
            yuktamiha tu yajñenetyādi subantānāmākhyātenaikārthatvābhāvātsiddhavyavahitakarmānuvādakatvātteṣāmeva
            karmaṇāṃ jñānārthatvavidhiriti bhāvaḥ /
            siddhakarmasu saṃskāratvaprasiddhirapi śuddhākhyasaṃskāradvārā jñānārthakakarmābhede
            liṅgamityāha-<span class="bold">yasyaita iti</span> //34//</p>
         
         
         <p>END BsRp_3,4.8.34</p>
         
         
         
         
         
         <p>START BsRp_3,4.8.35ḥ</p>
         
         
         <p>anabhibhavaṃ ca darśayati | BBs_3,4.35 |</p>
         
         
         <p>brahmacaryādikarmaṇāṃ pratibandhadhvaṃsadvārā vidyārthatve liṅgamāha-<span class="bold">anabhibhavaṃ ceti</span> //35//</p>
         
         
         <p>END BsRp_3,4.8.35</p>
         
         
         
         
         
         <p>START BsRp_3,4.9.36-37ḥ</p>
         
         
         <p>antarā cāpi tu taddṛṣṭeḥ | BBs_3,4.36 |</p>
         
         
         <p>api ca smaryate | BBs_3,4.37 |</p>
         
         
         <p class="bold">antarā cāpi tu taddṛṣṭeḥ /</p>
         
         <p>anāśramiṇāṃ japādikarmasattvānninditatvācca saṃśaye sati āśramakarmaṇāmeva vidyāhetutvaśruteranāśramasya
            ninditatvāccānadhikāra iti pūrvapakṣaḥ /
            tatrānāśramakarmaṇāṃ vidyāhetutvāsiddhiḥ /
            siddhānte tatsiddhiriti phalam //36 // //37//</p>
         
         
         <p>END BsRp_3,4.9.36-37</p>
         
         
         
         
         
         <p>START BsRp_3,4.9.38ḥ</p>
         
         
         <p>viśeṣānugrahaś ca | BBs_3,4.38 |</p>
         
         
         <p>raikvādīnāṃ vidyāvattvaliṅgasya janmāntarāśramakarmaṇānyathāsiddheranāśramakarmaṇo
            vidyārthatvaprāpakaṃ mānāntaraṃ vācyamiti śaṅkate-<span class="bold">nanu liṅgamiti /</span>
            anāśramitvāviruddhānāṃ varṇamātraprāptadharmāṇāṃ vidyārthatve mānamāha-<span class="bold">tathāceti /</span>
            maitro dayāvānityarthaḥ /
            nanvanāśramiṇāṃ karma bhavatu vidyāhetustathāpi teṣāṃ na śravaṇādāvadhikāraḥ saṃnyāsābhāvādityata
            āha-<span class="bold">dṛṣṭārthā ceti /</span></p>
         
         
         <p>
            bandhakājñānadhvastiphalakavidyākāmasya śravaṇe 'dhikāraḥ /<br />
            saṃnyāso 'pi kadācitkṛto jñāna upakaroti śravaṇaṃ pratyanaṅgatvāditi bhāvaḥ //38//
            </p>
         
         
         <p>END BsRp_3,4.9.38</p>
         
         
         
         
         
         <p>START BsRp_3,4.9.39ḥ</p>
         
         
         <p>atas tv itarajjyāyo liṅgāc ca | BBs_3,4.39 |</p>
         
         
         <p>tarhyāśramitvaṃ vṛthetyata āha-<span class="bold">atastviti /</span>
            puṇyakṛttaijasaḥ śuddhasatvastena jñānamārgeṇaiti brahma prāpnotītyarthaḥ //</p>
         
         
         <p>atra puṇyakṛttvaliṅgādāśramitvaṃ jyāyaḥ puṇyopacaye śīghraṃ vidyālābhādanāśramasya
            ninditatvācceti bhāvaḥ //39//</p>
         
         
         <p>END BsRp_3,4.9.39</p>
         
         
         
         
         
         <p>START BsRp_3,4.10.40ḥ</p>
         
         
         <p>tadbhūtasya tu nātadbhāvo jaiminer api niyamāt tadrūpābhāvebhyaḥ | BBs_3,4.40 |</p>
         
         
         <p class="bold">tadbhūtasya tu /</p>
         
         <p>uttamāśramātpūrvāśramaṃ prāptasya pracyutasya karmāpi vidyāheturanāśramikarmavaditi
            saṃgatiḥ, pūrvapakṣaphalaṃ caitat /
            siddhānte tu bhraṣṭasya karma na heturiti phalam /
            rāgādiprābalyātpracyutiniṣedhācca pracyutiḥ prāmāṇikī na veti saṃśayamāhaḥ /
            siddhāntasūtre niyamaṃ vyācaṣṭe-<span class="bold">tathāhīti /</span>
            atyantamiti naiṣṭhikatvaniyamaḥ /
            araṇyamityekāntopalakṣitaṃ pārivrājyaṃ gṛhyate /
            tadiyādgacchediti padaṃ śāstramārgastatastasmātpārivrājyānna punareyānna pracyavediti
            uniṣadrahasyamityarthaḥ /
            atadrūpaṃ pracyutau pramāṇābhāvaṃ vyācaṣṭe-<span class="bold">yathāceti /</span>
            śiṣṭācārābhāvamāha-<span class="bold">nacaivamiti /</span></p>
         
         
         <p>'caṇḍālāḥ pratyavasitāḥ'iti smṛteśca patitānāṃ karma niṣphalamiti bhāvaḥ //40//</p>
         
         
         <p>END BsRp_3,4.10.40</p>
         
         
         
         
         
         <p>START BsRp_3,4.11.41ḥ</p>
         
         
         <p>na cādhikārikam api patanānumānāt tadayogāt | BBs_3,4.41 |</p>
         
         
         <p class="bold">nacādhikārikam /</p>
         
         <p>avakīryeta vyabhicaredityarthaḥ /
            avakīrṇaṃ yonau niṣiktaṃ reto 'syāstītyavakīrṇī /
            atra pracyutasya prāyaścittaṃ syānnaveti upapātakatvātpatanasmṛteśca saṃśayaḥ /
            pracyutasya yajñādikaṃ niṣphalamityuktaṃ tadvatprāyaścittamāpi niṣphalamiti pūrvapakṣayati-<span class="bold">netyucyata iti /</span></p>
         
         
         <p>
            atra kṛtaprāyaścittasya karma jñānaheturna bhavatīti phalaṃ siddhānte tu bhavatītidaḥ
            /<br />
            yathopanayanakāle homo laukikāgnāveva kāryaḥ /<br />
            dārasaṃbandhottarakālavihitādhānasya saṃpratyaprāptakālatvenāhavanīyābhāvāttadvadavakīrṇino
            brahmacāriṇaḥ prāyaścittapaśurgardabho laukikāgnau hotavya ityadhikāralakṣaṇe ṣaṣṭhādhyāye
            nirṇītaṃ prāyaścittamādhikārikaṃ tadupakurvāṇasyaiva na naiṣṭhikasyeti prāpte siddhāntayati
            //41//
            </p>
         
         
         <p>END BsRp_3,4.11.41</p>
         
         
         
         
         
         <p>START BsRp_3,4.11.42ḥ</p>
         
         
         <p>upapūrvam api tv eke bhāvamaśanavat tad uktam | BBs_3,4.42 |</p>
         
         
         <p class="bold">upapūrvamiti /</p>
         
         <p>upapadaṃ pūrvaṃ yasya pātakasya tadupapātakamityarthaḥ /
            'prāyaścittaṃ na paśyāmi'iti darśanābhāvasmṛteḥ prāyaścittābhāvāparatvaṃ kalpayitvā
            tanmūlaśrutikalpanātprāgeva kḷptasādhāraṇaśrutyā prāyaścittasadbhāvasiddheḥ /
            kalpanaṃ nodeti kḷptaśrutivirodhāditi bhāvaḥ /
            prāyaścittasya bhāvābhāvasiddhyoḥ samatve 'pi bhāvaprasiddhiḥ śrutimūlatvādādartavyetyatra
            saṃmatimāha-<span class="bold">taduktamiti /</span>
            yavamayaścarūrityatra yavaśabdaṅkeciddīrghaśūke prayuñjate keciddeśaviśeṣe priyaṅguṣu
            /
            ataḥ kasya caruḥ kārya iti saṃdehe vṛddhaprayogasāmyātsamā tulyā vikalpena pratipattiḥ
            syāditi prāpte siddhāntaḥ-śāstramūlā pratipattirgrāhyā śāstranimittatvāddharmādijñānasya
            /
            tathāca 'yadānyā oṣadhayo mlāyantyathaite yavā modamānāstiṣṭhanti, iti śāstramūlatvāddīrghaśūkaprayogasyaivādara
            ityarthaḥ /
            smṛtergatimāha-<span class="bold">prāyaścitteti /</span>
            brahmacaryarakṣārthaṃ yatnādhikyaṃ kāryamiti jñāpanārthaṃ prāyaścittaṃ spaṣṭamapi
            na paśyāmītyuktaṃ bhagavadatriṇetyarthaḥ /
            naiṣṭhikavadyativanasthayorapi pramādādbrahmacaryabhaṅge prāyaścittamastītyāha-<span class="bold">evamiti /</span>
            kṛcchraṃ prājāpatyaṃ mahākakṣaṃ bahutṛṇakāṣṭhadeśaṃ jaladānādinā vardhayeta /
            yatistu somalatāvarjaṃ vardhayet /
            
            <p>
               'sarvapāpaprasakto 'pi dhyāyannimiṣamacyutam /<br />
               bhūyastapasvī bhavati paṅktipāvana eva ca /<br />
               upāpātakasaṅgheṣu pātakeṣu mahatsu ca /<br />
               praviśya rajanīpādaṃ brahmadhyānaṃ samācaret //
               </p>
         </p>
         
         
         <p>'ityādisvaśāstravihitadhyānaprāṇāyāmādisaṃskāro 'pi bhikṣuṇā kārya ityarthaḥ /</p>
         
         
         <p>ādipadāt 'manovākkāyajāndoṣānajñānotthānpramādajān /
            
            <p>
               sarvāndahati yogāgnistūlarāśimivānalaḥ /<br />
               nityameva tu kurvīta prāṇāyāmāṃstu ṣoḍaśa /<br />
               api bhrūṇahanaṃ māsātpunantyaharahaḥ kṛtāḥ /<br />
               'ityādivākyaṃ grāhyam //42//
               </p>
         </p>
         
         
         <p>END BsRp_3,4.11.42</p>
         
         
         
         
         
         <p>START BsRp_3,4.12.43ḥ</p>
         
         
         <p>bahis tūbhayathāpi smṛter ācārāc ca | BBs_3,4.43 |</p>
         
         
         <p class="bold">bahistūbhayathāpi /</p>
         
         <p>kṛtaprāyaścittaistaiḥ saha kṛtaśravaṇādikaṃ jñānasādhanaṃ na veti saṃdehe teṣāṃ śuddhatvātsādhanamiti
            prāpte prāyaścittātparaloke teṣāṃ śuddhatve 'pyatra śuddhabhāvānna sādhanamiti siddhāntayati-<span class="bold">yadyūrdhveti /</span></p>
         
         
         <p>sugamaṃ bhāṣyam //43//</p>
         
         
         <p>END BsRp_3,4.12.43</p>
         
         
         
         
         
         <p>START BsRp_3,4.13.44ḥ</p>
         
         
         <p>svāminaḥ phalaśruter ity ātreyaḥ | BBs_3,4.44 |</p>
         
         
         <p class="bold">svāminaḥ phalaśruteḥ /</p>
         
         <p>aṅgāśritopāstiṣūbhayakartṛkatvasaṃbhavātsaṃśayaḥ /
            yaḥ kṛtaprāyaścittaḥ sa saṃvyavahārya ityutsargasya nindātiśayasmṛtyā naiṣṭhikādiṣu
            bādhavadyo yadaṅgakartā sa tadāśritasya kartetyutsargasya kartuḥ phalaśrutyā bādha
            iti pūrvapakṣamāha-<span class="bold">kimiti /</span>
            atra kartṛtvabhoktṛtvayoraikādhikaraṇyaṃ phalaṃ siddhānte tvaṅgāśritā ṛtvikkartṛkā
            apyupāstayo yajamānagāmisvatantraphalāḥ kimu vācyaṃ svaniṣṭhabrahmavidyāyāḥ svātantryamiti
            phalaṃ vivektavyam /
            ataḥ pādasaṃgatiḥ hiṅkāraprastāvodgīthapratihāranidhanākhyapañcaprakāre sāmni vṛṣṭidhyāturvarṣasamṛddhiḥ
            phalamiti śrutyarthaḥ /
            śrutaṃ phalaṃ ṛtviggataṃ kiṃ na syādityata āha-<span class="bold">tacceti /</span>
            yathāsāṅgakratvadhikṛtādhikāratvādgodohanasya phalaṃ kratvadhikārigataṃ tadvadaṅgopāsanasyāpi
            phalaṃ tadgatamevetyarthaḥ /
            astu tasya phalaṃ tadgataṃ kartātvanyaḥ kiṃ na syādityata āha-<span class="bold">phalaṃ ceti /</span>
            yaduktaṃ yajamānāgāmi phalamiti tasyāpavādaṃ śaṅkate-<span class="bold">nanviti /</span></p>
         
         
         <p>
            udgānena sādhayatītyarthaḥ /<br />
            yājamānaṃ phalamityutsargasyāsati bādhakavacane siddhiriti samādhyarthaḥ /<br />
            tasmātphalabhoktṛtvādityarthaḥ //44//
            </p>
         
         
         <p>END BsRp_3,4.13.44</p>
         
         
         
         
         
         <p>START BsRp_3,4.13.45-46ḥ</p>
         
         
         <p>ārtvijyam ity auḍulomiḥ tasmai hi parikrīyate | BBs_3,4.45 |</p>
         
         
         <p>śruteśca | BBs_3,4.46 |</p>
         
         
         <p>upāsanamārtvijyaṃ ṛtvikkartṛkamityata śrautaṃ liṅgamāha-<span class="bold">tathāceti /</span>
            tamudgīthākhyaṃ praṇavaṃ prāṇadṛṣṭyā dhyātavāndhyātvā ca naimiśīyānāṃ satriṇāmudgātāsīdityarthaḥ
            /
            yajamānena svagāmiphalakasāṅgaprayogakaraṇāyartvijāṃ krītatvātkartṛtve 'pi na tatphalabhāktvamutsargasya
            bādhakābhāvādityuktatvāt /
            krayaṇadvārā kartṛtvabhoktṛtvasāmānādhikaraṇyaṃ copapadyate bhṛtyakartṛke yuddhe rājā
            yudhyate jayati cetivaditi bhāvaḥ //45 // //46//</p>
         
         
         <p>END BsRp_3,4.13.45-46</p>
         
         
         
         
         
         <p>START BsRp_3,4.14.47ḥ</p>
         
         
         <p>sahakāryantaravidhiḥ pakṣeṇa tṛtīyaṃ tadvato vidhyādivat | BBs_3,4.47 |</p>
         
         
         <p class="bold">sahakāryantaravidhiḥ /</p>
         
         <p>yasmātpūrve brāhmaṇā ātmānaṃ viditvā saṃnyasya bhikṣācaryaṃ caranti tasmādadyatano
            'pi brāhmaṇa āpātajñānarūpapaṇḍāvānpaṇḍitastasya kṛtyaṃ pāṇḍityaṃ śravaṇaṃ tannirvidya
            niścayena labdhvā bālyena śravaṇajajñānasya balabhāvena mananenāsaṃbhāvanānirāsena
            bālasya bhāvena vā śuddhacittatvena sthātumicchedevaṃ mananaśravaṇe kṛtvādānantaraṃ
            munirnididhyāsanakṛtsyādevamamaunaṃ ca maunādanyadbālyapāṇḍityadvayaṃ maunaṃ ca nididhyāsanaṃ
            labdhvā atha jñānasāmagrīpauṣkalyānantaraṃ brahmāhamiti sākṣātkāravān brāhmaṇo bhavatītyarthaḥ
            /
            maunaśabdasya siddharūpe pārivrājye anuṣṭheye ca dhyāne prayogātsaṃśayaḥ /
            yathā taṃ ha baka ityādivākyaśeṣādudgīthādyupāsanasyārtvijyatvanirṇayastadvadatha
            brāhmaṇa iti vidhihīnavākyaśeṣānmaunasyāpyavidheyatvaniścaya iti pūrvapakṣamāha-<span class="bold">na vidhīyata iti /</span>
            atra dhyānasyānanuṣṭhānaṃ siddhānte tvanuṣṭhānamiti phalam /
            yadi maunaṃ pārivrājyaṃ tadā vākyāntaraprāptamanūdyate bālyavidhipraśaṃsārtham /
            yadi jñānaṃ tadā pāṇḍityaśabdātprāptamiti pūrvapakṣagranthārthaḥ /
            muniśabdādvijñānātiśayaḥ pratīyate tasya jñānamātravācipāṇḍityaśabdānna prāptiḥ /
            nāpi muniśabdaḥ parivrāḍvācakaḥ vālmīkyādiṣu prayujyamānatvāt /
            tasmādaprāptaṃ maunamapūrvatvādvidhiṃ kalpyatīti siddhāntayati-<span class="bold">evamityādinā /</span>
            āpastambaprayogasya gatimāha-<span class="bold">itarāśrameti /</span>
            kiñcāmaunaṃ ca maunaṃ ca nirvidyeti śravaṇamananavadanuṣṭheyatvoktermaunasya vidheyatetyāha-<span class="bold">nirvedanīyatveti /</span>
            naca trayāṇāṃ vidhāne vākyabhedo doṣaḥ /
            uparidhāraṇavadiṣṭatvāttadvākyabhedasyeti bhāvaḥ /
            kasyedaṃ dhyānaṃ vidhīyata ityāha-<span class="bold">tadvata iti /</span>
            ātmānaṃ viditveti parokṣajñānavataḥ saṃnyāsinaḥ prakṛtatvādityarthaḥ /
            sūkṣmārthasākṣātkārasādhanatvena dhyānādeḥ ṣaḍjādau lokataḥ prāptiṃ śaṅkitvā niyamavidhimāha-<span class="bold">nanvityādinā /</span>
            nanu brahmavidyāpare vākye kathaṃ jñānāṅgamiti cetsaphalakratuparavākye 'ṅgavidhivadityāha-<span class="bold">vidhyādivaditi /</span></p>
         
         
         <p>
            pradhānamārabhyāṅgaparyanto vidhiḥ /<br />
            tatra pradhānaḥ kraturvidhyādirata evāṅgaṃ vidhyanta ityucyata ityarthaḥ /<br />
            etatsūtrabhāṣyabhāvānabhijñāḥ saṃnyāsāśramadharmaśravaṇādau vidhirnāstīti vadanti
            /<br />
            vidhau hyaprāptimātramapekṣitaṃ tacca bhedadarśanaprābalyāddarśitamiti saṃpradāyavidaḥ
            //47//
            </p>
         
         
         <p>END BsRp_3,4.14.47</p>
         
         
         
         
         
         <p>START BsRp_3,4.14.48ḥ</p>
         
         
         <p>kṛtsnabhāvāt tu gṛhiṇopasaṃhāraḥ | BBs_3,4.48 |</p>
         
         
         <p>
            samāvartanānantaraṃ kuṭumbe sthito brahmalokaṃ prāpnoti naca punarāvartata ityupasaṃhārātsaṃnyāso
            nāstīti śaṅkārthaḥ /<br />
            āyāsaviśiṣṭakarmabāhulyādgṛhiṇopasaṃhāraḥ kṛto na saṃnyāsābhavāditi samādhyarthaḥ
            //48//
            </p>
         
         
         <p>END BsRp_3,4.14.48</p>
         
         
         
         
         
         <p>START BsRp_3,4.14.49ḥ</p>
         
         
         <p>maunavad itareṣām apy upadeśāt | BBs_3,4.49 |</p>
         
         
         <p>saṃnyāsagārhasthyadvayamatra sūtrakṛtoktam /
            tato 'nyadāśramadvayaṃ nāstīti kasyacidbhramaḥ syāttaṃ nirasyati-<span class="bold">maunavaditi /</span></p>
         
         
         <p>
            āśramadvayavadityarthaḥ /<br />
            itarayorapīti vācye bahūktiravāntarabhedamapekṣya /<br />
            sa cāsmābhiḥ prāgdarśitaḥ //49//
            </p>
         
         
         <p>END BsRp_3,4.14.49</p>
         
         
         
         
         
         <p>START BsRp_3,4.15.50ḥ</p>
         
         
         <p>anāviṣkurvann anvayāt | BBs_3,4.50 |</p>
         
         
         <p class="bold">anāviṣkurvannanvayāt /</p>
         
         <p>tatra bālye viṣaye taddhitasya bhāvārthatvāsaṃbhavātkarmārthatvaṃ gṛhītvā tiṣṭhanmūtratvādikarmaṇo
            'prarūḍhendriyatvādirūpabhāvaśuddheśca bālakarmatvāviśeṣātsaṃśayamāha-<span class="bold">tatreti /</span>
            pūrvapakṣe vidyāṅgatvena tiṣṭhanmūtratvāderapyanuṣṭhānaṃ siddhānte bhāvaśuddhereveti
            phalam /
            pūrvatra maunaśabdasya jñānātiśaye dhyāne prasiddhatvāt dhyānaṃ vidheyamityuktam,
            tadvadbālyaśabdasya kāmacārādau prasiddhestadvidhigrahaṇamityāha-<span class="bold">kiṃ tāviditi /</span>
            kāmataścaraṇavadanabhakṣaṇāni yasya sa kāmacāravādabhakṣaṇastasya bhāvastattetyarthaḥ
            /
            yathopapādaṃ yathāsaṃbhavaṃ mūtrādi yasya tadbhāvastattvaṃ bālyavidhibalātpātityaśāstramanyaviṣayamiti
            bhāvaḥ /
            'yastvavijñānavānbhavatyamanaskaḥ sadāśuciḥ /
            na sa tatpadamāpnoti saṃsāraṃ cādhigacchati'ityādi śaucabhikṣādiniyamavidhiśāstrāviruddhasya
            bhāvaśuddhākhyabālyasya vidhisaṃbhavānna yatheṣṭaceṣṭāvidhiriti siddhāntayati-<span class="bold">evamiti /</span>
            pradhānavirodhitvācca na tadvidhirityāha-<span class="bold">pradhāneti /</span></p>
         
         
         <p>bhāvaśuddhervidyopakārakatvenānvayādanāviṣkurvanbhavediti bālyavidhyartha iti sūtrayojanā
            //50//</p>
         
         
         <p>END BsRp_3,4.15.50</p>
         
         
         
         
         
         <p>START BsRp_3,4.16.51ḥ</p>
         
         
         <p>aihikam apy aprastutapratibandhe taddarśanāt | BBs_3,4.51 |</p>
         
         
         <p>aihikamapi saṃnyāsādibālyāntaṃ sādhanajātamuktvā tatsādhyavidyājanma vicāryata iti
            saṃgatiṃ vadan sādhanasya dvidhā phalasaṃbhavātsaṃśayamāha-<span class="bold">sarvetyādinā /</span>
            kārīrīṣṭivadaihikaphalatvaniyamaḥ śravaṇādīnāmiti pūrvapakṣamāha-<span class="bold">tintāvaditi /</span>
            nanvāmuṣmikaphalakayajñādisādhyavidyāyāḥ kathamaihikatvaniyama ityata āha-<span class="bold">yajñādīnyapīti /</span>
            śuddhidvārā yajñādibhiḥ śravaṇādiṣu sākṣādvidyāhetuṣu ghaṭiteṣu vidyāvilambo na yuktaḥ
            /
            dṛśyate ca vilambaḥ ataḥ śravaṇādervidyāhetutvamasiddhamiti pūrvapakṣe phalam /
            pratibandhakavaśādvilambe 'pi hetutvasiddhiriti siddhānte phalaṃ matvā citrādivadaniyataphalaṃ
            śravaṇādikamiti siddhāntayati-<span class="bold">evamiti /</span>
            nanu prārabdhakarmaviśeṣeṇa śravaṇādiphalapratibandhaḥ kimiti kriyate śravaṇādinaiva
            karmavipākapratibandhaḥ kiṃ na syādityata āha-<span class="bold">upasthitavipākatvaṃ ceti /</span>
            deśādimahimnā karmāṇi vipacyanta ityarthaḥ /
            tena śravaṇādikameva kimiti na vipacyante, tatrāha-<span class="bold">yāni ceti /</span>
            vipācakatvaṃ palaunmukhyahetutvam /
            nanu tarhi śravaṇādivipācakadeśādikaṃ kīdṛśamityata āha-<span class="bold">śāstramapīti /</span>
            phalabalāddeśādijñānamiti bhāvaḥ /
            tathāpi karmaṇaiva śravaṇādipratibandho na vaiparītyamityatra ko hetustamāha-<span class="bold">sādhaneti /</span>
            pratibandhakatvaśaktirapi phalabalājjñātavyeti bhāvaḥ /
            pratibandhakasadbhāve śrautaṃ smārtaṃ ca liṅgamāha-<span class="bold">tathācetyādinā /</span></p>
         
         
         <p>
            śṛṇvanto 'pi na vidyurityukteḥ pratibandhasiddhiḥ /<br />
            ātmano yathāvadvaktāpyāścaryaḥ adbhutavat kaścideva bhavati /<br />
            tiṣṭhatu labdhā sākṣātkāravān, parokṣato jñātāpyāścaryaḥ /<br />
            kuśalenācāryeṇānuśiṣṭo 'pītyarthaḥ //51//
            </p>
         
         
         <p>END BsRp_3,4.16.51</p>
         
         
         
         
         
         <p>START BsRp_3,4.17.52ḥ</p>
         
         
         <p>evaṃ muktiphalāniyamas tadavasthāvadhṛtes tadavasthāvadhṛteḥ | BBs_3,4.52 |</p>
         
         
         <p>asati prārabdhakarmapratibandhe śravaṇādinehaiva vidyodayaḥ yajñādibhiḥ saṃcitapāpapratibandhasya
            nirastatvāt /
            sati tu bhogena tannirāsādamutreti vidyāyā aihikāmuṣmikatvaviśeṣaniyama uktastadvatphale
            'pi mokṣe kaścidutkarṣādiviśeṣaḥ syādityata āha-<span class="bold">evaṃ muktiphalāniyamastadavasthāvadhṛtestadavasthāvadhṛteḥ /</span>
            muktiratra viṣayaḥ /
            tasyāṃ vidyāvadviśeṣaniyamo 'sti na veti phalasyobhayathāsaṃbhavātsaṃśaye pūrvapakṣamāha-<span class="bold">yatheti /</span>
            muktiḥ saviśeṣā, phalatvādvidyāvadataḥ karmasādhyā muktiriti phalam /
            siddhānte tu nirviśeṣatvāvadhāraṇaśrutibādhitamanumānamato jñānaikavyaṅgyā muktiriti
            phalam /
            kiñca śravaṇāditāratamyādvidyāyāṃ kañcidatiśayamaṅgīkṛtya vidyālabhyamuktau nātiśaya
            ityāha-<span class="bold">apica vidyāsādhanamiti /</span>
            nanu brahmaṇo nityasiddhatvādavidyānivṛtteścānyatve dvaitāpatteḥ, ananyatve cāsādhyatvādikaṃ
            vidyāphalamityata āha-<span class="bold">taddhīti /</span>
            vidyayābhivyaktatvena brahmānanda eva mukhyaphalamabhivyaktiravidyānivṛttirānandasvarūpasphūrtipratibandhakābhāvatayā
            vidyayā sādhyate sā cānirvācyeti na dvaitāpattiḥ /
            anye tu sā brahmānanyetyāhuḥ /
            naca sādhyatvānupapattestatra vidyāvaiyarthyamiti vācyam /
            yadabhāve yadabhāvastattatsādhyamiti jñānātsarvo lokaḥ pravartate /
            yathāca vidyāyā abhāve brahmasvarūpamukterabhāvo 'nartharūpā avidyaivāsti /
            asyā avidyāyā eva muktirnāstītivyavahāraviṣayatvena muktyabhāvatvāt /
            tathāca vidyāṃ vinā muktirnāstīti niścayādvidyāmupādatte /
            vidyodaye ca svataḥsiddhanityanivṛttānarthasvaprakāśabrahmānandātmanavatiṣṭhata ityanavadyam
            /
            saṃprati vidyāyāmatiśayāṅgīkāra tyajati-<span class="bold">naceti /</span>
            ekarūpe viṣaye pramāyāṃ tāratamyānupapatterityarthaḥ /
            kathaṃ tarhi pūrvādhikaraṇe vidyāyā viśeṣa uktaḥ, tatrāha-<span class="bold">tasmāditi /</span>
            satyāmapi sāmagryāṃ jñāne vilamba ukto na tāratamyamityarthaḥ /
            tarhi satyapi jñāne muktau vilambaḥ kiṃ na syādityata āha-<span class="bold">natviti /</span>
            vāyvādipratibandhāddipotpattivilambe 'pyutpanne tamonivṛttivilambādarśanātsati jñāne
            nājñānanivṛttau vilamba iti bhāvaḥ /
            kiñca karmaṇāmupāsanānāṃ ca guṇabhedena tāratamyātphalatāratamyaṃ yuktam /</p>
         
         
         <p>nirguṇavidyāyāstvekarūpatvāttatphalaikarūpyamityāha-<span class="bold">vidyābhedetyādinā /</span></p>
         
         
         <p>
            smṛtau kasyacinnirguṇavida ityarthaḥ /<br />
            tasmādvidyāsamakālaiva muktiriti siddham //52//
            </p>
         
         
         <p>END BsRp_3,4.17.52</p>
         
         
         <p>iti śrīmatparamahaṃsaparivrājakācāryaśrīgovindānandabhagavatkṛtau śārīrakavyākhyāyā
            bhāṣyaratnaprabhāṭīkāyāṃ tṛtīyasyādhyāyasya caturthaḥ pādaḥ //4//</p>
         
         
         <p><span class="bold">// iti tṛtīyādhyāyasya nirguṇavidyāyā antaraṅgabahiraṅgasādhanavicārākhyaścaturthaḥ
               pādaḥ </span>//</p>
         
         
         <p><span class="bold">// iti śrīmadbrahmasūtraśāṅkarabhāṣye sādhanākhyastṛtīyodhyāyaḥ </span>//</p>
         
         
         
         <div id="d1e17753">
            
            <p class="bold">atha caturtho 'dhyāyaḥ /</p>
            
            
            <p>
               yajjñānājjīvato muktirukrāntigativarjitā /<br />
               labhyate tatparaṃ brahma rāmanāmāsmi nirbhayam //1//
               </p>
            
            </div>
         
         
         
         <p>START BsRp_4,1.1.1ḥ</p>
         
         
         
         
         
         <p>āvṛttir asakṛdupadeśāt | BBs_4,1.1 |</p>
         
         
         <p>oṃ /
            <span class="bold">āvṛttirasakṛdupadeśāt /</span>
            sādhanaṃ nirūpya phalaṃ nirūpyata ityadhyāyayorhatuphalabhāvaṃ saṃgatimāha-<span class="bold">tṛtīya iti /</span>
            phalaprāsaṅgenotkrāntirarcirādimārgaśca vicāryata ityāha-<span class="bold">prasaṅgeti /</span>
            pūrvaṃ sākṣādeva śrutyuktaṃ saṃnyāsādi sādhanaṃ cintitaṃ, saṃprati phalārthāpattigamyamāvṛttyādikamadyāśleṣādhikaraṇātprāk
            cintyate, tadārabhya jīvanmuktistato dvitīyapāde utkrāntistṛtīye arcirādimārgasya
            gantavyasya ca nirṇayaścaturthe jñānopāsanayoḥ phalanirṇaya iti pādārthavivekaḥ /
            ādyādhikaraṇasya śravaṇādisādhanaṃ viṣayamanūdya dvedhānuṣṭhānadarśanātsaṃśayamāha-<span class="bold">ātmā vā iti /</span>
            śrautātmadhīsādhanaphalavicārātmakatvātsarvādhikaraṇānāṃ śrutiśāstrādhyāyasaṃgataya
            uktāḥ /
            tattatpadārthasaṃbandhāttattatpādasaṅgatiḥ /
            mokṣe viśeṣābhāvavacchravaṇādāvāvṛttiviśeṣo nāstīti dṛṣṭāntalakṣaṇāvāntarasaṃgatyā
            pūrvapakṣamāha-<span class="bold">kiṃ tāvaditi /</span>
            atra pūrva pakṣe śravaṇādeḥ prayājavadadṛṣṭārthatvātsakṛdanuṣṭhānaṃ phalaṃ, siddhānte
            tvavaghātavaddṛṣṭārthatvādyāvatphalamāvṛttiriti bhedaḥ /
            asakṛdupadeśānyathānupapattyā sādhanāvṛttau śāstrasya tātparyamiti śaṅkate-<span class="bold">nanvasakṛditi /</span>
            śravaṇādīnāṃ samuccayasidhyarthatvenāsakṛdukteranyathopapatternāvṛttau tātparyamityāha-<span class="bold">evamapīti /</span>
            saguṇasākṣātkārasādhaneṣvapyanāvṛttimāha-<span class="bold">sakṛditi /</span>
            yadyapyasakṛdupadeśa āvṛttisamuccayayoranyatarasūcakatvenānyathāsiddhaḥ, tathāpi dṛṣṭe
            saṃbhavatyadṛṣṭamātrakalpanānupapatteḥ śravaṇāderāvṛttidvārā sākṣātkāraphalasya ṣaḍjādau
            dṛṣṭatvādasakṛduktirāvṛttiṃ sūcayati dṛṣṭārthatvāditi nyāyānugrahādityāha-<span class="bold">na darśanaparyavasānatvāditi /</span>
            dhyānasya tvāvṛttervedopāsīteti śabde śrutatvānna kevalārthikatvamityāha-<span class="bold">apiceti /</span>
            astyupāstiśabdasyāvṛttivācitvaṃ tathāpi vedetiśabdoktavedaneṣvahaṅgraheṣu kathamāvṛttisiddhirityata
            āha-<span class="bold">vidyupāstyośceti /</span>
            śabdayorekārthatvamudāharati-<span class="bold">kvaciditi /</span></p>
         
         
         <p>
            sa raikvo yadveda tatprāṇatattvaṃ raikvādanyo 'pi yaḥ kaścidveda tatphale sarvamantarbhavatītyetadukte
            itthaṃ mayotkṛṣṭatvena sa raikva ukta iti haṃsaṃ prati haṃsāntaravacanaṃ, tacchrutvā
            raikvaṃ gatvovāca jānaśrutiḥ, he bhagavaḥ, etāṃ raikvaviditāṃ devatāṃ me 'nuśādhi
            mahyamupadiśetyarthaḥ /<br />
            evaṃ saguṇanirguṇasākṣātkārasādhanadhyānasyāvṛttiḥ śrautī cārthasiddhā ca dṛṣṭārthatvāt,
            śravaṇamananayostvasakṛdupadeśādarthasiddhaivāvṛttiriti viśeṣaḥ //1//
            </p>
         
         
         <p>END BsRp_4,1.1.1</p>
         
         
         
         
         
         <p>START BsRp_4,1.1.2ḥ</p>
         
         
         <p>liṅgāc ca | BBs_4,1.2 |</p>
         
         
         <p>ādityasyaikasyaivodgīthe saṃpādyopāsanānmama tvameka eva putro 'sīti kauṣītakiḥ putramuvāca,
            atastvaṃ tathā mākṛthāḥ kintu bahūn raśmīnādityaṃ ca paryāvartayatāt pṛthagāvartayasvetyarthaḥ
            /
            talopaśchāndasaḥ /
            atra paryāvṛttiśabdātsiddhavadudgīthadhyānasyāvṛttiruktā tato dhyānatvasāmānyātphalaparyantatvasāmānyādvā
            liṅgātsarvatra śravaṇamananadhyāneṣvāvṛttisiddhirityāha-<span class="bold">liṅgācceti /</span>
            evaṃ tāvatsaguṇanirguṇasākṣātkārasādhaneṣvāvṛttiruktā tatra saguṇadhyānāderāvṛttimaṅgīkṛtya
            nirguṇaśravaṇādiṣvāvṛttimākṣipati-<span class="bold">atrāhetyādinā /</span>
            vākyaṃ nirguṇasākṣātkārajanane śaktaṃ na vā, ādye sakṛcchrutavākyātsākṣātkārasiddherāvṛttirvṛthetyuktvā
            dvitīyaṃ śaṅkate-<span class="bold">sakṛditi /</span>
            aśaktasyāvṛttāvapi phalānupapattirityāha-<span class="bold">neti /</span>
            tathāpīti svato 'śaktasya yuktisāhityācchaktāvapītyarthaḥ /
            vākyayuktibhyāṃ parokṣajñāne jāte 'pyaparokṣajñānārthamāvṛttiriti śaṅkate-<span class="bold">athāpi syāditi /</span>
            tayoḥ parokṣajñānahetutvasvābhāvyādāvṛttāvapi na sākṣātkāraḥ syāditi pariharati-<span class="bold">nāsakṛdapīti /</span>
            yadi tayoḥ sākṣātkārasāmarthyaṃ yadi vā parokṣajñānasāmarthyamubhayathāpyāvṛttyanapekṣetyāha-<span class="bold">tasmāditi /</span>
            pramātṛvaicitryādapyāvṛttyaniyama ityāha-<span class="bold">naceti /</span>
            prameyasyānaṃśatvācca tathetyāha-<span class="bold">apiceti /</span>
            dvividho hyadhikārī syātkaścijjanmāntarābhyāsānnirastasamastāsaṃbhāvanādipratibandhaḥ
            kaścittu pratibandhavāniti /
            tatrādyaṃ pratyāvṛtterānarthakyamiṣṭaṃ, dvitīyasya tu pratibandhanirāsāya tadapekṣeti
            samādhatte-<span class="bold">atrocyata iti /</span>
            āvṛtteḥ pratibandhānirāsārthatve liṅgamāha-<span class="bold">tathāhīti /</span>
            yathā ṣaḍjādisvarabhedasākṣātkāraśaktamapi śrotramabhyāsamapekṣate tathā brahmātmasākṣātkāraśaktaṃ
            vākyaṃ tadapekṣamityanubhavamāśrityāha-<span class="bold">nahi dṛṣṭe 'nupapannaṃ nāmeti /</span>
            tattvaṃpadalakṣyārthasya durbodhatvādajñānaprayuktasaṃśayādipratibandhasaṃbhavāttaddhvaṃsāyāvṛtt
            ireṣṭavyeti vācyalakṣyavivekapūrvakamāha-<span class="bold">apicetyādinā /</span>
            yaduktamanaṃśatvātprameyasyāvṛttyānarthakyamiti, tatrāha-<span class="bold">yadyapīti /</span>
            āropitāṃśanirāsāya na me deho nendriyamityabhyāso yukta ityarthaḥ /
            vākyārthajñāne sati kathamabhyāsaniyamaḥ, pramāṇajñānasyābhyāsāyogājjñāninaḥ śravaṇādiniyamāyogāccetyata
            āha-<span class="bold">tattviti /</span>
            jñānātprāgeva śravaṇādivyāpāraniyamanaṃ kriyata ityarthaḥ /
            adhikaṃ śaṅkitumuktamanuvadati-<span class="bold">yeṣāmiti /</span>
            adhikaṃ śaṅkate-<span class="bold">satyamiti /</span>
            duḥkhitvapratyakṣavirodhādvākyādaikyadhīrnodetītyarthaḥ /
            pratyakṣasya bhrāntitvādavirodha ityāha-<span class="bold">netyādinā /</span>
            duḥkhādayo nātmadharmāḥ dṛśyatvāddehādivat, nāpyātmasvarūpāḥ ātmani satyapyananuvṛttitvādvyatirekeṇa
            caitanyavadityarthaḥ /
            nirduḥkhe cidātmani duḥkhādidhiyo bhrāntitvādvākyārthānubhavo na virudhyata ityāha-<span class="bold">tasmāditi /</span>
            anubhave jāte 'pyāvṛttyādyanuṣṭhānaṃ kiṃ na syādityata āha-<span class="bold">na caivamiti /</span>
            ratiḥ kāmaḥ ātmakāmatayā tṛptirviṣayatṛṣṇākṣayaḥ tena saṃtoṣe ātmānandānubhava iti
            bhedaḥ /
            nanvāvṛttau niyogātpravṛttirvācyā tathā ca niyuktatvabuddherakartrātmadhīrna syādityata
            āha-<span class="bold">tatrāpīti /</span>
            āvṛttyabhyupagame 'pyakartāhamityanubhavātpracyāvya gururanyo vā niyogānna pravartayeduktadoṣādityarthaḥ
            /
            kathaṃ tarhi pravṛttirityata āha-<span class="bold">yastviti /</span></p>
         
         
         <p>
            apratibhānādasaṃbhāvanādinetyarthaḥ /<br />
            śiṣyabuddhyanusāreṇa trotavyādivacobhiḥ pradhānasiddhyarthamāvṛttyādau pravartayedityarthaḥ
            //2//
            </p>
         
         
         <p>END BsRp_4,1.1.2</p>
         
         
         
         
         
         <p>START BsRp_4,1.2.3ḥ</p>
         
         
         <p>ātmeti tūpagacchanti grāhayanti ca | BBs_4,1.3 |</p>
         
         
         <p class="bold">ātmeti tūpagacchanti grāhyanti ca /</p>
         
         <p>pūrvatra dhyānāderāvṛttiruktā tāmupajīvya tattvajñānārthaṃ dhyānāvṛttikāle kimahaṃ
            brahmeti dhyātavyamuta matsvāmīśvara ityaikyabhedamānābhyāṃ saṃśayamāha-<span class="bold">ya iti /</span>
            śabdādeva pramita ityādāvayamātmā brahmetyādyabhedaśrutibhiraikyanirṇayātsaṃśayamākṣipati-<span class="bold">kathamiti /</span>
            bhedaśrutyanugrahādbhedapratyakṣādiprābalyamālambya saṃśaya ityāha-<span class="bold">ucyata iti /</span>
            abhedaśrutīnāṃ gauṇatvamukhyatve ubhayatra phalaṃ, yadyapyayaṃ pratyakṣādivirodhaparihāro
            dvitīyādhyāyasaṃgatastathāpyaikyaśruteraviruddhatvaniścayasya samādhāvantaraṅgatvādiha
            saṃgatiḥ /
            viruddhayoraikyadṛṣṭirasiddhetyāha-<span class="bold">nāhamiti /</span>
            kiñca kimīśvarasya jīvamātratvamaikyaṃ jīvasyeśvaramātratvaṃ veti vikalpya krameṇa
            dūṣayati-<span class="bold">īśvarasya cetyādinā /</span>
            ekatvaśrutiprāmāṇyāyaikyadhyānaṃ kāryamiti śaṅkate-<span class="bold">anyatve 'pīti /</span>
            ekatvadhyānamasmadiṣṭameva /
            ekatvaṃ tu nāstītyāha-<span class="bold">kāmamiti /</span>
            abhedaśrutīnāṃ phalavadapūrvārthatātparyeṇa gauṇatvāyogādbhedaśrutīnāṃ kalpitabhedānuvāditvātpratyakṣāderapi
            tadviṣayatvādvimbapratibimbayoriva viruddhadharmāṇāṃ mithyātvānmukhyamaikyamiti siddhānyayati-<span class="bold">evamityādinā /</span>
            īśvarasya jīvatvaṃ na pratipādyaṃ yeneśvarābhāvaḥ syātkintu jīvasyeśvaratvam /
            na caivamadhikāryabhāvaḥ /
            ekatvaprabodhātprāgadhikāribhedāṅgīkārādityāha-<span class="bold">yatpunaruktamityādinā /</span>
            vedḥasatyatvaśraddhāluḥ śaṅkate-<span class="bold">pratyakṣādyabhāva iti /</span>
            varṇeṣu kramasvarayorabhāvādupalabdhadhvanisthayorāropo vācyastathā cāropitakramasvaraviśiṣṭavarṇātmakavedasya
            mithyātvaṃ durvāraṃ, vādināṃ satyatvāgrahastvavidyāvijṛmbhita iti vedasatyatvābhāvo
            na doṣa ityāha-<span class="bold">neti /</span>
            avidyāmākṣipati-<span class="bold">kasyeti /</span>
            praśnaliṅgena tvayyeva tasyāḥ siddhestvadākṣepānupapattirityāha-<span class="bold">yastvamiti /</span>
            ajñānamūlatvātpraśnāderiti bhāvaḥ /
            sarvajñābhinne mayi kathamajñānamiti śaṅkate-<span class="bold">nanviti /</span>
            abhedajñānātprāk cinmātrasya tavaivājñānāśrayatvamanubhavasiddhājñānasyāpalāpāyogāt
            /
            jñāne tvanirvācyasya tasya bādhānnāśrayāpekṣetyāha-<span class="bold">yadyevamiti /</span>
            anirṣācyatvena doṣāntaramapi nirastamityāha-<span class="bold">yo 'pīti</span> //3//</p>
         
         
         <p>END BsRp_4,1.2.3</p>
         
         
         
         
         
         <p>START BsRp_4,1.3.4ḥ</p>
         
         
         <p>na pratīke na hi saḥ | BBs_4,1.4 |</p>
         
         
         <p class="bold">na pratīke nahi saḥ /</p>
         
         <p>ubhayathā dhyānasaṃbhavātsaṃśayaḥ /
            yathā brahmaṇyabhedasattavādahaṅgraha ukta evaṃ pratīkeṣvapi brahmavikāratayā jīvābhinnabrahmābhinnatvājjīvābhedasattvenāhaṅgrahaḥ
            kārya iti dṛṣṭāntena pūrvapakṣaḥ /
            atra pratīkopāstīnāmahaṅgrahopāstibhiraviśeṣaḥ /
            siddhānte tu viśeṣasiddhiriti phalam /
            etadārabhyādhikaraṇatrayasya prāsaṅgikī pādasaṅgatiḥ, brahmaikyadhyānaprasaṅgāgatatvāditi
            vivekaḥ /
            kiṃ pratīkeṣvātmatvānubhavabalādahaṅgraha uta vastuto jīvābhedasattvāt /
            nādya ityāha-<span class="bold">nahi sa iti /</span>
            nānubhavatītyarthaḥ /
            dvitīyamapyasiddhyā dūṣayati-<span class="bold">yatpunariti /</span>
            vikārasya brahmaṇā svarūpaikyāyogādbādhenaikyaṃ vācyaṃ pratīkabādhe copāstividhirna
            syādityarthaḥ /
            kiñca kartṛtvādyabādhenopāstividhipravṛttirvācyā bādhe tadayogāt /
            tathāca bādhamūlabrahmaikyajñānaṃ dvārīkṛtya pratīkeṣvahaṅgrahopāstikalpanā na yuktā,
            bādhavirodhādityāha-<span class="bold">naca brahmaṇa iti /</span>
            ato jīvapratīkayoḥ svarūpabhedādahaṅgrahe vidhyaśravaṇācca nāhaṅgraha iti phalitamāha-<span class="bold">ataśceti /</span></p>
         
         
         <p>
            yathā rucakasvastikayoḥ suvarṇātmanaikye 'pi mitho naikyaṃ tathā jīvapratīkayoḥ brahmātmanaikye
            'pi bhedaḥ samaḥ /<br />
            yadica dharmivyatirekeṇa tayorabhāvaniścayādvastvaikyaṃ tadopāsanoccheda ukta ityarthaḥ
            //4//
            </p>
         
         
         <p>END BsRp_4,1.3.4</p>
         
         
         
         
         
         <p>START BsRp_4,1.4.5ḥ</p>
         
         
         <p>brahmadṛṣṭir utkarṣāt | BBs_4,1.5 |</p>
         
         
         <p class="bold">brahmadṛṣṭirutkarṣāt /</p>
         
         <p>ekaviṣayatvaṃ saṃgatiḥ /
            praśnapūrvakaṃ saṃśayabījamāha-<span class="bold">kuta ityādinā /</span>
            sāmānādhikaraṇyaṃ śrutaṃ tanna tāvanmukhyaṃ, brahmavikārayorgavāśvayorivābhedāyogāt
            /
            nāpi prakṛtivikārabhāvanibandhanaṃ, vākyasya vikārabādhena brahmaparatvāpātāt /
            na ceṣṭāpattiḥ /
            nāma brahmetyupāsīteti vidhiśrutivirodhāt, parimitanāmagrahaṇānarthakyāpātācca /
            brahmaparatve sarvaṃ brahmeti vaktavyatvāt /
            ataḥ pariśeṣādadhyāsa eva sāmānādhikaraṇyakāraṇam adhyāse ca niyāmakābhāvātsaṃśaya
            ityarthaḥ /
            utkṛṣṭanikṛṣṭayornikṛṣṭamapyupāsyaṃ phalavattvāditi nyāyo niyāmaka ityarucerāha-<span class="bold">athaveti /</span>
            atra vikāradṛṣṭibhirbrahmopāstisiddhiḥ phalaṃ, siddhānte tu vikāradṛṣṭyā brahmaṇa
            upāsyatve nikarṣaprāptau satyāṃ phalavattvāsiddhervikārā evotkṛṣṭabrahmadṛṣṭyopāsyā
            iti phalam /
            kiñca laukikanyāyāviruddhārthasaṃbhave viruddhārtho na grāhyaḥ pratyavāyaprasaṅgāt
            /
            kiñca prathamaśrutānāmādityādipadānāmasaṃjātavirodhitayā mukhyārthatvagraho nyāyyaḥ,
            brahmaśabde ca dṛṣṭilakṣaṇāgrahaḥ, tathā cādityādayo brahmadṛṣṭyopāsyā ityeva vākyārtha
            ityāha-<span class="bold">prāthamyācceti /</span>
            brahmaśabdasyaiva dṛṣṭyarthatve hetvantaramāha-<span class="bold">itiparatvāditi /</span>
            itiśabdaśiraskaḥ śabdaḥ samabhivyāhṛtakriyālakṣaka iti loke prasiddhamityarthaḥ /
            dvitīyāśruteścādityādīnāmevopāstikarmatvamityāha-<span class="bold">vākyaśeṣo 'pīti /</span>
            utkṛṣṭamevopāsyamiti nyāyamuktamanuvadati-<span class="bold">yattūktamiti /</span>
            dvitīyetiśrutibhyāṃ laukikanyāyāccoktanyāyabādha ityāha-<span class="bold">taditi /</span>
            brahmaṇo 'nupāsyatve kathaṃ phaladātṛtvaṃ, tatrāha-<span class="bold">phalaṃ tviti /</span>
            kiñca yaddṛṣṭyā vikārasyotkarṣaḥ tasya brahmaṇo viśeṣaṇatve 'pyupāsyatvaṃ cātītyāha-<span class="bold">īdṛśaṃ ceti</span> //5//</p>
         
         
         <p>END BsRp_4,1.4.5</p>
         
         
         
         
         
         <p>START BsRp_4,1.5.6ḥ</p>
         
         
         <p>ādityādimatayaś cāṅga upapatteḥ | BBs_4,1.6 |</p>
         
         
         <p class="bold">ādityādi /</p>
         
         <p>pṛthivyagnyantarīkṣādityadyusaṃjñeṣu lokeṣu hiṅkāraprastāvodgīthapratīhāranidhanairaṃśaiḥ
            pañcāṃśaṃ, sāma, tairevādiriti upadrava iti ca bhaktidvayādhikaiḥ saptāṃśa sāmeti
            bhedaḥ /
            ata viśeṣājñānātsaṃśayaḥ /
            pūrvavadutkarṣanavadhāraṇādaniyama iti pratyudāharaṇena pūrvapakṣamāha-<span class="bold">tatreti /</span>
            siddharūpādityādibhyaḥ karmarūpodgīthādīnāṃ phalasaṃnikarṣeṇotkarṣādbrahmavadviśeṣaṇatve
            niyama iti dṛṣṭāntena mukhyaṃ pūrvapakṣamāha-<span class="bold">athaveti /</span>
            tattatpakṣasiddhireva pūrvottarapakṣaphalaṃ mantavyam /
            kiñcānaṅgeṣvevāṅgadṛṣṭirityatra teṣvaṅgavācipadaprayogaṃ liṅgamāha-<span class="bold">tathāceyameveti /</span>
            tadetadagnyākhyaṃ sāma etasyāṃ pṛthivīrūpāyāmṛcyadhyūḍhamuparisthitamityarthaḥ /
            ṛci sāmavatpṛthivyāmagnirdṛśyate, ataḥ sāmyātpṛthivyevargagniḥ sāmeti dhyānaṃ vihitaṃ,
            tatra yadi ṛksāmātmakayoḥ karmāṅgayoḥ pṛthivyagnidṛṣṭhiḥ syāt, tadā pṛthivyagnyorṛksāmapadaprayogo
            na syādityatra dṛṣṭāntamāha-<span class="bold">kṣattarīti /</span>
            ataḥ prayogānyathānupapattya pṛthivyagnyorṛsāmadṛṣṭirityarthaḥ /
            viṣayasaptamyā caivamevetyāha-<span class="bold">apiceti /</span>
            gāyatrasaṃjñaṃ sāma /
            kiñca pūrvādhikaraṇasiddhāntanyāyenāpyevamityāha-<span class="bold">prathameti /</span>
            anaṅgabuddhyāṅgānyupāsyānīti siddhāntayati-<span class="bold">evamiti /</span>
            upāstīnāṃ hi karmasamṛddhiḥ phalaṃ śrūyate, sā ca tābhiraṅgeṣu saṃskriyamāṇeṣūpapadyate,
            aṅgānāṃ samṛddhyanukūlaprakṛtakarmāpūrvajanakatvādityarthaḥ /
            nanu yatropāstīnāṃ prakṛtakarmāpūrvasaṃnikṛṣṭāṅgadvārāpekṣaṃ phalaṃ śrutaṃ tatra phalopapattaye
            'ṅgānāmupāsyatvaṃ bhavatu tadanapekṣalokādiphaleṣu tūpāsaneṣu kathamupāsyaviveka iti
            śaṅkate-<span class="bold">bhavatviti /</span>
            yathā svatantrapaśuphalasyāpi godohanasya aṅgadvārāpekṣayaiva phalamiṣṭaṃ tadvallokādiphaleṣūpāsaneṣvapi
            karmāpūrvāṅgadvāraiva phalakalpanā yuktā, karmādhikṛtasyaivāṅgāśritopāsaneṣvadhikārāt,
            ato 'ṅgānāmevopāsyatvamiti samādhatte-<span class="bold">teṣvapīti /</span>
            utkarṣānavadhāraṇādaniyama ityuktaṃ nirasyati-<span class="bold">phalātmeti /</span>
            upakramabalāccāṅgamupāsyamityāha-<span class="bold">apiceti /</span>
            rasatamatvādḥiguṇādyupasaṃkhyānamityarthaḥ /
            dvitīyaṃ pūrvapakṣaṃ dūṣayati-<span class="bold">yattūktamityādinā /</span>
            karmabhūyaṃ karmātmakatvaṃ prāpyetyarthaḥ /
            siddhādityādyātmanā karmaṇāṃ dṛṣṭau karmatvahāniḥ syādityata āha-<span class="bold">ādityādibhāveneti /</span>
            māṇavake 'gnidṛṣṭivadudgīthādiṣvādityādidhiyāṃ gauṇatvānna karmatvābhibhāvakatvamityaṅgeṣvanaṅgatvadhīraviruddhetyāśayaḥ
            /
            prayogānupapattimuktāṃ nirasyati-<span class="bold">tadetaditi /</span>
            lakṣaṇābījaṃ saṃbandhamāha-<span class="bold">lakṣaṇā ceti /</span>
            gaṅgāyāṃ ghoṣa ityatra saṃnikṛṣṭasaṃyogasaṃbandhena tīralakṣaṇā, agnirmāṇavaka ityatrāgniniṣṭhaśucitvādiguṇavattvarūpaparamparāsaṃbandhena
            lakṣaṇā dṛṣṭā, tathā cātra ṛksāmayoḥ pṛthivyāgnidṛṣṭipakṣe 'pi ṛksāmapadābhyāṃ svavācyārthe
            draṣṭavyatākhyaparamparāsaṃbandhena pṛthivyagnilakṣaṇā yuktetyarthaḥ /
            nanu pratīkavācipadasya dhyeye arthe lakṣaṇā na yuktā, kṣatṛpadasya rājanyaprayogāditi
            śaṅkate-<span class="bold">tatra yadyapīti /</span>
            tathāpi ṛksāmasaṃbandhātpṛthivyagnyorevaitasyāmṛcyadhyūḍhaṃ sāmeti mukhyayoḥ pṛthaguktestadetasyāmityatrāpi
            tayorgrahe punaruktiḥ syāt, ataḥ pratīkābhedadṛṣṭyā pṛthivyagnyoḥ pratīkasaṃnidhānāttayoreva
            pratīkapadaprayogaḥ kṛtastabhedadārḍhyāyetyarthaḥ /
            tarhi kṣattṛśabdo 'pi rājani syādityata āha-<span class="bold">kṣatriti /</span>
            sthitaprayogasya nimittaṃ kimapi vācyaṃ na tu nimittamastīti prayoga āpādya iti bhāvaḥ
            /
            kṣattā sūtaḥ, tasya kāryaṃ rathacaryādi yadā rājeva karoti tadā kṣattṛśabdo rājanyapyastītyakṣarārthaḥ
            /
            ṛgādāveva pṛthivyādidṛṣṭirityatra hetvantaramāha-<span class="bold">iyamiti /</span>
            saptamyā lokānāmupāsyatvamuktaṃ nirasyati-<span class="bold">tathā lokeṣviti /</span>
            sāmātmanā lokānupāsīteti dvitīyāsaptamyorbhaṅgastvayā kāryastato varaṃ lokātmanā sāmopāsīteti
            saptamīmātrabhaṅga ityarthaḥ /
            eteneti ekavibhaktibhaṅgalāghavena prāṇātmanā gāyatraṃ sāmopāsyamiti vyākhyātamityarthaḥ
            /
            nanu vibhaktisāmye kathaṃ nirṇayastatrāha-<span class="bold">yatrāpīti /</span>
            'sāmna upāsanaṃ sādhu'ityupakramya pṛthivī hiṅgāra ityādinā hiṅgārādipañcāvayavasya
            sāmna upāsanamuktvā 'iti tu pañcavidhasyopāsanam'ityupasaṃhṛtya, atheti saptavidhasya
            sāmna upāsanaṃ prakramya prapañcitamataḥ sāmna evopāsyatvamityarthaḥ /
            yaduktaṃ prāthamyātpṛthivyāderūpāsyatvamiti, tatrāha-<span class="bold">etasmādeveti /</span></p>
         
         
         <p>yadyapi hiṅkāroddeśena pṛthivītvavidheruddeśyasya prathamanirdeśo vācyastathāpyuktanyāyabalādvyatyayo
            grāhya ityarthaḥ //6//</p>
         
         
         <p>END BsRp_4,1.5.6</p>
         
         
         
         
         
         <p>START BsRp_4,1.6.7ḥ</p>
         
         
         <p>āsīnaḥ saṃbhavāt | BBs_4,1.7 |</p>
         
         
         <p class="bold">āsīnaḥ saṃbhavāt /</p>
         
         <p>karmaṇa utthitenopaviṣṭena vānekadhānuṣṭhānadarśanātsaṃśayaḥ karmāṅgāśritopāsanānāmāsananiyamānapekṣāṇāmanuṣṭhānaprakāra
            uktastadvadaṅgānāśritopāsaneṣvapyaniyama iti pūrvapakṣayati-<span class="bold">tatreti /</span></p>
         
         
         <p>
            atrāsanābhyāsāsiddhiḥ, siddhānte tu manodehayorbhinnatve 'pi dehacāñcalye manaso 'navasthānasya
            anubhavasiddhatvānmanovyāpāreṣūpāsaneṣu dehasthairyārthamāsananiyamāpekṣeti phalabhedaḥ
            /<br />
            tiṣṭhata utthitasya //7//
            </p>
         
         
         <p>END BsRp_4,1.6.7</p>
         
         
         
         
         
         <p>START BsRp_4,1.6.8ḥ</p>
         
         
         <p>dhyānāc ca | BBs_4,1.8 |</p>
         
         
         <p>kiñca dhyātāra āsīna eva syuḥ dhyāyatiśabdārhatvādbakādivadityāha-<span class="bold">dhyānācceti</span> //8//</p>
         
         
         <p>END BsRp_4,1.6.8</p>
         
         
         
         
         
         <p>START BsRp_4,1.6.9ḥ</p>
         
         
         <p>acalatvaṃ cāpekṣya | BBs_4,1.9 |</p>
         
         
         <p>atraiva śrautaṃ dṛṣṭāntamāha-<span class="bold">acalatvaṃ ceti</span> //9//</p>
         
         
         <p>END BsRp_4,1.6.9</p>
         
         
         
         
         
         <p>START BsRp_4,1.6.10ḥ</p>
         
         
         <p>smaranti ca | BBs_4,1.10 |</p>
         
         
         <p>brahmasya śārīrasya cāsanasya smaraṇānniyama ityāha-<span class="bold">smaranti ceti</span> //10//</p>
         
         
         <p>END BsRp_4,1.6.10</p>
         
         
         
         
         
         <p>START BsRp_4,1.7.11ḥ</p>
         
         
         <p>yatraikāgratā tatrāviśeṣāt | BBs_4,1.11 |</p>
         
         
         <p class="bold">yatraikāgratā tatrāviśeṣāt /</p>
         
         <p>teṣvevāṅgānāśritopāsaneṣu prācyādidiśi tīrthādideśe pradoṣādikāle niyamo 'sti na vetyubhayathāsaṃbhavātsaṃśayaḥ
            /
            ekaviṣayatvaṃ saṃgatirūpāstīnāṃ vihitatvādyāgādivadasti digādiniyama iti pūrvapakṣaḥ
            /
            atra digādiṣvādaraḥ phalaṃ siddhānte tvanādaraḥ /
            dhyeye cittaikāgryasya prādhānyātpradhānākṣiptadeśādigrahaṇasyocitatvādivivekaḥ /
            <span class="bold">arthalakṣaṇa eveti /</span>
            aikāgryaphalaliṅgaka evetyarthaḥ /
            prācīnapravaṇe prāgdeśe nimnasthāne vaiśvadevaṃ kuryāditivadatra digādiviśeṣo na śrūyate
            ato 'numānamaprayojakamiti bhāvaḥ /
            viśeṣāśravaṇamasiddhamiti śaṅkate-<span class="bold">nanu viśeṣamapīti /</span>
            śarkarāḥ sūkṣmapāṣāṇāḥ /
            
            <p>
               jalāśrayavarjanaṃ śītanivṛttyartham /<br />
               cakṣuḥpīḍano maśakaḥ /<br />
               vācanikaṃ samadeśādiniyamamaṅgīkṛtya cittaikāgryaviruddheṣu deśādigateṣu prācīnapravaṇatvādiṣvanādara
               iti suhṛdbhāvena sūtrakṛdupadiśati /<br />
               deśādyāgrahe cittavikṣepātsamādhibhaṅgaḥ syātsa mābhūditi //11//
               </p>
         </p>
         
         
         <p>END BsRp_4,1.7.11</p>
         
         
         
         
         
         <p>START BsRp_4,1.8.12ḥ</p>
         
         
         <p>ā prayāṇāt tatrāpi hi dṛṣṭam | BBs_4,1.12 |</p>
         
         
         <p class="bold">āprāyaṇāt /</p>
         
         <p>vyavahitenāsya saṃbandhamāha-<span class="bold">āvṛttiriti /</span>
            aniyojye brahmaṇyātmatvapratipattiryasya tasya viduṣa ityarthaḥ /
            ahaṅgrahopāsaneṣvanuṣṭhānasyobhayathādṛṣṭeḥ saṃśayamāha-<span class="bold">yāni punariti /</span>
            yathā digādiniyamasyāvidheranādarastadvadāmaraṇamupāsyāvṛtteravidhānādiniyamḥa iti
            pūrvapakṣaḥ /
            maraṇaparyantamāvṛttiriti siddhāntayati-<span class="bold">evamiti /</span>
            upāstīnāṃ karmaṇāṃ cāntyakāle prāptavyaphalasphūrtidvārā phalahetutve mānamāha-<span class="bold">savijñāna iti /</span>
            bhāvanāmayaṃ vijñānaṃ phalasphuraṇaṃ tena sahitaḥ savijñāno vijñānasphuritaphalaṃ
            vijñānamityarthaḥ /
            yasmiṃlloke cittaṃ saṃkalpo 'syeti yaccittastena saṃkalpitena lokena saha phalasphūrtyanantaraṃ
            manaḥ prāṇe līyate iti yāvat /
            teja udānaḥ /
            ātmā jīvaḥ /
            jalaukādṛṣṭāntaśruteśca bhāviphalasphūrtirastītyarthaḥ /
            astvidamantyaphalaṃ vijñānaṃ karmaṇamivādṛṣṭadvāropāstīnāṃ tataḥ kuta āmaraṇamāvṛttirityata
            āha-<span class="bold">pratyayāstviti /</span></p>
         
         
         <p>
            upāstipratyayānāṃ dhārāvāhikatayā svarūpānivṛttirevāntyaṃ vijñānaṃ, natvadṛṣṭadvārakamanyadapekṣitaṃ
            sarvabhāvānāmeva svasāmānajātīyadvārānapekṣatayā pratyayānāṃ pratyayāntarapekṣāyogāt,
            karmaṇāṃ tu dṛṣṭadvārāntyadhīphalatvānupapatteḥ adṛṣṭadvārakalpaneti bhāvaḥ /<br />
            kraturdhyānam /<br />
            upāsaka etantrayam 'akṣitamasi', 'acyutamasi', 'prāṇasaṃśitamasi'iti mantratrayaṃ
            maraṇakāle 'pi smaredityarthaḥ //12//
            </p>
         
         
         <p>END BsRp_4,1.8.12</p>
         
         
         
         
         
         <p>START BsRp_4,1.9.13ḥ</p>
         
         
         <p>tadadhigama uttarapūrvāghayor aśleṣavināśau tadvyapadeśāt | BBs_4,1.13 |</p>
         
         
         <p>yathopāsakānāṃ yāvajjīvaṃ kartavyamasti na tathātmavidāmiti karmakṣayalakṣaṇāṃ jīvanmuktimāha-<span class="bold">tadadhigama iti /</span>
            jñānasādhaneṣu phalādhikyārthaṃ phalādhyāye 'pi sādhanavicāraḥ kṛtaḥ, saṃprati phalādhyāyasthā
            phalacintā kriyata ityāha-<span class="bold">gata iti /</span>
            karmaṇāṃ phalāntatvaśāstrājjñānanāśyatvaśāstrācca saṃśayaḥ, pūrvapakṣe jñānino 'pi
            saṃcitapāpabhogānantaraṃ muktiḥ, siddhānte tu jñānasamakālaṃ pāpanāśājjīvanmuktiriti
            phalam /
            na hiṃsyādityādiniṣedhaśrutyā duritādṛṣṭasya duḥkhadāyinī śaktiradhigatā /
            'nābhuktaṃ kṣīyate karma'iti ca smaranti /
            ataḥ phalāntameva pāpaṃ na madhye naśyatīti pūrvapakṣaḥ /
            nanu tarhi tannāśārthaṃ prāyaścittavidhirna syāditi cet /
            na /
            yathā āhitāgnergṛhadāhe nimitte sati 'agnaye kṣāmavate puroḍāśamaṣṭākapālaṃ nirvapet'iti
            iṣṭividhistadvaddoṣe nimittamātre sati prāyaścittavidherdeṣanāśārthatvāsiddheḥ /
            nanu viṣama upanyāsaḥ, yuktaṃ gṛhadāhasya siddhatvādayogyatvāccāphalatayā nimittamātratvaṃ
            doṣavānprāyaścittaṃ kuryādityatra tu malinaḥ snāyāditivaddoṣapadasya nivṛttidvārā
            phalaparatvasaṃbhavāt 'tarati brahmahatyāṃ yo 'śvamedhena yajate'iti prāyaścittātpāpanivṛttiśruteścāyuktaṃ
            prāyaścittasya naimittikatvamityata āha-<span class="bold">apiceti /</span>
            jñānasya doṣanāśārthatayā vidhānaṃ nāsti 'kṣīyante cāsya karmāṇi'ityāderjñānastāvakamātratvādityarthaḥ
            /
            karmabhogānantaraṃ deśakālāntare mokṣo bhaviṣyati śāstraprāmāṇyādityāha-<span class="bold">netyucyata iti /</span>
            jñānātkarmakṣayasyāpūrvatvānmānāntaraviruddhatvācca tatparānekavākyānāṃ stāvakatvāyogāttasyāstitvamiti
            siddhāntayati-<span class="bold">evamityādinā /</span>
            pāpakriyāto 'pūrvānutpattiraśleṣaḥ /
            saguṇabrahmavidyāyāṃ vyapadeśamuktvā nirguṇāyāṃ tamāha-<span class="bold">ayamapara iti /</span>
            paroktaṃ dūṣayati-<span class="bold">yaduktamityādinā /</span>
            vidhiniṣedhaśāstraṃ 'nābhuktaṃ kṣīyate'ityādi, smṛtiśca karmaṇaḥ phalaśaktau pramāṇamataḥ
            śaktasyāpi kutaścinnāśāṅgīkāreṇa śāstravirodha ityarthaḥ /
            tattvajñānamātmanyaśeṣaduritanāśakaṃ tanmūladhyāsabādhakatvātsvapnaduritamūlakartṛtvādhyāsabādhakajāgradbodhḥavadityāha-<span class="bold">tathāpyakartrātmabodhāditi /</span>
            śrutārthameva yuktyā draḍhayati-<span class="bold">aśleṣa iti ceti /</span>
            mūlādhyāsānutpatteḥ pāpasyāśleṣaḥ, tannāśāttadvināśa ityarthaḥ /
            adhyāsābhāve vidvadanubhavamāha-<span class="bold">pūrveti /</span>
            mokṣaśāstrabalācca jñānātkarmakṣayasiddhirityāha-<span class="bold">evameveti /</span>
            jñānātkarmakṣaye satyevetyarthaḥ /
            mokṣasya karmaphalasāmyamuktaṃ nirasyati-<span class="bold">naceti</span> //12//</p>
         
         
         <p>END BsRp_4,1.9.13</p>
         
         
         
         
         
         <p>START BsRp_4,1.10.14ḥ</p>
         
         
         <p>itarasyāpy evam asaṃśleṣaḥ pāte tu | BBs_4,1.14 |</p>
         
         
         <p class="bold">itarasyāpi-tu /</p>
         
         <p>atideśatvānna saṃgatyādyapekṣā /
            jñānātpuṇyaṃ kṣīyate na veti pūrvavatsaṃdehe jñānaṃ tu na puṇyanāśakaṃ śāstrīyatvātpuṇyavadityadhikāśaṅkāmuktvātideśaṃ
            vyācaṣṭe-<span class="bold">dharmasyetyādinā /</span>
            jñānaṃ puṇyanāśakaṃ samūlavidyāghātitvāditi nyāyopetāgamabādhitamanumānamiti bhāvaḥ
            /
            nanu kṣīyante cetyaviśeṣaśrutiḥ pāpaviṣayā sarvaṃ pāpmānaṃ taratīti viśeṣaśruterityata
            āha-<span class="bold">yatrāpi kevala iti /</span>
            pāpapuṇyakṣayaparādhikaraṇadvayasya phalamāha-<span class="bold">pāte tviti</span> //14//</p>
         
         
         <p>END BsRp_4,1.10.14</p>
         
         
         
         
         
         <p>START BsRp_4,1.11.15ḥ</p>
         
         
         <p>anārabdhakārye eva tu pūrve tadavadheḥ | BBs_4,1.15 |</p>
         
         
         <p class="bold">anārabdhakārye eva tu /</p>
         
         <p>uktakarmakṣayaṃ viṣayīkṛtya kṣīyante cetyaviśeṣaśrutestasya tāvadeva ciramiti śruteśca
            saṃśayamāha-<span class="bold">pūrvayoriti /</span>
            jīvanmuktyasiddhistatsiddhiścetyubhayatra phalam /
            pūrvasiddhāntanyāyena pūrvapakṣaprāptau uktotsargataḥ karmakṣatiḥ prārabdhānyakarmaviṣayetyapavādaṃ
            siddhānyati-<span class="bold">evamiti /</span>
            sāmiśabdor'dhavācakaḥ /
            prārabdhādyāvanna vimucyate tāvāneva vilambastanmokṣe brahma saṃpadyata iti śrutyarthaḥ
            /
            dehapātāvadhiliṅgāttattvavidāṃ yājñavalkyādīnāṃ dehadhāraṇaśrutismṛtiliṅgācca prārabdhakarmaṇastattvajñānaṃ
            prati hetutvenopajīvyatvācca prābalyasiddhestatpratibaddhaṃ tattvajñānaṃ tatsiddhyarthamavidyāṃśaṃ
            vikṣepaśaktyākhyaṃ vihāyāvarakāvidyāṃśaṃ nāśayatītyāha-<span class="bold">ucyate-na-tāvaditi /</span>
            vikṣepakāvidyāleśa eva tatsaṃskāraḥ /
            śiṣyānprati jīvanmuktau svānubhavamāha-<span class="bold">apica naiveti</span> //15//</p>
         
         
         <p>END BsRp_4,1.11.15</p>
         
         
         
         
         
         <p>START BsRp_4,1.12.16ḥ</p>
         
         
         <p>agnihotrādi tu tatkāryāyaiva taddarśanāt | BBs_4,1.16 |</p>
         
         
         <p class="bold">agnihotrādi tu /</p>
         
         <p>nityaṃ naimittikaṃ karma jñānānnaśyati na veti saṃdehe ubhe puṇyapāpe taratītyaviśeṣaśruternaśyatītyāśaṅkyottarasyāpītyuktātideśasya
            nityādyatiriktakāmyapuṇyaviṣayatvenātrāpavādaṃ siddhāntayati-<span class="bold">puṇyasyetyādinā /</span>
            atra pūrvapakṣe jñānārthaṃ nityādyanuṣṭhānāsiddhiḥ paṅkakṣālananyāyāt, siddhānte tu
            jñānetpattyarthatvāttatsiddhiriti vivekaḥ /
            atra bhāṣye jñānakarmaṇoḥ sākṣādekakāryatvaṃ paramatenoktvā sākṣātpāramparyābhyāṃ
            mokṣahetutvaṃ svamatamuktamiti mantavyam /
            ata eveti jñānādūrdhvaṃ karmābhāvātpūrvakarmaviṣayamityarthaḥ /
            nirguṇavidyāyāḥ karmasāhityaṃ tṛptiṃ prati bhojanasya lāṅgaleneva darśitaṃ, saṃprati
            saguṇavidyāparatvena sūtrasyāñjasyamāha-<span class="bold">saguṇāsviti</span> //16//</p>
         
         
         <p>END BsRp_4,1.12.16</p>
         
         
         
         
         
         <p>START BsRp_4,1.12.17ḥ</p>
         
         
         <p>ato 'nyāpi hy ekeṣām ubhayoḥ | BBs_4,1.17 |</p>
         
         
         <p>uttarasūtrārthaṃ gṛhṇāti-<span class="bold">kimityādinā /</span></p>
         
         
         <p>yatprārabdhādanyatkāmyaṃ puṇyaṃ pāpaṃ ca tadeva vidvatsuhṛddviṣatoḥ svasamānajātīyaṃ
            karma janayati svayaṃ ca jñānānnaśyatīti bhāvaḥ //17//</p>
         
         
         <p>END BsRp_4,1.12.17</p>
         
         
         
         
         
         <p>START BsRp_4,1.13.18ḥ</p>
         
         
         <p>yad eva vidyayeti hi | BBs_4,1.18 |</p>
         
         
         <p class="bold">yadeva vidyayeti hi /</p>
         
         <p>uktanityādikaṃ viṣayamupajīvya sabījaṃ saṃśayamuktvā pūrvapakṣamāha-<span class="bold">vidyāsaṃyuktameveti /</span>
            atra pūrvapakṣe karmāṅgopāstihīnakarmaṇo jñānārthatvāsiddhiḥ, siddhānte tatsiddhiriti
            bhedaḥ /
            bhavatu vidyāviśiṣṭasya karmaṇo jñānaṃ prati śīghrakāritvākhyaḥ kaścidatiśayo vidyāsāmarthyāt
            /
            
            <p>
               naitāvatā kevalasya vaiyarthyaṃ vividiṣāśrutivirodhāt /<br />
               naca tatra śrutau yajñādiśabdānāṃ vidyopetakarmaparatayā saṃkoco yuktaḥ /<br />
               hi yataḥ /<br />
               'yadeva vidyayā'iti śrutiḥ kevalasyāpi vīryavattvaṃ gamayatīti siddhāntagranthārthaḥ
               //18//
               </p>
         </p>
         
         
         <p>END BsRp_4,1.13.18</p>
         
         
         
         
         
         <p>START BsRp_4,1.14.19ḥ</p>
         
         
         <p>bhogena tv itare kṣapayitvātha saṃpadyate | BBs_4,1.19 |</p>
         
         
         <p class="bold">bhogena tvitare kṣapayitvā saṃpadyate /</p>
         
         <p>tattvavidatra viṣayaḥ, sa kiṃ prārabdhakṣayānantaraṃ saṃsaratyuta neti nimittabhāvābhāvābhyāṃ
            saṃśaye siddhāntamupakramate-<span class="bold">anārabdheti /</span>
            anārabdhakarmaṇaḥ kṣayoktāvārabdhasya kathaṃ kṣaya ityākāṅkṣāyāmasyotthānātsaṅgatiḥ
            /
            pūrvapakṣe videhakaivalyāsiddhiḥ siddhānte tatsiddhiriti bhedaḥ /
            dehapātottaramapi tattvavitsaṃsarati saṃsārayogyatvādyathā dehapātātpūrvamityanārabdhādhikaraṇadṛṣṭāntena
            pūrvapakṣamāha-<span class="bold">nanviti /</span>
            bhoganimittakarmābhāvāddhetvasiddhiḥ /
            
            <p>
               yattu saṃcitaṃ karmāntaraṃ tanna nimittaṃ phalasya, dagdhamūlatvāt /<br />
               avidyādayo hi kleśāḥ karmaṇastatphalasya ca mūlam /<br />
               taduktaṃ yogaśāstre 'kleśamūlaḥ karmāśayaḥ sati mūle tādvipākaḥ'iti /<br />
               tacca mūlaṃ jñānāgninā dagdhamiti kutaḥ punaḥ saṃsārastasmāddehapāte kaivalyamiti
               siddham //19//
               </p>
         </p>
         
         
         <p>END BsRp_4,1.14.19</p>
         
         
         <p class="bold">iti śrīmatparamahaṃsaparivrājakācāryaśrīgovindānandabhagavatpādakṛtau bhāṣyaratnaprabhāyāṃ
            caturthasyādhyāyasya prathamaḥ pādaḥ //1//</p>
         
         
         <p><span class="bold">// iti caturthasyādhyāya jīvanmukti nirūpaṇākhyaḥ prathamaḥ pādaḥ </span>//</p>
         
         
         
         
         
         
         
         <p class="bold">caturthādhyāye dvitīyaḥ pādaḥ /</p>
         
         
         
         
         
         <p>START BsRp_4,2.1.1ḥ</p>
         
         
         <p>vāṅmanasi darśanāc chabdāc ca | BBs_4,2.1 |</p>
         
         
         <p class="bold">vāṅmanasi darśanācchabdhācca /</p>
         
         <p>jñānaphaloktyanantaramupāsanaphalaṃ brahmalokasthaṃ vaktavyaṃ taccārcirādimārgaprāpyaṃ,
            mārgaprāptiścotkrāntisādhyā tasmādupāstiphalakṣiptotkrāntipādasyāstyādhyāyasaṃgatiḥ
            /
            yuktaṃ cāsya pūrvapādānantaryaṃ jñānaphaloktyanantaraṃ vaktavyopāstiphalenākṣiptatvādityāha-<span class="bold">atheti /</span>
            jñānina ivopāsakasyāpyutkrāntirnetyata āha-<span class="bold">samāneti /</span>
            vidvānupāsakaḥ, tasyānupāsakavadutkrāntirasti, ajñatvāditi vakṣyata ityarthaḥ /
            prayato mriyamāṇasyetyarthaḥ /
            vākpadasya karaṇabhāvavyutpattibhyāṃ karaṇatadvṛttyorlayabhānātsaṃśayaḥ /
            pūrvapakṣe karaṇānāṃ svarūpalayānmṛtamātrasya muktiḥ, siddhānte tu saṃsārasiddhiḥ
            /
            anupādāne manasi vācastattvalayāyogena vyāpāramātropaśamāditi vivekaḥ /
            sūtre vṛttipadādhyāhāraḥ kathamiti śaṅkate-<span class="bold">kathamiti /</span>
            uttaratra hi sūtrakṛttattvavida indriyāṇāṃ svarūpalayaṃ vakṣyati tadbalādihādhyāhāra
            ucitaḥ /
            ajñasyāpi indriyalayasāmye vakṣyamāṇaviśeṣoktyayogāditi samādhyarthaḥ /
            prakṛtāveva vikāralaya iti nyāyaviruddhārthaṃ śrutirapi na brūta iti siddhāntayati-<span class="bold">atatprakṛtitvāditi /</span></p>
         
         
         <p>nyāyasya niravakāśatvādbalīyastvaṃ śabdasya tūktirvāgitivyutpattyā lakṣaṇayā vā sāvakāśatvamiti
            dyotayituṃ śabdāccetyuktam //1//</p>
         
         
         <p>END BsRp_4,2.1.1</p>
         
         
         
         
         
         <p>START BsRp_4,2.1.2ḥ</p>
         
         
         <p>ata eva ca sarvāṇyanu | BBs_4,2.2 |</p>
         
         
         <p>vācyuktaṃ nyāyaṃ cakṣurādiṣvatidiśati-<span class="bold">eta eveti /</span>
            upaśāntadehauṣṇyastasmādutkramaṇādūrdhvaṃ punarbhavaṃ pratipadyata iti śrutyarthaḥ
            /
            indriyaśabdasya śrutisthasya vṛttiparatayopapatteḥ /
            sarvendriyavṛttilayaścediṣṭastarhi vāṅmanasīti pṛthaksūtraṃ kimarthamityata āha-<span class="bold">sarveṣāṃ karaṇānāmiti</span> //2//</p>
         
         
         <p>END BsRp_4,2.1.2</p>
         
         
         
         
         
         <p>START BsRp_4,2.2.3ḥ</p>
         
         
         <p>tanmanaḥ prāṇa uttarāt | BBs_4,2.3 |</p>
         
         
         <p class="bold">tanmanaḥ prāṇa uttarāt /</p>
         
         <p>vākyakramādarthakramāccādhikaraṇakramaḥ /
            śrutinyāyābhyāṃ saṃśayaḥ pūrvaṃ prabalanyāyavirodhādvāgiti śruterbādhaḥ /
            kṛtaḥ iha tvabātmakaprāṇasya annātmakamanaḥprakṛtitvena prakṛtau vikāralaya iti nyāyānugrahānna
            manaḥśrutirbādhyeti pūrvapakṣaphalaṃ pūrvavat, siddhāntastvabannayoḥ prakṛtivikṛtibhāve
            'pi na tadvikārayoḥ prāṇamanasostadbhāvo himaghaṭayorapi tadbhāvaprasaṅgādato nyāyavirodhātpūrvavacchrutirbādhyeti
            vivekaḥ /
            
            <p>
               āgṛhītā bāhyendriyavṛttayo yena tattathā līnendriyavṛttikaṃ mano 'pi vṛttilayenaiva
               prāṇe līyata ityarthaḥ /<br />
               evamapīti /<br />
               prāṇasyābvikāratvapakṣe 'pītyarthaḥ /<br />
               tasmāditi prāṇasya sākṣānmanaḥprakṛtibhāvānmanaḥśabdo vṛttiṃ lakṣayatītyarthaḥ //3//
               </p>
         </p>
         
         
         <p>END BsRp_4,2.2.3</p>
         
         
         
         
         
         <p>START BsRp_4,2.3.4ḥ</p>
         
         
         <p>so 'dhyakṣe tadupagamādibhyaḥ | BBs_4,2.4 |</p>
         
         
         <p class="bold">so 'dhyakṣe tadupagamādibhyaḥ /</p>
         
         <p>uktanyāyasiddhaṃ prāṇasyāpi vṛttilayamupajīvya 'prāṇastejasi'iti śruterūpagamādiśruteśca
            saṃśayamuktvā jīve layaṃ vināpi upagamādisaṃbhava iti pūrvapakṣayati-<span class="bold">sthitamityādinā /</span>
            atra tejaḥśabdasya mukhyatvaṃ, siddhānte tu bhūtopahita jīvalakṣakatvamiti matvā sūtraṃ
            yojayati-<span class="bold">sa prakṛta ityādinā /</span>
            ajñānakarmavāsanopādhika ityarthaḥ /
            taṃ jīvaṃ prati prāṇānāmupagamānugamanāvasthānaśrutibhya iti hetvarthaḥ /
            yathā yātrecchāvantaṃ rājānaṃ bhṛtyā upagacchantyevameva paralokaṃ jigamiṣuṃ jīvaṃ
            sarve prāṇā abhimukhyenāyāntītyupagamaḥ śrutaḥ /
            tamutkrāmantamityanugamanaṃ śrutam /
            jīve prāṇāvasthānaśrutimāha-<span class="bold">savijñāna iti /</span></p>
         
         
         <p>jīvasya prāptavyaphalāvagamāya hi vijñānasāhityaśrutyāḥ mukhyaprāṇasahitakaraṇānāṃ
            jīve sthitirbhātītyarthaḥ //4//</p>
         
         
         <p>END BsRp_4,2.3.4</p>
         
         
         
         
         
         <p>START BsRp_4,2.3.5ḥ</p>
         
         
         <p>bhūteṣu tacchruteḥ | BBs_4,2.5 |</p>
         
         
         <p>yadyapi prāṇasya tejasyavyavadhānena layaḥ śrutastathāpyubhayaśrutyanugrahāya prāṇo
            jīve līyate, jīvadvārā ca tadupādhiṣu tejaādibhūteṣviti śrutyarthasphuṭīkaraṇārthaṃ
            sūtraṃ gṛhṇāti-<span class="bold">kathaṃ tarhīti /</span>
            naca layaṃ vināpi jīvaṃ pratyipagamādisaṃbhavāttejaḥ śrutirmukhyāstviti vācyaṃ, jīvaṃ
            pratyāgatya prāṇasya nirvyāpāratvena sthiterevātra layatvāditi bhāvaḥ /
            bhūteṣu jīvasthitiḥ kiṃ balādvyākhyāyata ityāśaṅkya 'so 'dhyakṣe'iti sūtrodāhṛtaśrutibalādityāha-<span class="bold">nanvityādinā /</span>
            prāṇasya jīvadvārā bhūtaprāptau dṛṣṭāntamāha-<span class="bold">yo 'pi hīti</span> //</p>
         
         
         <p>END BsRp_4,2.3.5</p>
         
         
         
         
         
         <p>START BsRp_4,2.3.6ḥ</p>
         
         
         <p>naikasmin darśayato hi | BBs_4,2.6 |</p>
         
         
         <p>sthūladehārambhāya pañcīkṛtabhūtānyāvaśyakānīti raṃhatyadhikaraṇe vyākhyātam /
            aṇvyaḥ sūkṣmāḥ, mīyanta iti mātrāḥ paricchinnāḥ, prāṅmokṣādavināśinyaḥ, daśārdhānāṃ
            pañcānāṃ bhūtānāṃ sūkṣmabhāgā iti yāvat /
            jīvasya bhūtāśrayatvaṃ karmāśrayatvaśrutiviruddhamityāśaṅkya karma nimittatvenāśrayaḥ,
            bhūtāni tu dehopādānatvenetyubhayamaviruddhamityāha-<span class="bold">nanu cetyādinā /</span></p>
         
         
         <p>tau yājñavalkyārtabhāgau yajjīvādhāramūcatustatkarmeti śrutervacanam //6//</p>
         
         
         <p>END BsRp_4,2.3.6</p>
         
         
         
         
         
         <p>START BsRp_4,2.4.7ḥ</p>
         
         
         <p>samānā cāsṛtyupakramād amṛtatvaṃ cānupoṣya | BBs_4,2.7 |</p>
         
         
         <p>evaṃ bāhyendriyāṇāṃ manasi prathamaṃ vṛttilayalābhāttato manovṛtteḥ prāṇe layaḥ prāṇavṛtterbhūtopahitajīve
            laya ityutkrāntivyavasthoktā /
            sāca sarvaprāṇiṣu tulyetyāha-<span class="bold">samānā cānupoṣya /</span>
            'puruṣasya prayato vāṅmanasi'ityaviśeṣaśruteḥ 'vidyayāmṛtamaśnute'iti śruteśca saṃśayamāha-<span class="bold">seyamiti /</span>
            viśayānānāṃ saṃdihānānāmityarthaḥ /
            pūrvapakṣe saguṇabrahmavidasaṃbandhitvamutkrānterviśeṣaḥ sādhyate /
            tato 'nūtkrānta upāsako muktimaśnuta iti phalaṃ, siddhānte tūtkrānto brahmalokabhāgīti
            phalabhedaḥ /
            pūrvapakṣamākṣipya samādhatte-<span class="bold">nanu vidyetyādinā /</span></p>
         
         
         <p>vidyayāmṛtamiti śrutinirguṇavidyāvatparā /
            na tasya prāṇā utkrāmantīti pratiṣedho 'pi tadviṣayaḥ /
            ataḥ saguṇavido 'pyajñasyaivotkrāntiriti siddhāntayati-<span class="bold">evamiti /</span>
            sṛtirmārgastasyopakramo 'rciḥprāptistataḥ prāktanā utkrāntistulyā, tata upāsako mūrdhanyanāḍīdvārārcirādimārgaṃ
            prāpnoti nānya iti viśeṣaḥ /
            yattu daharopāsakasyāmṛtatvaṃ śrutaṃ 'tayordhvamāyannamṛtatvameti'iti tadāpekṣikameva
            na mukhyaṃ 'yaṃ kāmaṃ kāmayate so 'sya saṃkalpādeva samuttiṣṭhati'iti bhogaśravaṇādityāha-<span class="bold">anupoṣya cedamiti /</span></p>
         
         
         <p>uṣa dāha iti dhātoridaṃ rūpam //7//</p>
         
         
         <p>END BsRp_4,2.4.7</p>
         
         
         
         
         
         <p>START BsRp_4,2.5.8ḥ</p>
         
         
         <p>tadāpīteḥ saṃsāravyapadeśāt | BBs_4,2.8 |</p>
         
         
         <p class="bold">tadāpīteḥ /</p>
         
         <p>pūrvodāhṛtotkrāntivākyaśeṣaṃ vyākhyāya liṅgāśrayapañcabhūtānāṃ kimātyantiko brahmaṇi
            laya utānātyantika iti layasyobhayathādarśanātsaṃśayamāha-<span class="bold">kīdṛśī punariyamiti /</span></p>
         
         
         <p>pūrvatrāpekṣikamamṛtatvamityuktaṃ tadayuktamityākṣepātsaṃgatiḥ pūrvapakṣe mṛtamātrasya
            muktisiddhiḥ, siddhānte tu karmavidyāśāstrabalātsāvaśeṣalayasiddhiriti vivekaḥ //8//</p>
         
         
         <p>END BsRp_4,2.5.8</p>
         
         
         
         
         
         <p>START BsRp_4,2.5.9ḥ</p>
         
         
         <p>sūkṣmaṃ pramāṇataś ca tathopalabdheḥ | BBs_4,2.9 |</p>
         
         
         <p>nanu liṅgātmakasya tejasaḥ kathaṃ sūkṣmatamanāḍīdvārā gatiḥ kuto vā kenacinmūrtena
            pratighāto nāsti kuto vā na dṛśyata ityata āha-<span class="bold">sūkṣmamiti</span> //9//</p>
         
         
         <p>END BsRp_4,2.5.9</p>
         
         
         
         
         
         <p>START BsRp_4,2.5.10ḥ</p>
         
         
         <p>nopamardenātaḥ | BBs_4,2.10 |</p>
         
         
         <p>pramāṇasaukṣmyādgatiranudbhūtasparśarūpavattvākhyasvacchatvādapratighātānupalabdhī
            ityarthaḥ //10//</p>
         
         
         <p>END BsRp_4,2.5.10</p>
         
         
         
         
         
         <p>START BsRp_4,2.6.11ḥ</p>
         
         
         <p>asyaiva copapatter ūṣmā | BBs_4,2.11 |</p>
         
         
         <p>liṅgasadbhāve cauṣṇyaliṅgakānumānamāha-<span class="bold">asyaiva ceti</span> //11//</p>
         
         
         <p>END BsRp_4,2.6.11</p>
         
         
         
         
         
         <p>START BsRp_4,2.6.12ḥ</p>
         
         
         <p>pratiṣedhād iti cen na śārīrāt | BBs_4,2.12 |</p>
         
         
         <p class="bold">pratiṣedhāditi cenna śārīrāt /</p>
         
         <p>pūrvamanupoṣyeti padena dagdhāśeṣakleśasya nirguṇajñānina utkrāntyādyabhāvaḥ /
            sūcitastasyātrākṣipya samādhānādvyavahitenāsya saṃgatirityāha-<span class="bold">amṛtatvaṃ ceti /</span>
            sakāmasya saṃsāroktyanantaraṃ niṣkāmasya muktiprakaraṇārtho 'thaśabdaḥ ātmakāmatvāt
            pūrṇānandātmavittvādāptakāmaḥ prāptaparamānandaḥ, ato niṣkāmaḥ anabhivyaktāntaravāsanātmakakāmaśūnyaḥ,
            tasmādakāmaḥ vyaktabahiṣkāmarahitaḥ, īdṛśo yo 'kāmayamānastasyetyanvayaḥ /
            jñānina utkrāntirasti na veti pañcamīṣaṣṭhīśrutibhyāṃ saṃdehe siddhāntiśaṅkānirāsapūrvakaṃ
            pūrvapakṣayati-<span class="bold">netyādinā</span> //12//</p>
         
         
         <p>END BsRp_4,2.6.12</p>
         
         
         
         
         
         <p>START BsRp_4,2.6.13-14ḥ</p>
         
         
         <p>spaṣṭo hyekeṣām | BBs_4,2.13 |</p>
         
         
         <p>smaryate ca | BBs_4,2.14 |</p>
         
         
         <p>kāṇvaśrutau tāvattasyeti sarvanāmnā prakṛtaṃ jñāninaṃ parāmṛśya saṃbandhasāmānyamuktaṃ
            tatra mādhyandinaśākhāyāṃ tasmādityapādānatvarūpaviśeṣa ukto grāhyastathāca jīvātprāṇotkrāntipratiṣedho
            bhāti na dehāttacchabdena dehasyānuktestasmājjñānino 'pyutkrāntirastīti jñānavaiyarthyamiti
            pūrvapakṣaphalam /
            siddhānte tatsārthakyamāha-<span class="bold">spaṣṭo hīti /</span>
            atra puruṣaśabdavācyo deha evasmādityutkrāntyavadhirucyate /
            saśabdaparāmṛṣṭasya prakṛtasya puruṣasyocchvayanādidharmakasya jīvatvāyogādityarthaḥ
            /
            ucchvayati bāhyavāyupūraṇādvardhate, ādhmāyati ārdrabherīvacchabdaṃ karotītyarthaḥ
            /
            yeṣāṃ pañcamīpāṭhasteṣāṃ yadyapi dehinaḥ prādhānyaṃ tathāpi dehadehinorabhedāttasmāditi
            dehaṃ parāmṛśya tadāpādana evotkrāntipratiṣedha iti vyākhyeyam /
            tatsāmānyaduktaśrutyāsya pāṭhasyaikārthatvāditi yojanā /
            idānīṃ kāṇvapāṭhasyānuguṇyamāha-<span class="bold">yeṣāṃ tu ṣaṣṭhīpāṭha iti /</span>
            saṃbandhaviśeṣākāṅkṣāyāṃ bhoktā prāṇānāṃ bhogopakaraṇatvaviśeṣo 'traiva prāṇamayo
            manomayaḥ iti pūrvaśrutyukto grāhyaḥ /
            na śākhāntarasthamapādānatvaṃ grāhyaṃ jīvādutkrānteraprāptāyāḥ pratiṣedhāyogāt /
            ato vidvatsaṃbandhiprāṇānāmutkrāntyapādānāpekṣāyāṃ cakṣuṣṭo vā mūrdhnovetyuktadehapradeśā
            eva grāhyaḥ /
            tathācāyamarthaḥ-tasya viduṣo bhogopakaraṇātmakāḥ prāṇāḥ dehapradeśebhyo notkrāmantīti
            /
            evaṃ ca prāptotkrāntiniṣedhārthatvaṃ vākyasyeti sarvaṃ caturasram /
            apiceti spaṣṭārtham /
            samyagātmabhāvena bhūtāni paśyataḥ apadasya prāpyapadarahitasya padaiṣiṇo devā api
            mārge muhyanti mārgaṃ na jānanti tadabhāvāditi smṛtiyojanā /
            samṛtyantaravirodhaṃ śaṅkate-<span class="bold">nanu gatirapīti /</span>
            saguṇavidyābalenaiṣā gatiriti pariharati-<span class="bold">saśarīrasyeti /</span>
            nanu tarhi 'tayordhvamāyannamṛtatvameti', 'sa evaitānbrahma gamayati'ityādiśrutīnāṃ
            kā gatiḥ, tatrāha-<span class="bold">gatīti</span> //13 // //14//</p>
         
         
         <p>END BsRp_4,2.6.13-14</p>
         
         
         
         
         
         <p>START BsRp_4,2.7.15ḥ</p>
         
         
         <p>tāni pare tathā hy āha | BBs_4,2.15 |</p>
         
         
         <p class="bold">tāni pare tathāhyāha /</p>
         
         <p>pūrvatra gatiniṣedhena vidvatkalānāṃ ghrāṇādīnāmatraiva laya uktaḥ /
            tamupajīvya sa kiṃ tattatkalāprakṛtiṣu pṛthivyādiṣu syāduta paramātmanīti śrutidvayadarśanātsaṃśayaḥ
            kāryaḥ /
            tatra sākṣātprakṛtau vikāralaya iti nyāyānugṛhītayā 'gatāḥ kalāḥ'iti śrutyā pūrvapakṣamagre
            vadannādau siddhāntamāha-<span class="bold">tānīti /</span>
            yathā nadyaḥ samudraṃ prāpya līyante evamevāsya paritaḥ sarvatra brahmadraṣṭurimāḥ
            prāṇaśraddhādyāḥ puruṣāyaṇāḥ puruṣe kalpitāḥ puruṣameva jñeyaṃ prāpya layaṃ gacchantītyarthaḥ
            /
            manaḥprāṇayorekīkaraṇena kalānāṃ pañcadaśatvam /
            
            <p>
               pratiṣṭhā iti dvitīyābahuvacanam /<br />
               svasya prakṛtīḥ pṛthivyādyā ityarthaḥ /<br />
               vastugatyā vidvaddṛṣṭyā paramātmani kalālaye 'pi lokadṛṣṭyā pratiṣṭhāsu layoktiraviruddhā
               /<br />
               tathāca kalāḥ svaprakṛtiṣu vilāpya tābhiḥ saha puruṣe līyante iti śrutidvayatātparyam
               //15//
               </p>
         </p>
         
         
         <p>END BsRp_4,2.7.15</p>
         
         
         
         
         
         <p>START BsRp_4,2.8.16ḥ</p>
         
         
         <p>avibhāgo vacanāt | BBs_4,2.16 |</p>
         
         
         <p class="bold">avibhāgo vacanāt /</p>
         
         <p>uktalayamupajīvya layasya dvedhādarśanātsaṃśayamāha-<span class="bold">sa punariti /</span>
            muktyasiddhistatsiddhiścetyubhayatra phalam /
            avaśeṣo mūlakāraṇe śaktyātmanā sthitiḥ /
            punarjanmayogyateti yāvat /
            vimataḥ kalālayaḥ sāvaśeṣaḥ, kalālayatvātsuṣuptivaditi pūrvapakṣaḥ /
            vimato niravaśeṣaḥ, vidyākṛtatvādrajjvā vidyayā sarpalayavaditi yuktyupetaśrutyā siddhāntayati-<span class="bold">bravītīti /</span></p>
         
         
         <p>nāmarūpe śaktyātmake api bhidyete ityarthaḥ //16//</p>
         
         
         <p>END BsRp_4,2.8.16</p>
         
         
         
         
         
         <p>START BsRp_4,2.9.17ḥ</p>
         
         
         <p>tadokograjvalanaṃ tatprakāśitadvāro vidyāsāmarthyāt taccheṣagatyanusmṛtiyogāc ca hārdānugṛhītāḥ
            śatādhikayā | BBs_4,2.17 |</p>
         
         
         <p class="bold">tadokograjvalanam /</p>
         
         <p>sṛtermārgasyopakramo nāḍīpraveśaniyamastaṃ vaktuṃ sūtrabhāgavyākhyādvārādhikaraṇaviṣayamāha-<span class="bold">tasyeti /</span>
            sa mumūrṣustejomātrā indriyāṇi /
            tasya hṛdayasyāgraṃ nāḍīmukhaṃ tasya jvalanaṃ bhāviphalasphuraṇaṃ pradyotākhyam /
            cakṣuṣo vetyaniyamaśrutestayorghvamāyanniti viśeṣaśruteśca saṃśayaḥ-kimupāsako 'pyanupāsakavadyena
            kenaciddvāreṇa nirgacchati uta mūrdhanyanāḍyaiveti /
            atra pūrvapakṣe vidyākṛtātiśayāsiddhiḥ, siddhānte tatsiddhiriti vivekaḥ /
            vacanādavibhāgavadaniyama iti prāpte siddhāntayati-<span class="bold">ācaṣṭa iti /</span></p>
         
         
         <p>
            yena kenacinmārgeṇa nirgatasyāpi brahmalokaprāptau vidyaśeṣatvena mārgānusmṛtividheḥ
            kevalādṛṣṭārthatvaṃ syādato 'nvahaṃ smṛtenaiva mārgeṇa gamanaṃ yuktamiti bhāvaḥ /<br />
            hārdaṃ brahma /<br />
            viṣvaṅ nānāvidhā anyā nāḍyo 'nyeṣāmityarthaḥ /<br />
            suṣumnākhyā nāḍī hṛdayāt nirgatā dakṣiṇākṣitālukaṇṭhāntastananāsikāmadhyābhittidvārā
            brahmarandhraṃ prāptā sūryaraśmibhirekīkṛtā brahmalokamārga upāsakasyeti sthitam //17//
            </p>
         
         
         <p>END BsRp_4,2.9.17</p>
         
         
         
         
         
         <p>START BsRp_4,2.10.18ḥ</p>
         
         
         <p>raśmyanusārī | BBs_4,2.18 |</p>
         
         
         <p class="bold">raśmyanusārī /</p>
         
         <p>prakaraṇaśodhanapūrvakamupāsakasya raśmyanusāritvaṃ viṣayamāha-<span class="bold">astītyādinā /</span>
            atha prārabdhānte etadutkramaṇaṃ yadā syādatha tadā etaireva nāḍīsaṃbaddhai raśmibhirutkrāmatītyarthaḥ
            /
            atra saṃbandhasya kālaviśeṣāśravaṇādrātrau raśmyabhāvācca saṃśayamāha-<span class="bold">tatkimiti /</span>
            pūrvoktanāḍīsaṃbaddharaśmīnāmatropajīvyatvātsaṃgatiḥ /
            pūrvapakṣe rātrau mṛtasya raśmiprāptyarthaṃ sūryodayapratīkṣāsti, siddhānte nāstīti
            matvā siddhāntaṃ pratijānīte-<span class="bold">aviśeṣeṇeti</span> //18//</p>
         
         
         <p>END BsRp_4,2.10.18</p>
         
         
         
         
         
         <p>START BsRp_4,2.10.19ḥ</p>
         
         
         <p>niśi neti cen na sambandhasya yāvaddehabhāvitvād darśayati ca | BBs_4,2.19 |</p>
         
         
         <p>pūrvapakṣabījamupanyasya dūṣayati-<span class="bold">niśītyādinā /</span>
            śirā nāḍyaḥ pratāyante vistṛtā bhavanti sṛptāḥ saṃbaddhāḥ /
            śrutasaṃbandhasya rātrau sattve yuktimāha-<span class="bold">nidāgheti /</span>
            tarhi hemantādirātriṣvauṣṇyopalabdhiḥ syādityata āha-<span class="bold">stoketi /</span></p>
         
         
         <p>
            savitā rātrāvapyahardadhātīti dhāraṇābhidhānaṃ stokaraśmyanuvṛttyabhiprāyamevetyarthaḥ
            /<br />
            kiñca yadi rātrau mṛtasya raśmiyogaṃ vinaivordhvagatiḥ syāttadā raśmiśruterdivāmṛtaviṣayatayā
            saṃkocaḥ syādūrdhvagatyabhāve ca vidyāyāmapravṛttiḥ syāt /<br />
            naca pratīkṣayordhvagatiriti vācyaṃ, raśmyudayātprāgdehadāhe ādityapratīkṣāvaiyardhyāpātādapratīkṣāśrutivirodhācca
            /<br />
            tasmādyadākadācinmṛtasya raśmiprāptyā jhaṭiti brahmalokaprāptiriti //19//
            </p>
         
         
         <p>END BsRp_4,2.10.19</p>
         
         
         
         
         
         <p>START BsRp_4,2.10.20ḥ</p>
         
         
         <p>ataś cāyane 'pi dakṣiṇe | BBs_4,2.20 |</p>
         
         
         <p>evaṃ dakṣiṇāyane mṛto vidvānvidyāphalamāpnoti na veti vidyāyā nityavatphalaśruteruttarāyaṇaprāśastyaśāstrācca
            saṃdehe pūrvoktahetūnatidiśati-<span class="bold">ataścāyane 'pi dakṣiṇe /</span>
            pūrvapakṣamāśaṅkyāpanudati-<span class="bold">uttarāyaṇetyādinā /</span></p>
         
         
         <p>
            ajñānāmuttarāyaṇe daivānmaraṇaṃ cetpraśastamityabhijñābhivacanarūpācāraparipālanārthaṃ
            bhīṣmasya pratīkṣā /<br />
            ṣaṇmāsāniti śrutistūttarāyaṇadevatāpareti vakṣyate /<br />
            tathāca devatāyāḥ sadā sattvādvidyayā dakṣiṇāyanakāle 'pi tatprāptiraviruddheti bhāvaḥ
            //20//
            </p>
         
         
         <p>END BsRp_4,2.10.20</p>
         
         
         
         
         
         <p>START BsRp_4,2.11.21ḥ</p>
         
         
         <p>yoginaḥ prati ca smaryete smārte caite | BBs_4,2.21 |</p>
         
         
         <p>smṛtibalātkālaprādhānyaṃ śaṅkate-<span class="bold">nanu ceti /</span>
            śrautadaharādyupāsakasyāsmābhiḥ kālānapekṣoktā, smārtayogināṃ tu kālāpekṣā smṛtāvucyata
            ityavirodhamāha-<span class="bold">yogina iti /</span>
            yogī daharādyupāsaka eva smṛtyuktaḥ kiṃ na syādityata āha-<span class="bold">smārte ceti /</span>
            bhagavadārādhanabuddhyānuṣṭhitaṃ karma yogaḥ 'anāśritaḥ karmaphalaṃ kāryaṃ karma karoti
            yaḥ /
            sa saṃnyāsī ca yogī ca'iti smṛteḥ /
            dhāraṇāpūrvako 'kartṛtvānubhavaḥ sāṃkhyaṃ, 'indriyāṇīndriyārtheṣu vartanta iti dhārayan'iti
            smṛteḥ /
            nanu śrutismṛtyorbhinnārthatvamayuktaṃ pratyabhijñāvirodhāditi śaṅkate-<span class="bold">nanvagniriti /</span></p>
         
         
         <p>
            kālāgrahiṇaṃ prati bhinnārthatvamuktam /<br />
            yadi tu śrautārthapratyabhijñayā kālaśabdo devatāparastarhyaikārthyameveti samādhyarthaḥ
            /<br />
            tasmādvidyāsāmarthyātsarvadaiva diṣṭhaṅgatasya upāsakasya phalaprāptiriti siddham
            //21//
            </p>
         
         
         <p>END BsRp_4,2.11.21</p>
         
         
         <p>iti śrīmatparamahaṃsaparivrājakācāryaśrīgovindānandakṛtau śrīmacchārīrakamīmāṃsāvyākhyāyāṃ
            bhāṣyaratnaprabhāyāṃ caturthadhyāyasya dvitīyaḥ pādaḥ //2//</p>
         
         
         <p><span class="bold">// iti caturthasyādhyāyasyotkrāntigatinirūpaṇākhyo dvitīyaḥ pādaḥ </span>//</p>
         
         
         
         
         
         
         
         <p class="bold">caturthe 'dhyāye tṛtīyaḥ pādaḥ /</p>
         
         
         
         
         
         <p>START BsRp_4,3.1.1ḥ</p>
         
         
         <p>arcirādinā tatprathiteḥ | BBs_4,3.1 |</p>
         
         
         <p>evamutkrāntiṃ nirūpya tatsādhyaṃ mārgaṃ gantavyaṃ ca nirūpayituṃ pādamārabhate-<span class="bold">arcirādinā tatprathiteḥ /</span>
            vṛttānuvādapūrvakamādyādhikaraṇasya viṣayaṃ mārgamāha-<span class="bold">āsṛtīti /</span>
            virajā virajasaḥ niṣpāpā ityartha /
            śrutivipratipattyā saṃśayaḥ /
            pūrvaṃ yadākadācinmṛtasyāpi phalaprāptiruktā tadvadyena kenacinmārgeṇa gatiriti pūrvapakṣaphalaṃ
            vikalpaḥ, siddhānte mārgaikyamiti vivekaḥ /
            upāsanābhedāttaccheṣatvena dhyeyānāṃ mārgāṇāṃ bhedaḥ, evakārācca /
            kiñca mārgabhede satyasmādayaṃ mārgastvarayā prāpaka iti yuktaṃ na mārgaikya ityarthaḥ
            /
            upāsanābhede 'pyupāsyabrahmaikyavanmārgaikyaviruddhamiti siddhāntayati-<span class="bold">evamiti /</span>
            tasya mārgasya prasiddhatvāditi hetvarthaḥ /
            ye cetyaviśeṣaśrutiraśrutagatividyāviṣayayeti mārgabhedaṃ śaṅkate-<span class="bold">syādetaditi /</span>
            ekasyaiva mārgasyānekānyāgnyādīni viśeṣaṇānītyukte lāghavānna mārgabhedaḥ /
            pratyabhijñānācceti samādhyarthaḥ /
            gantavyaikyaṃ vivṛṇoti-<span class="bold">tathāhīti /</span>
            parāvato dīrghāyuṣo hiraṇyagarbhasya parā dīrghāḥ samāḥ saṃvatsarānvasanti kāryabrahmaṇo
            yā jitiḥ sarvatra jayaḥ, vyuṣṭirvyāptistāṃ labhata ityarthaḥ /
            evaṃ gantavyaikyavatpratyabhijñayā mārgaikyaniścayātprakaraṇabhedo 'prayojaka ityuktaṃ
            saṃpratyevakāratvarāvacanayorgatimāha-<span class="bold">yattvityādinā /</span>
            rātrau spaṣṭaraśmyabhāvādviduṣo raśmyayogaprāptau tannirāsārthamevakāro nānyavyāvṛttyarthaḥ
            /
            yathā laukikamārge vilambastathā arcirādau neti tvarāvacanopapattirityarthaḥ /
            mārgaikye liṅgamāha-<span class="bold">apiceti /</span>
            śubhamārgabāhulye tṛtīyasthānoktirna syāditi bhāvaḥ /
            uttaramārgaikye 'pyarcirādineti /
            viśeṣaṇe ko heturityata āha-<span class="bold">bhūyāṃsīti</span> //1//</p>
         
         
         <p>END BsRp_4,3.1.1</p>
         
         
         
         
         
         <p>START BsRp_4,3.2.2ḥ</p>
         
         
         <p>vāyum abdād aviśeṣaviśeṣābhyām | BBs_4,3.2 |</p>
         
         
         <p>uktaṃ mārgasyaikyamupajīvya parvakramamāha-<span class="bold">vāyumabdāt /</span>
            arcirādiṣvasmādayamanantara iti krameṇa viśeṣaṇaviśeṣyabhāva ucyata ityadhikaraṇasya
            tātparyamuktvā viṣayamāha-<span class="bold">sa etamiti /</span>
            atrāgnyanantaraṃ paṭhito vāyurviṣayaḥ /
            sa kiṃ arcirātmakāgneranantaramuta saṃvatsarātpara iti pāṭhādvakṣyamāṇaviśeṣaśruteśca
            saṃśaye siddhāntamevopakramate-<span class="bold">ucyata iti /</span>
            puruṣaḥ upāsako 'smāllokāddehātpraiti nirgacchati tasmai prāptāya puruṣāya sa vāyustatra
            svātmani vijihīte chidraṃ karoti, tena vāyudattena rathacakrachidratulyena dvāreṇordhvamādityaṃ
            gacchatīti śrutyarthaḥ /
            idānīṃ pūrvapakṣamāha-<span class="bold">kasmātpunariti /</span>
            pāṭhabalādarciṣo 'nantaro vāyurityarthaḥ /
            kauṣītakināṃ pāṭhamātraṃ, na kramaviśeṣavācī kaścicchabdo 'sti /
            kāṇvānāṃ tu tenetyūrdhvamiti ca śabdābhyāṃ kramaniścayātpāṭhabādha iti siddhāntārthaḥ
            /
            astvarcirādimārge chāndogyasthe saṃvatsarapāṭhādvāyorabdātparatvaṃ, vājiśrutisthe
            tu saṃvatsarasyāśruteḥ kathamabdātparo vāyurityata āha-<span class="bold">vājeti /</span>
            tarhi devalokādvāyumiti sūtraṃ syādityata āha-<span class="bold">vāyumabdāditi tviti /</span></p>
         
         
         <p>
            saṃvatsarasya māsāvayavitvānmāsānantaryaṃ saṃvatsarātparo devalokastataḥ paro vāyurvāyoḥ
            para āditya iti śrutidvaye kramo niṣpannaḥ /<br />
            teneti tṛtīyāśrutyā vāyorādityapūrvatvāvagamāditi, sūtre tu vāyupadaṃ devalokapūrvakavāyuparamiti
            sthitam //2//
            </p>
         
         
         <p>END BsRp_4,3.2.2</p>
         
         
         
         
         
         <p>START BsRp_4,3.3.3ḥ</p>
         
         
         <p>taṭito 'dhi varuṇaḥ saṃbandhāt | BBs_4,3.3 |</p>
         
         
         <p>evaṃ kauṣītakibhiragnyanantaraṃ paṭhitasya vāyoḥ sthānamuktvā vāyvanantaraṃ paṭhitasya
            varuṇasyārcirādimārge sthānamāha-<span class="bold">taḍito 'dhi varuṇaḥ saṃbandhāt /</span>
            paṭhito varuṇādirmārgaparvatvena saṃbadhyate na veti saṃdehe 'rciṣo 'harityādi pañcamyārcirādīnāṃ
            krameṇa mārgaparvatayā baddhatvādvāyoriva sthānaviśeṣaśrutyabhāvādalabdhasthāno varuṇādirna
            saṃbadhyata iti prāpte siddhāntamāha-<span class="bold">ādityāditi /</span>
            apāṃ vidyutkāryatvena saṃbandhe mānamāha-<span class="bold">vidyotata iti /</span></p>
         
         
         <p>varuṇasyābdvārā vidyusaṃbandhāt 'āgantukānāmante niveśaḥ'iti nyāyāycca vidyudānantarye
            sati yathāpāṭhamindraprajāpatyoḥ krama ityarthaḥ //3//</p>
         
         
         <p>END BsRp_4,3.3.3</p>
         
         
         
         
         
         <p>START BsRp_4,3.4.4ḥ</p>
         
         
         <p>ātivāhikās talliṅgāt | BBs_4,3.4 |</p>
         
         
         <p>evamarcirādīnāṃ kramaṃ nirūpya svarūpaṃ nirūpayati-<span class="bold">ātivāhikāstalliṅgāt /</span>
            cihnanirdeśasāmyāllokaśabdānnetṛtvaliṅgācca saṃśayaḥ /
            ādyapakṣadvayaṃ pūrvapakṣaḥ /
            arcirādayo vidyudantāścetanā netāraścāmānavapurūṣeṇa netrā saha paṭhitatvāditi siddhāntayati-<span class="bold">evamityādinā /</span>
            yathāśrutyamānavasyāstu netṛtvaṃ nārcirādīnāmiti śaṅkate-<span class="bold">tadvacanamiti /</span>
            puruṣasyāmānavatvaṃ netṛtvaṃ cetyubhayaparatve vākyabhedaḥ syādato 'rcirādipadairnetāra
            eva mānavāḥ prakṛtāḥ prakaraṇabalādvidyudanantaraṃ mānavasya netuḥ prāptau prakaraṇaprāptanetṛtvānuvādenāmānavatvamekameva
            pratipādyata iti vaktavyamityāha-<span class="bold">neti /</span>
            netṛprakaraṇānaṅgīkāre tvamānavaḥ puruṣo gamayatīti vākyaṃ bhidyeta amānavatvavannetṛtvasyāpyaprāpteriti
            bhāvaḥ /
            netṛtvānuvādaliṅgasyānugrāhakanyāyaparaṃ sūtraṃ gṛhṇāti-<span class="bold">nanviti</span> //4//</p>
         
         
         <p>END BsRp_4,3.4.4</p>
         
         
         
         
         
         <p>START BsRp_4,3.4.5ḥ</p>
         
         
         <p>ubhayavyāmohāt tat siddheḥ | BBs_4,3.5 |</p>
         
         
         <p>yadyanetāro 'cetanā evārcirādayastarhi mārgatadgantrorubhayorapi vyāmohādajñatvādūrdhvagatirna
            syādataḥ svayaṃ prayatnaśūnyaścetanāntareṇa neya iti laukikanyāyānugrahāttatsiddhernetṛtvasiddheruktaliṅgaṃ
            nyāyopedamiti sūtrārthaḥ /
            pūrvapakṣadvayaṃ dūṣayati-<span class="bold">anavasthitatvādityādinā /</span>
            arciraharādīnāmasthiratvādrātryādau mṛtasya pratīkṣā nāstītyuktatvācca na mārgacihnatvaṃ
            bhogyatvaṃ vā, devatātve tvasthiratvadoṣo nāstītyarthaḥ /
            yattūpadeśasvārasyāccihnatvaṃ bhātīti, tatrāha-<span class="bold">arciṣo 'hariti /</span>
            cihnatvanetṛtvasaṃśayācca vākyaśeṣānnirṇaya ityāha-<span class="bold">apiceti /</span>
            yaduktaṃ lokaśabdādbhogyatvamiti tannetyāha-<span class="bold">saṃpiṇḍiteti /</span>
            sūtrāntaraṃ gṛhṇāti-<span class="bold">kathaṃ punariti</span> //5//</p>
         
         
         <p>END BsRp_4,3.4.5</p>
         
         
         
         
         
         <p>START BsRp_4,3.4.6ḥ</p>
         
         
         <p>vaidyutenaiva tatas tacchruteḥ | BBs_4,3.6 |</p>
         
         
         <p>
            āmānavo vidyullokamāgato vaidyutastenetyarthaḥ /<br />
            śrutau vaidyutāllokādityarthaḥ /<br />
            śrutyā varuṇādīnāṃ netṛtvābhāve 'pyanugrāhakatvena mārgāntarbhāva iti bhāvaḥ //6//
            </p>
         
         
         <p>END BsRp_4,3.4.6</p>
         
         
         
         
         
         <p>START BsRp_4,3.5.7ḥ</p>
         
         
         <p>kāryaṃ bādarirasya gatyupapatteḥ | BBs_4,3.7 |</p>
         
         
         <p>evaṃ mārgaṃ nirūpya gantavyaṃ cintayati-<span class="bold">kāryaṃ bādarirasya gatyupapatteḥ /</span>
            paraṃ brahma gantavyamiti pūrvapakṣe mārgasya muktyarthatā kāryaṃ brahmeti siddhānte
            bhogārthateti matvā prathamaṃ siddhāntamāha-<span class="bold">tatra kāryameveti /</span></p>
         
         
         <p>sarvagatasyāpi pradeśāntaraviśiṣṭatvenākāśasya gantavyatvaṃ, dṛṣṭaṃ, brahmaṇastu pratyaktvānna
            kathamapi gantavyatetyarthaḥ //7//</p>
         
         
         <p>END BsRp_4,3.5.7</p>
         
         
         
         
         
         <p>START BsRp_4,3.5.8ḥ</p>
         
         
         <p>viśeṣitatvāc ca | BBs_4,3.8 |</p>
         
         
         <p>brahmalokeṣviti bahuvacanalokaśabdādhārasaptamīśrutibhirgantavyasya parasmādvyāvṛttatvācca
            na paraṃ gantavyamityāha-<span class="bold">viśeṣitatvācceti /</span></p>
         
         
         <p>
            parabrahmaṇi bhogyatvopacārādgauṇī lokaśrutirityarthaḥ /<br />
            napuṃsakabrahmaśabdena kāraṇavācinā kāryaṃ lakṣyate gantavyatvanyāyopetabahuvacanādyanekaśrutyanugrahāyaḥ
            /<br />
            na cānāvṛttiliṅgātparasya gantavyatā, kramamuktyā liṅgasyānyathāsiddheriti bhāvaḥ
            //8//
            </p>
         
         
         <p>END BsRp_4,3.5.8</p>
         
         
         
         
         
         <p>START BsRp_4,3.5.9-12ḥ</p>
         
         
         <p>sāmīpyāt tu tadvyapadeśaḥ | BBs_4,3.9 |</p>
         
         
         <p>kāryātyaye tadadhyakṣeṇa sahātaḥ param abhidhānāt | BBs_4,3.10 |</p>
         
         <p>smṛteś ca | BBs_4,3.11 |</p>
         
         
         <p>paraṃ jaiminir mukhyatvāt | BBs_4,3.12 |</p>
         
         
         <p>pratisaṃcaro mahāpralayaḥ, tasminprāpte parasya hiraṇyagarbhasyānte samaṣṭiliṅgaśarīrarūpavikārāvasāne
            brahmalokanivāsinaḥ kutātmānaḥ śuddhadhiyastatrotpannasamyagdhiyaḥ sarve brahmaṇā
            mucyamānena saha paraṃ padaṃ praviśantīti yojanā /
            evaṃ siddhāntamuktvā tena nirastaṃ pūrvapakṣamāha-<span class="bold">kaṃ punarityādinā</span> //9 // //10 // //11 // //12//</p>
         
         
         <p>END BsRp_4,3.5.9-12</p>
         
         
         
         
         
         <p>START BsRp_4,3.5.13ḥ</p>
         
         
         <p>darśanāc ca | BBs_4,3.13 |</p>
         
         
         <p>daharavidyāyāṃ kaṭhavallīṣu parabrahmaprakaraṇe ca tayordhvamāyanniti gatirdarśitā
            //13//</p>
         
         
         <p>END BsRp_4,3.5.13</p>
         
         
         
         
         
         <p>START BsRp_4,3.5.14ḥ</p>
         
         
         <p>na ca kārye pratipattyabhisaṃdhiḥ | BBs_4,3.14 |</p>
         
         
         <p>evaṃ brahmaśrutyamṛtatvaliṅgābhyāṃ prakaraṇācca paraviṣayā gatirityuktaṃ, saṃprati
            prajāpateḥ sabhāṃ veśma prāpnuyāmiti upāsakasya maraṇakāle kāryaprāptisaṃkalpaśruterna
            paraṃ gantavyamiti śaṅkāṃ nirasyati-<span class="bold">naca kārya iti /</span>
            parasya prakṛtatvāt, yaśaḥpadasya paramātmanāmatvaprasiddhyā yaśaḥpadenātmoktiḥ /
            yaśa ātmā brāhmaṇānāmahaṃ bhavāmi, tathā rājñāṃ yaśo viśāṃ yaśa iti sārvātmyaliṅgācca
            paraprāptisaṃkalpa evāyamityarthaḥ /
            astu veśmapratipattīcchā parabrahmaviṣayā tathāpi sā kathaṃ gatipūrvikā syādityata
            āha-<span class="bold">sā ceti /</span>
            tattatra brahmaloke vidyāvidhīnenāparājitā pūrasti brahmaṇo hiraṇyagarbhasya tenaiva
            prabhuṇāṃ vimitaṃ nirmitaṃ hiraṇmayaṃ veśmāsti tatpratipadyate vidvāniti daharavidyāyāṃ
            gatipūrvikā veśmaprāptiruktā /
            tena parabrahmaṇyapi veśmapratipattiśabdasāmānyādgatipūrvakatvaṃ tasyāḥ sidhyatītyarthaḥ
            /
            kiñca pada gatāviti dhātupāṭhādveśma prapadye ityatra mārgāpekṣā bhātītyāha-<span class="bold">paderapīti /</span>
            pūrvapakṣamupasaṃharati-<span class="bold">tasmāditi /</span>
            ādya eva siddhāntapakṣa iti dṛḍhīkartumupasaṃkramate-<span class="bold">tāviti /</span>
            brahmaśabdamukhyatvādihetūnāmābhāsatvḥaṃ sphuṭayati-<span class="bold">nahīti /</span>
            gantavyatvasya brahmalokeṣviti bahuvacanādeḥ saṃkalpādeva gandhādidivyabhogaśruteśca
            parabrahmaṇyasaṃbhavānmukhyārthatyāga ityarthaḥ /
            yadyapyetadvai satyakāma paraṃ cāparaṃ ca brahmetyādiśrutiṣu prayogasāmyādbrahmaśabda
            ubhayatra rūḍhatayā mukhyaḥeva tathāpi pūrṇe parasminnavayavārthasya niratiśayamahattvasya
            lābhādaparabrahmaṇyamukhya ityaṅgīkṛtamiti mantavyam /
            yaduktaṃ kaṭhavallīṣu prakaraṇabalādgatiḥ paraviṣayeti, tatrāha-<span class="bold">pareti /</span>
            yathā vidyāsaṃbaddhasuṣumnāstutyarthaṃ tadasaṃbaddhanāḍyantarakīrtanaṃ tathā paravidyāstutyarthaṃ
            tatprakaraṇe 'pyaparavidyāśrayagatikīrtanaṃ yujyate, gatiṃ vināpi hi paravidyā niratiśayaphalā
            tasyāṃ tvaparavidyāphalaṃ gatisādhyamantarbhavatīti stutilābhādityarthaḥ /
            yadapyuktaṃ prāptisaṃkalpo 'pi prakṛtaparaviṣaya iti tannetyāha-<span class="bold">prajāpateriti /</span>
            prajāpatisabhāveśmaśrutibhistatsaṃghātātmakavākyena ca prakaraṇaṃ, bādhyaṃ, yaśo 'hamiti
            sārvātmyaṃ tūpāsanārthamaparabrahmaṇyupayujyata ityartha /
            svapakṣamuktvā paramataṃ dūṣayati-<span class="bold">kecidityādinā /</span>
            sarvagatasya svātmabhūtasyāpi brahmaṇaḥ saṃsāradeśāddeśāntareṇa tatkālātkālāntareṇa
            viśiṣṭatayā gantavyatvaṃ syāditi pṛthivīvayodṛṣṭāntābhyāṃ śaṅkate-<span class="bold">nanviti /</span>
            yatnaṃ vinaiva prāptamananyatvam, avasthātadvatorabhedātsvātmabhūtatvam /
            nanu yuktaṃ bhūvayasoḥ prāptayorapi deśāntarakālāntaraviśiṣṭatvena gantavyatvaṃ tayorgantṛbhinnatvāt,
            brahmaṇastu gantrabhinnasya kathaṃ gantavyatvaṃ tatrāha-<span class="bold">sarvaśaktīti /</span>
            yā prāptā bhūḥ sā na gantavyā yacca gantavyaṃ deśāntaraṃ tattvaprāptamiti kutaḥ prāptasya
            gantavyatā vayaso 'pi kālāntare 'bhivyaktimātraṃ na gantavyatvamiti vastugatiḥ /
            aṅgīkṛtya viśiṣṭabhūvayasorgantavyatāṃ parabrahmaṇo deśakālavaiśiṣṭyābhāvānna kathañcidapi
            gantavyatetyāha-<span class="bold">netyādinā /</span>
            'anādimatparaṃ brahma'ityādyā smṛtirdṛśyaviśeṣasya dṛśi kalpitatvāddṛgātmano nirviśeṣateti
            nyāyaḥ /
            saguṇameva brahma sūtrātmāpekṣayā paraṃ gantavyaṃ, nirviśeṣaṃ tu nāstyeveti śaṅkate-<span class="bold">jagadutpattīti /</span>
            kiṃ nirviśeṣasyāsattvaṃ mānabhāvātsaviśeṣaśrutivirodhādvā /
            nādya ityāha-<span class="bold">neti /</span>
            dvitīyaṃ śaṅkate-<span class="bold">utpattyādīti /</span>
            saviśeṣaśrutīnāṃ nirviśeṣaśrutiśeṣatvānna virodha ityāha-<span class="bold">neti /</span>
            nirviśeṣaśrutīnāmeva saviśeṣaśrutiśeṣatvaṃ kiṃ na syādityāha-<span class="bold">kasmāditi /</span>
            tāsāṃ svārthe phalavattvena nirākāṅkṣatvāccheṣitā viśeṣaśrutīnāṃ tvaphalatvānniṣedhyaviśeṣasamarpaṇādidvāreṇa
            śeṣatvaṃ phalavatsaṃnidhāvaphalaṃ tadaṅgamiti nyāyādityāha-u<span class="bold">cyata ityādinā /</span>
            na kevalaṃ nyāyāccheṣatā kintu śrutyāpītyāha-<span class="bold">pratyakṣaṃ tviti /</span>
            tatra mūlakāraṇe brahmaṇyetacchuṅgaṃ jagadātmakaṃ kāryamutpannamityupakramya tena
            śuṅgena tanmūlamanvicchetyupasaṃhāre sata eva jñeyatvamuktaṃ chāndogye /
            tathā taittirīyake 'pi jagajjanmādyanuvādena brahmaṇa eva jñeyatvaṃ darśitamataḥ sṛṣṭiśrutīnāṃ
            śrutyaiva nirviśeṣadhīśeṣatā bhātītyarthaḥ /
            evaṃ brahmaṇo nirviśeṣatvānna gantavyateti phalitamāha-<span class="bold">evamiti /</span>
            spaṣṭaniṣedhācca parasya na gantavyatetyāha-<span class="bold">na tasyeti /</span>
            evaṃ gantavyālocanayā gatiṃ nirasya gantrālocanayāpi nirasyati-<span class="bold">gatikalpanāyāṃ cetyādinā /</span>
            bhedābhedena dvau kalpāvatyantabhedastṛtīyaḥ kalpaḥ /
            nanvatyantābhedakalpaḥ kimiti noktaḥ, tatrāha-<span class="bold">atyanteti /</span>
            kalpatraye kiṃ dūṣaṇamiti pṛcchati-<span class="bold">yadyevamiti /</span>
            kalpadvaye 'pi doṣāntaramāha-<span class="bold">vikārāvayavapakṣayośceti /</span>
            vikārāvayavarūpajīvaviśiṣṭasyaḥ brahmaṇaḥ sthiratvājjīvānāṃ gatyāgatī na syātām /
            nahyacalātisthūlapāṣāṇasthayormaṇḍūkapāṣāṇāvayavayoścalanamastītyathraḥ /
            asmākaṃ tvajñānātkalpitopādhibhirgatyāgativibhrama iti bhāvaḥ /
            tṛtīyakalpamanūdya vikalpya dūṣayati-<span class="bold">athetyādinā /</span>
            abhedaśrutivirodharūpo doṣo mama nāstīti bhedābhedavādyāha-<span class="bold">vikārāvayavayoriti /</span>
            bhinnayorabhedo mukhyo na yukto virodhāditi pariharati-<span class="bold">neti /</span>
            kiñca pakṣatrayamapyayuktaṃ saṃsāritvasya tāttvikajīvabhāvasya nāśe tāttvivajīvasvarūpanāśaprasaṅgāt
            /
            nacāsmābhiriva tvayā brahmātmatvaṃ jīvasya tāttvikarūpamaṅgīkṛtaṃ yadasya saṃsāranāśe
            'pi na naśyedityāha-<span class="bold">sarveṣviti /</span>
            nanu kiṃ brahmatvena, saṃsārābhāvaḥ kila mokṣaḥ sa ca karmābhāvamātreṇa setsyatīti
            kramajaḍānāṃ matamudbhāvya nirasyati-<span class="bold">yattvityādinā /
               taditi /</span>
            evaṃvṛttaṃ mokṣaheturityasminnarthe mānābhāvādityarthaḥ /
            tarka eva mānamityata āha-<span class="bold">na caitattarkayitumiti /</span>
            nanu tavāpyetattarkamātramekasmiñjanmanyanekaviruddhaphalānāṃ karmaṇāṃ bhogāyogādastyavaśiṣṭaṃ
            karma janmāntarasya nimittamityāśaṅkya tatra mānamāha-<span class="bold">karmaśeṣasadbhāvasiddhiśceti /</span>
            santvanārabdhaphalāni puṇyapāpāni teṣāṃ nityādyanuṣṭhānena kṣayānna janmāntaramiti
            śaṅkate-<span class="bold">syādetaditi /</span>
            puṇyena puṇyasya na nāśaḥ avirodhādanyathātiprasaṅgāt /
            pāpasyāpi sarvātmanā puṇyanāśyatve mānaṃ nāstīti saṃcitapuṇyapāpābhyāṃ janmāntaraṃ
            durvāramityāha-<span class="bold">tannetyādinā /</span>
            kriyamāṇanityādināpi janma syāt, karmaṇā pitṛloka ityaviśeṣaśruteḥ, smṛteścetyāha-<span class="bold">naca nityeti /</span>
            pratyavāyanirāsārthe nityādyācāre satyanu paścātphalāntaraṃ niṣpadyata ityatra dṛṣṭāntaḥ
            /
            <span class="bold">tadyatheti /</span>
            nirmite āropite satītyarthaḥ /
            tathāpi kāmyādikarmasattāniścayo nāstyata āha-<span class="bold">saṃśayitavyaṃ tviti /</span>
            jñānaṃ vinā dehapāte mokṣa eveti niścayālābhāttvatpakṣe kṣatiriti bhāvaḥ /
            brahmabhinnasya jīvasyaṃ kartṛtvādisvabhāvasya mokṣāśāpi na yuktetyāha-<span class="bold">naceti /</span>
            kartṛtvādirūpaṃ kāryaṃ na svabhāvaḥ kintu tacchaktiriti śaṅkate-<span class="bold">syādetaditi /</span>
            kāryagamyāyāḥ śakteḥ kāryasyātyantānutpāde sattvamayuktamataḥ śaktisattve tadviṣayasya
            kāryasyādṛṣṭadeśakālādinimittānāṃ cātmanā śaktidvārā nityasaṃbaddhatvānmokṣo na syāditi
            pariharati-<span class="bold">taccetyādinā /</span></p>
         
         
         <p>mokṣasiddhyarthaṃ jīvasya brahmatvāṅgīkāre saṃsārānupapattimāśaṅkyājñānādupapattimasakṛduktāṃ
            smārayati-<span class="bold">parasmādityādinā /</span>
            prāsaṅgikaṃ parihṛtya paramaṃ prakṛtamupasaṃharati-<span class="bold">tadevamiti /</span>
            nanu paravidyāyāmapyāpnotipadena gatiḥ śrutetyata āha-<span class="bold">brahmavidāpnotīti /</span>
            vaiphalyācca gaterna paraviṣayatvamityāha-<span class="bold">apiceti /</span>
            anucintanapakṣaṃ pratyāha-<span class="bold">naca nityasiddhati /</span>
            kathaṃ tarhi kaiścitparaviṣayatvaṃ gateruktamityāśaṅkya bhrāntetyāha-<span class="bold">tatra parāpareti /</span>
            praśnapūrvakaṃ parāparabrahmavibhāgaṃ vadannaparabrahmaṇi gaterarthavattvamāha-<span class="bold">kiṃ dve ityādinā /</span>
            vyāpino jīvasya kathaṃ gatistatrāha-<span class="bold">sarvagatatve 'pīti</span> //14//</p>
         
         
         <p>END BsRp_4,3.5.14</p>
         
         
         
         
         
         <p>START BsRp_4,3.6.15ḥ</p>
         
         
         <p>apratīkālambanān nayatīti bādarāyaṇa ubhayathā ca doṣāt tatkratuś ca | BBs_4,3.15
            |</p>
         
         
         <p>evaṃ gantavyaṃ nirūpya gantṛnnirdhārayati-<span class="bold">apratīketi /</span>
            'sa evainān brahma gamayati'ityaviśeṣaśruteḥ tatkratunyāyācca /
            saṃśayamāha-<span class="bold">idamiti /</span>
            aniyamādhikaraṇe tattvavido 'nyatra sarvopāsakānāṃ mārgopasaṃhāra uktaḥ, idānīmapatīkopāsakānāmeva
            mārgo na sarveṣāṃ vikāropāsakānāmityubhayathābhāvoktau pūrvoktavirodhaḥ syāt, tasmādupāsakamātrasyottaramārgasiddhiriti
            pūrvapakṣaphalaṃ, siddhānte tūbhayathābhāvasiddhiḥ /
            adoṣāditi sūtre paracchedaḥ, avirodhādityarthaḥ /
            aniyamaḥ sarvāsāmiti sūtre sarvaśabdasya pratīkopāsakānyaparatvāditi bhāvaḥ /
            
            <p>
               yadyapi pratīkadhyāyināṃ pitṛyāṇatṛtīyasthānayorapraveśādarcirādimārgo vācyastathāpi
               teṣāṃ vidyutparyantameva gamanamastu na brahmaprāptirbrahmakratutvābhāvāt /<br />
               yo yat dhyāyati sa tatprāpnoti hi tatkratunyāyaḥ śrutimūlaḥ /<br />
               pratīkeṣu ca nāmādiṣu dhyeyeṣu brahmaṇo guṇatvāt, na brahmadhyāyitvamasti /<br />
               asya ca nyāyasya pañcāgnividyāyāmāhatyavādātpratyakṣavacanādbādha iṣṭa iti sūtrabhāṣyārthaḥ
               //15//
               </p>
         </p>
         
         
         <p>END BsRp_4,3.6.15</p>
         
         
         
         
         
         <p>START BsRp_4,3.6.16ḥ</p>
         
         
         <p>viśeṣaṃ ca darśayati | BBs_4,3.16 |</p>
         
         
         <p>kiñca pratīkatāratamyena phalatāratamyaśruterna pratīkadhyāyināṃ brahmaprāptirityāha-<span class="bold">viśeṣaṃ ceti /</span></p>
         
         
         <p>tasmādasati vacane brahmadhyāyina eva brahmagantāra iti siddham //16//</p>
         
         
         <p>END BsRp_4,3.6.16</p>
         
         
         <p class="bold">iti śrīmatparamahaṃsaparivrājakācāryaśrīgovindānandabhagavatkṛtau bhāṣyaratnaprabhāyāṃ
            caturthādhyāyasya tṛtīyaḥ pādaḥ //3//</p>
         
         
         <p><span class="bold">// iti caturthasyādhyāyasya saguṇavidyāvato mṛtasyottaramārgāmidhānākhyastṛtīyaḥ pādaḥ
               </span>//</p>
         
         
         
         
         
         
         
         <p class="bold">caturthe 'dhyāye caturthaḥ pādaḥ /</p>
         
         
         
         
         
         <p>START BsRp_4,4.1.1ḥ</p>
         
         
         <p>saṃpadyāvirbhāvaḥ svena śabdāt | BBs_4,4.1 |</p>
         
         
         <p>pūrvapāde brahmopāsakānāṃ kāryabrahmaprāptiruktā, saṃprati teṣāmaiśvaryaviśeṣaṃ brāhmalaukikaṃ
            pādasyottarārdhena prapañcayiṣyannādāvabhyarhitaparavidyāprāpyaṃ nirviśeṣabrahmabhāvamāha-<span class="bold">saṃpadyāvirbhāvaḥ svenaśabdāt /</span>
            nirguṇavidyāphalavākyamudāhṛtya svaśabdasya svīyāgantukarūpasvātmarūpavācitvābhyāṃ
            saṃśayamāha-<span class="bold">evamiti /</span>
            pūrvapakṣe mokṣasya svargādaviśeṣaḥ, siddhānte viśeṣa iti phalaṃ, tatra mokṣa āgantukaḥ,
            phalatvātsvargavaditi nyāyopetayābhiniṣpattiśrutyā pūrvapakṣamāha-<span class="bold">kimityādinā /</span>
            svaśabdaśrutibādhito nyāyaḥ abhiniṣpattiśca sākṣātkāravṛttyabhiprāyā bandhadhvaṃsajanmanyaupacārikveveti
            matvā siddhāntayati-<span class="bold">evamiti /</span></p>
         
         
         <p>mokṣasya phalatvena prāptāgantukatvanirāsārthaḥ svaśabda iti yuktaṃ svīyavācitve 'tvanarthakānuvādaḥ
            syādityarthaḥ //1//</p>
         
         
         <p>END BsRp_4,4.1.1</p>
         
         
         
         
         
         <p>START BsRp_4,4.1.2ḥ</p>
         
         
         <p>muktaḥ pratijñānāt | BBs_4,4.2 |</p>
         
         
         <p>sūtrāntaraṃ gṛhṇāti-<span class="bold">kaḥ punariti /</span></p>
         
         
         <p>
            jāgarite hyāndhyādidehadharmavānbhavati svapne tu hata eva kenacit /<br />
            apica putrādināśādroditīva bhavati, suṣuptau tu viśeṣājñānādvinaṣṭa iveti, bandhadaśāyāṃ
            kaluṣitātmanā tiṣṭhati mokṣe tu vigalitākhiladuḥkhaḥ paritaḥ pradyotamānapūrṇānandātmanāvatiṣṭhata
            iti mahān viśeṣa ityarthaḥ //2//
            </p>
         
         
         <p>END BsRp_4,4.1.2</p>
         
         
         
         
         
         <p>START BsRp_4,4.1.3ḥ</p>
         
         
         <p>ātmā prakaraṇāt | BBs_4,4.3 |</p>
         
         
         <p class="bold">kāryagocaramiti /</p>
         
         <p>kāryaṃ jyotiḥprāptamityarthaḥ /
            kāryaṃ prāpto 'pi muktaḥ kiṃ na syādityata āha-<span class="bold">na cānativṛtta iti</span> //3//</p>
         
         
         <p>END BsRp_4,4.1.3</p>
         
         
         
         
         
         <p>START BsRp_4,4.2.4ḥ</p>
         
         
         <p>avibhāgena dṛṣṭatvāt | BBs_4,4.4 |</p>
         
         
         <p class="bold">avibhāgena dṛṣṭatvāt /</p>
         
         <p>svarūpasthitamuktamupajīvya vādivivādāt brahmabhedābhedasaṃśaye satyatyantabhedaṃ
            pūrvapakṣamuktvā siddhāntamāha-<span class="bold">yasyeti</span> //4//</p>
         
         
         <p>END BsRp_4,4.2.4</p>
         
         
         
         
         <p>START BsRp_4,4.3.5ḥ</p>
         
         
         <p>brāhmeṇa jaiminir upanyāsādibhyaḥ | BBs_4,4.5 |</p>
         
         
         <p><span class="bold">brāhmeṇa jaiminiḥ</span>uktaṃ brahma svarūpamupajīvya sa kiṃ satyena sarvajñatvādidharmeṇa yuktastiṣṭhati
            uta dharmasya śaśaśṛṅgavadatyantāsattvāccinmātrātmanā tiṣṭhati kiṃ vā vastutaścinmātro
            'pi jīvāntaravyavahāradṛṣṭyā kalpitasarvajñatvādimāniti munivipratipatteḥ saṃśaye
            satyādyaṃ pūrvapakṣamāha-<span class="bold">adhunetyādinā /</span></p>
         
         <p>tattatpakṣasiddhireva phalaṃ draṣṭavyam /
            so 'nveṣṭavya itividhyartha uddeśo ya ātmetyādirūpanyāsaśabdārthaḥ /
            ādipadādvidhivyapadeśagrahaḥ /
            tatrājñātajñāpako vidhistamāha-<span class="bold">tathā sa tatreti /</span></p>
         
         
         <p>sarvajña ityādistu vyapadeśo 'yaṃ hi noddeśaḥ vidhyabhāvānnāpi vidhiḥ siddhavannirdeśādityarthaḥ
            //5//</p>
         
         
         <p>END BsRp_4,4.3.5</p>
         
         
         
         
         
         <p>START BsRp_4,4.3.6ḥ</p>
         
         
         <p>cititanmātreṇa tadātmakatvād ity auḍulomiḥ | BBs_4,4.6 |</p>
         
         
         <p>satyatvādidharmāṇāṃ satyatvaṃ dūṣayannatyantāsattvapakṣamāha-<span class="bold">cititanmātreṇeti /</span>
            citiścaitanyaṃ, śabdajñānādyo vikalpo 'sanpratyayastajjāḥ atyantāsanta iti yāvat /
            astvabhāvadharmāṇāmasattvaṃ bhāvadharmāṇāṃ tu sattvamityāśaṅkya teṣāmapyaupādhikatvādasattvamityāha-<span class="bold">satyakāmeti /</span>
            cinmātre mukte jakṣaṇādiśrutiḥ kathaṃ tatrāha-<span class="bold">ata eva ceti /</span></p>
         
         
         <p>sarvadharmaniṣedhādevetyarthaḥ //6//</p>
         
         
         <p>END BsRp_4,4.3.6</p>
         
         
         
         
         
         <p>START BsRp_4,4.3.7ḥ</p>
         
         
         <p>evam apy upanyāsāt pūrvabhāvād avirodhaṃ bādarāyaṇaḥ | BBs_4,4.7 |</p>
         
         
         <p>dharmāṇāṃ satyatvamatyantāsattvaṃ ceti pakṣadvayamayuktam /
            advaitaśrutīnāṃ sarvajñatvādiśrutivyavahārayośca bādhāpātādatastṛtīyapakṣaḥ śreyāniti
            siddhāntayati-<span class="bold">evamapīti /</span>
            atra kecinmuhyanti-akhaṇḍacinmātrajñānānmuktasyājñānābhāvātkuta ājñānikadharmayoga
            iti, te itthaṃ bodhanīyāḥ /
            ye īśvaradharmāsta eva cidātmani mukte jīvāntarairvyavahriyante iti /
            
            <p>
               naca mūlāvidyaikyāttannāśe kuto jīvāntaramiti vācyaṃ, na vayaṃ tannāśe jīvāntaravyavahāraṃ
               brūmaḥ, kintu tadaṃśanāśenāṃśārabdhādhyātmikaśarīradvayābhimānino muktāvaṃśāntaropādhikā
               jīvā vyavahartāra iti vadāmaḥ /<br />
               tarhi nānavidyāpakṣa eva kuto nādriyate jīvabhedasyāvaśyakatvāditi cet /<br />
               na /<br />
               prakṛtinānātvaṃ pratijīvaṃ prapañcabheda ityādyaprāmāṇikānekārthagauravāditi sarvavṛddhasaṃmata
               ekāvidyāpakṣa eva śreyān, aṃśabhedena ca bandhamuktivyavastheti saṃkṣepaḥ //7//
               </p>
         </p>
         
         
         <p>END BsRp_4,4.3.7</p>
         
         
         
         
         
         <p>START BsRp_4,4.4.8ḥ</p>
         
         
         <p>saṃkalpād eva tu tacchruteḥ | BBs_4,4.8 |</p>
         
         
         <p>evaṃ paravidyāphalamuktamidānīmaparavidyāphalaṃ prapañcayati-<span class="bold">saṃkalpādeva tu tacchruteḥ /</span>
            evakārasyāyogānyayogavyavacchedasādhāraṇyātsaṃśayaḥ, brahmalokaṃ gatasyopāsakasya
            saṃkalpo yatnāntarasāpekṣaḥ, bhogasāmagrīsaṃkalpatvādasmadādisaṃkalpavat /
            na caivakāravirodhaḥ saṃkalpena sāmagryā ayogavyavacchedena saulabhyārthatvāt, yatnānaṅgīkāre
            bhogapuṣṭyasiddheśceti pūrvapakṣārthaḥ /
            atra lokavṛttānusaraṇaṃ phalaṃ, siddhānte tu vidyābalena saṃkalpasyaiva bhogapuṣṭikaratvasiddhiriti
            bedaḥ /
            kiñca yadi bhogasaṃkalpānantaramapi yatnāntarasādhyanimittāpekṣā syāttarhi nimittaprāpteḥ
            prāgjātasaṃkalpasya vandhyatvaṃ syādbhoge vilambāttataḥ satyasaṃkalpaśruterna yatnāntarāpekṣetyāha-<span class="bold">nimittāntaramapi tviti</span> //8//</p>
         
         
         <p>END BsRp_4,4.4.8</p>
         
         
         
         
         
         <p>START BsRp_4,4.4.9ḥ</p>
         
         
         <p>ata eva cānanyādhipatiḥ | BBs_4,4.9 |</p>
         
         
         <p>nanvīśvarādhīnasya viduṣaḥ kathaṃ saṃkalpamātrādbhogasiddhistatrāha-<span class="bold">ata eveti /</span></p>
         
         
         <p>īśvaradharma eva viduṣyāvirbhūta iti na saṃkalpabhaṅga iti bhāvaḥ //9//</p>
         
         
         <p>END BsRp_4,4.4.9</p>
         
         
         
         
         
         <p>START BsRp_4,4.5.10-11ḥ</p>
         
         
         <p>abhāvaṃ bādarir āha hy evam | BBs_4,4.10 |</p>
         
         
         <p>bhāvaṃ jaiminir vikalpāmananāt | BBs_4,4.11 |</p>
         
         
         <p>evakāravanmanaseti viśeṣaṇenānyayogavyavacchedāddehādyabhāva iti pūrvapakṣayati-<span class="bold">abhāvaṃ bādarirāha hyevam /</span>
            atrāpi vādivivādātsaṃśayaḥ, tatra dehādayo na santyeva sadā santyeveti ca pakṣadvayaṃ
            pūrvapakṣaḥ /</p>
         
         
         <p>kālabhedenecchayā santi na santi ceti siddhāntapakṣo draṣṭavyaḥ /
            phalaṃ tu tattacchrutermukhyatvamiti vivekaḥ //10 // //11//</p>
         
         
         <p>END BsRp_4,4.5.10
            END BsRp_4,4.5.11</p>
         
         
         
         
         
         <p>START BsRp_4,4.5.12-14ḥ</p>
         
         
         <p>dvādaśāhavad ubhayavidhaṃ bādarāyaṇo 'taḥ | BBs_4,4.12 |</p>
         
         
         <p>tanvabhāve sandhyavad upapatteḥ | BBs_4,4.13 |</p>
         
         
         <p>bhāve jāgradvat | BBs_4,4.14 |</p>
         
         
         <p class="bold">dvādaśāhavaditi /</p>
         
         <p>ya evaṃvidvāṃsaḥ satramupayanti ityupāyicodanāgamyatvaśruterdvādaśāhasya satratvaṃ,
            āsateti copayantīti vā coditatvaṃ satralakṣaṇamiti sthitiḥ /
            tathā dvādaśāhena prajākāmaṃ yājayediti yajaticodanādarśanānniyatakartṛkatvāvagamena
            dvirātrādivadahīnatvaṃ cetyarthaḥ //12 // //13 // //14//</p>
         
         
         <p>END BsRp_4,4.5.12-14</p>
         
         
         
         
         
         <p>START BsRp_4,4.5.15ḥ</p>
         
         
         <p>pradīpavadāveśas tathā hi darśayati | BBs_4,4.15 |</p>
         
         
         <p class="bold">pradīpavadāveśaḥ /</p>
         
         <p>saṃkalpamātrānnirmitadehānupajīvya teṣūbhayathādarśanātsaṃśayamāha-<span class="bold">bhāvamiti /</span>
            anādiliṅgaśarīrasyaikasminneva śarīre bhāvānnirmitānekadeheṣu bhogāsiddhiḥ pūrvapakṣaphalaṃ,
            siddhānte tatsiddhiriti matvā sūtraṃ vyācaṣṭe-<span class="bold">yathetyādinā /</span>
            sa ekadhā tridhā pañcadhetyādiśrutyā viduṣa evānekadhābhāva uktaḥ /
            vidvāṃstu na deho nāpi cinmātraḥ /
            kintu liṅgopahitātmā /
            naca tasya liṅgabhedaṃ vinānekatvaṃ saṃbhavati /
            ataḥ śrutibalādekasyaivānādiliṅgasyānekadeheṣu praveśena bheda eṣṭavyaḥ /
            yadyapi mūlapradīpasya vartyantareṣūtpannadīpānāṃ cātyantabhedo 'sti liṅgasya tu dehabhedakṛto
            bhedo na svataḥ, svato liṅgabhede tadupahitajīvabhedādanusaṃdhānānupapatteḥ /
            āgantukānekaliṅgasṛṣṭāvasatkāryavādāpātācca /
            tathāpi pradīpatvajātyaikyena vyaktiṣvaikyāropāt dṛṣṭāntadārṣṭāntikayoḥ sāmyaṃ dṛṣṭavyam
            /
            tathāca yathā pradīpo 'naikavartiṣu praviśati evaṃ vidyāyogabalādvidvaliṅgasya vyāpitvādanekadeheṣu
            yugapadāveśa iti sūtrārthaḥ /
            viduṣo 'nekadhātvaṃ śrutamanyathā na ghaṭata ityāha-<span class="bold">naitaditi /</span>
            itaśca sātmakatvamityāha-<span class="bold">naca nirātmakānāmiti /</span>
            yadanādi mana ekadehasthaṃ tadanusārīṇi dehāntarasthāpi manāṃsi bhavanti tadavasthānāṃ
            tanniyamyatvasaṃbhavāditi /
            atra yogaśāstrasaṃmatimāha-<span class="bold">eṣaiveti /</span></p>
         
         
         <p>
            nirmāṇacittānyasmitāmātrātpravṛttibhede prayojakaṃ cittamekamanekeṣāmiti hi bhagavatpatañjalinā
            sūtritam /<br />
            yogino 'bhimānamātrānnirmāṇacittāni nirmāṇadeheṣu bhavanti, teṣāṃ niyāmakamanādicittamityarthaḥ
            //15//
            </p>
         
         
         <p>END BsRp_4,4.5.15</p>
         
         
         
         
         
         <p>START BsRp_4,4.6.16ḥ</p>
         
         
         <p>svāpyayasaṃpatyor anyatarāpekṣam āviṣkṛtaṃ hi | BBs_4,4.16 |</p>
         
         
         <p>uttarasūtravyāvartyaśaṅkāmāha-<span class="bold">kathaṃ punariti /</span>
            salilavatsalilaḥ, svaccha ityarthaḥ /
            na tu taddvitīyamastīti kvacitsuṣuptimadhikṛtyoktaṃ 'tatkena kam'ityādi kvacinmuktiṃ
            prakṛtyoktam /
            evaṃ viśeṣajñānābhāvavacanaṃ suṣuptimuktyanyatarāpekṣaṃ saguṇopāsakasya bhogoktau
            na virudhyate bhinnaviṣayatvādityāha-<span class="bold">svāpyayeti /</span></p>
         
         
         <p>
            tatraiva śrutau tadadhikāravaśātsuṣuptyādiprakaraṇabalāt, uktavacanānāmanyatarāpekṣatvamāviṣkṛtaṃ
            hi yatastato 'vagamyata ityarthaḥ /<br />
            atra samutthānādivākyaṃ muktiviṣayaṃ yatra suptā iti suptiviṣayamiti vibhāgaḥ //16//
            </p>
         
         
         <p>END BsRp_4,4.6.16</p>
         
         
         
         
         
         <p>START BsRp_4,4.7.17ḥ</p>
         
         
         <p>jagadvyāpāravarjaṃ prakaraṇād asaṃnihitatvāc ca | BBs_4,4.17 |</p>
         
         
         <p class="bold">jagadvyāpāravarjam /</p>
         
         <p>saṃkalpādevetyādinoktaiśvaryasya jagatsṛṣṭyādivyatiriktaviṣayatvenātrāpavādātsaṃgatiḥ
            /
            ubhayathā darśanātsaṃśayaḥ /
            īśvaranānātvaṃ pūrvapakṣaphalaṃ, siddhānte tu vidyāyogināmīśvaraniyamyatvādekasya
            nityasiddhasyeśvarasyaiva jagatkartṛtvasiddhiriti vivekaḥ /
            pralayātsargasamaye yasyekṣaṇapūrvaṃ kartṛtvaṃ śrutau prakṛtaṃ tasyaiva niyantṛtvādirjagadvyāpāraḥ
            /
            naddhyupāsakānāṃ dehaṃ vinekṣaṇaṃ saṃbhavati /
            kiñceśvarasya nityasiddhatvācchabdaikasamadhigamyatvācca jagatsraṣṭṛtvaṃ yuktaṃ, na
            tu tatprasādalabdhasiddhīnāṃ jīvānāmityāha-<span class="bold">nityaśabdanibandhanatvācceti /</span>
            kiñca viduṣāṃ samaprādhānye mitho virodhaḥ /
            ekaṃ pratyanyeṣāṃ guṇatve tveka eveśvara ityāha-<span class="bold">samanaskatvāditi</span> //17//</p>
         
         
         <p>END BsRp_4,4.7.17</p>
         
         
         
         
         
         <p>START BsRp_4,4.7.18ḥ</p>
         
         
         <p>pratyakṣopadeśād iti cen nādhikārikamaṇḍalasthokteḥ | BBs_4,4.18 |</p>
         
         
         <p>adhikāre niyojayatyādityādīnityādhikārikaḥ, sa cāsau maṇḍalasthaśca tasya prāpyatvokterityarthaḥ
            /
            manasaspatiḥ sūryamaṇḍalāntaḥsthaḥ paramātmā 'tat saviturvareṇyaṃ bhargo devasya dhīmahi
            /
            dhiyo yo naḥ pracodayāt'iti śruteḥ /
            tathāca yadi pūrvaṃ niraṅkuśaṃ svārājyamuktaṃ syāttarhi īśvarasyāgre prāpyatāṃ na
            brūyāt /
            ato bhoge svārājyaṃ na jagajjanmādiṣviti bhāvaḥ /
            vākpatitvādikamapīśvarādhīśvarādhīnamityāha-<span class="bold">tadanusāreṇeti /</span>
            uktanyāyaṃ kāmacārādivākyeṣvatidiśati-<span class="bold">evamiti</span> //18//</p>
         
         
         <p>END BsRp_4,4.7.18</p>
         
         
         
         
         
         <p>START BsRp_4,4.7.19ḥ</p>
         
         
         <p>vikārāvarti ca tathā hi sthitim āha | BBs_4,4.19 |</p>
         
         
         <p>jagadvyāpāra upāsakaprāpyaḥ tadupāsyaniṣṭhatvātsaṃkalpasiddhyādivadityāśaṅkyopāsyasthanirguṇasvarūpe
            vyabhicāramāha-<span class="bold">vikārāvarti ceti</span> //19//</p>
         
         
         <p>END BsRp_4,4.7.19</p>
         
         
         
         
         
         <p>START BsRp_4,4.7.20ḥ</p>
         
         
         <p>darśayataś caivaṃ pratyakṣānumāne | BBs_4,4.20 |</p>
         
         
         <p>nirguṇasvarūpe pramāṇamāha-<span class="bold">darśayataśceti /</span></p>
         
         
         <p>
            yathā jñānābhāvānnirguṇaṃ na prāptaṃ tathā dhyānābhāvājjagatsraṣṭṛtvādi na prāpyate
            /<br />
            dhyānābhāvaśca vidhyabhāvāditi bhāvaḥ //20//
            </p>
         
         
         <p>END BsRp_4,4.7.20</p>
         
         
         
         
         
         <p>START BsRp_4,4.7.21ḥ</p>
         
         
         <p>bhogamātrasāmyaliṅgāc ca | BBs_4,4.21 |</p>
         
         
         <p>tamupāsakaṃ brahmalokagatamāha-hiraṇyagarbhaḥ mayā khalvimā āpo amṛtarūpā mīyante
            bhujyante tavāpyasau loko 'mṛtodakalakṣaṇa ityarthaḥ /
            śrutyantaramāha-<span class="bold">sa yatheti /</span></p>
         
         
         <p>
            bhogasāmye sa dṛṣṭānto yathetyarthaḥ /<br />
            teno ityuśabdo 'pyarthaḥ /<br />
            salokatāmapītyanvayaḥ /<br />
            sāyujyaṃ samānadehatvaṃ krameṇa muktirvā //21//
            </p>
         
         
         <p>END BsRp_4,4.7.21</p>
         
         
         
         
         
         <p>START BsRp_4,4.7.22ḥ</p>
         
         
         <p>anāvṛttiḥ śabdād anāvṛttiḥ śabdāt | BBs_4,4.22 |</p>
         
         
         <p>śāstrasamāptiṃ sūcayantsūtrakāraṃ pūjayati-<span class="bold">bhagavāniti /</span>
            bhagavattvaṃ sarvajñatvam /
            sūtradvārā śiṣyāṇāmācāre sthāpanādācāryatvam /
            bādarāyaṇapadena badarikāśramavāsoktyā nityasarvajñasya paramagurornārāyaṇasya prasādadyotanāttapraṇītaśāstre
            niravadyatāṃ dyotayati /
            saguṇavidyāyāḥ sātiśayaphalatve 'pi tato nirguṇavidyānāvṛttirityāha-<span class="bold">anāvṛttiḥ śabdādanāvṛttiḥ śabdāt /</span>
            ye brahmalokaṃ gacchanti te taṃ prāpya nāvartante iti saṃbandhaḥ /
            lokaṃ viśinaṣṭi-<span class="bold">yasminniti /</span>
            ito 'smātpṛthivīlokāttṛtīyasyāṃ divi yo brahmalokastasminnara iti ṇya iti cārṇakatulyau
            sudhāhṛdāvityarthaḥ /
            airamannamayaṃ, madīyaṃ madakaraṃ saraḥ, somasavanaḥ amṛtavarṣī /
            yadyapi teṣāmiha na punarāvṛttirimaṃ mānavamiti ca śrutiṣvihemamiti viśeṣaṇādasminkalpe
            brahmalokaṃ gatānāṃ kalpāntare āvṛttirbhāti, tathāpīśvaropāstiṃ vinā pañcāganividyāśvamedhadṛḍhabrahmacaryādisādhanairye
            gatāsteṣāṃ tattvajñānaniyamābhāvādāvṛttiḥ syāt, ye tu daharādīśvaropāstyā gatāsteṣāṃ
            saguṇavidyāphalakṣaye 'pi niravagraheśvarānugrahalabdhātmajñānānmuktiriti niyama ityabhipretyāha-<span class="bold">antavattve 'pi tviti /</span>
            nanvatra sūtrakṛtā saguṇavidāmevānāvṛttikrama ukto na nirguṇavidāṃ tatra ko heturityāśaṅkya
            teṣāmāvṛttiśaṅkābhāvādityāha-<span class="bold">samyagiti /
               tadāśrayaṇeneti /</span>
            saguṇavidāmāvṛttiprāptau samyagdarśanāśrayaṇenaivānāvṛttiḥ sādhitā, ataḥ svata eva
            samyagdarśināmāvṛttiśaṅkā neti kimu vācyamityarthaḥ /
            yatrādhyāyasamāptistatra padamātrasyābhyāso darśitaḥ, iha sūtrasyaivābhyāsācchāstrasamāptirdyetyata
            ityāha-<span class="bold">anāvṛttiḥ śabdāditi /</span></p>
         
         
         <p>evaṃ samanvayoktyā brahmātmaikyasya vedāntapramāṇakatvamavadhārayituṃ vākyārthajñāne
            smṛtitarkādisarvaprakāravirodhaḥ parihṛtaḥ, sādhanasaṃpattiśca darśitā, tasmādvivekādisādhanasaṃpannasya
            śravaṇādyāvṛttinirastasamastapratibandhasyākhaṇḍātmasaṃbodhātsamūlabandhadhvaṃse satyāvirbhūtaniṣkalaṅkānantarasvaprakāśacidānandātmanāvasthānamiti
            siddham //22//</p>
         
         
         <p>END BsRp_4,4.7.22</p>
         
         
         <p>
            nānāvidhagranthajātaṃ vīkṣya samyagyathāmati /<br />
            śārīkasya bhāṣyasya kṛtā vyākhyā satāṃ mude //1//
            </p>
         
         
         <p>
            antaryāmī jagatsākṣī sarvakartā raghūdvahaḥ /<br />
            ato 'tra doṣo 'śaṅkyaḥ syādeṣa hyevetiśāsanāt //2//
            </p>
         
         
         <p>
            vakṣasyakṣṇośca pārśve karatalayugale kaustubhābhāṃ dayāṃ ca sītāṃ kodaṇḍadīkṣāmabhayavarayutāṃ
            vīkṣya rāmāṅgasaṅgaḥ /<br />
            svasyāḥ kva syāditīyaṃ hṛdi kṛtamananā bhāṣyaratnaprabhākhyā, svātmānandaikalubdhā
            raghuvaracaraṇāmbhojayugmaṃ prapannā //3//
            </p>
         
         
         <p>iti śrīmatparamahaṃsaparivrājakācāryaśrīmadgopālasarasvatīpūjyapādaśi ṣyaśrīgovindānandabhagavatkṛtau
            śārīrakamīmāṃsāvyākhyāyāṃ bhāṣyaratnaprabhāyāṃ caturthādhyāyasya caturthaḥ pādaḥ samāptaḥ
            //</p>
         
         
         <p><span class="bold">// iti caturthasyādhyāyasya brahmaprāpti-brahmalokasthitinirūpaṇākhyaścaturthaḥ pādaḥ
               </span>//</p>
         
         
         <p><span class="bold">// iti śrīmadbrahmasūtraśāṅkarabhāṣye phalākhyaścaturtho 'dhyāyaḥ </span>//</p>
         
         
         <p><span class="bold">// oṃ tatsat </span>//</p>
         
         
         
         
         </div>
   </body>
</html>