<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Bādarāyaṇa: Brahmasūtra2 with Vācaspati's Bhāmatī (a subcommentary on Śaṃkara's Śārīrakamīmāṃsābhāṣya) (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Bādarāyaṇa: Brahmasūtra2 with Vācaspati's Bhāmatī (a subcommentary on Śaṃkara's Śārīrakamīmāṃsābhāṣya)</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_bAdarAyaNa-brahmasUtra-subcomm2.xml">sa_bAdarAyaNa-brahmasUtra-subcomm2.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>members of the Sansknet Project</p>
      <p class="noindent"><b>Contribution: </b>members of the Sansknet Project</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/vedanta/brsvbh1u.htm">brsvbh1u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Badarayana: Brahmasutra, Adhyaya 1
            <br />with Vacaspati's Bhamati (a subcommentary on Samkara's Brahmasutrabhasya)
            <br />
            <br />Input by members of the Sansknet Project
            <br />
            <br />This GRETIL version has been converted from a custom Devanagari encoding.
            <br />Therefore, word boundaries are usually not marked by blanks.
            <br />These and other irregularities cannot be standardized at present.
            <br />The text is not proof-read!
            <br />
            <br />REFERENCE SYSTEM (added):
            <br />BBs_n,n.n = Badarayana-Brahmasutra_Adhyaya,Pada.Sutra
            <br />BsVBh_n,n.n.n = Brahmasutra-Vacaspatimisra-Bhamati_Adhyaya,Pada.Adhikarana.Sutra
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div id="d1e589">
            
            <p><span class="bold">bhāmatī</span></p>
            
            
            <p class="bold">brahmasūtraśāṅkarabhāṣyam /</p>
            
            </div>
         
         
         
         <p>START BsVBh_1,1.1.1</p>
         
         
         <p>
            anirvācyāvidyā(*1)dvitayasacivasya prabhavato vivartā(*2) yasyaite viyadanilatejo
            'bavanayaḥ /<br />
            yataścābhūdviśvaṃ caramacaramuccāvacamidaṃ namāmastadbrahmāparimitasukhajñānamamṛtam
            //1//
            </p>
         
         
         
         
         <p>FN *1-mūlavidyā, tūlāvidyeti dvitayam
            FN *2-svarūpopamardanaṃ vinānyathābhāvaḥ
            </p>
         
         
         
         
         <p>
            niḥśvasitamasya vedā vīkṣitametasya pañca bhūtāni /<br />
            smitametasya carācaramasya ca suptaṃ mahāpralayaḥ //2//
            </p>
         
         
         <p>
            ṣaḍbhiraṅgairupetāya vividhairavyayairapi /<br />
            śāśvatāya namaskurmo vedāya ca bhavāya ca //3//
            </p>
         
         
         <p>
            mārtaṇḍatilakasvāmimahāgaṇapatīn vayam /<br />
            viśvavandyānnamasyāmaḥ sarvasiddhividhāyinaḥ //4//
            </p>
         
         
         <p>
            brahmasūtrakṛte tasmai vedavyāsāya vedhase /<br />
            jñānaśaktyavatārāya namo bhagavato hareḥ //5//
            </p>
         
         
         <p>
            natvā viśuddhavijñānaṃ śaṅkaraṃ karuṇānidhim /<br />
            bhāṣyaṃ prasannagambhīraṃ tatpraṇītaṃ vibhajyate //6//
            </p>
         
         
         <p>
            ācāryakṛtiniveśanamapyavadhūtaṃ vaco 'smadādīnām /<br />
            rathyodakamiva gaṅgāpravāhapātaḥ pavitrayati //7//
            </p>
         
         
         <p>atha yadasaṃdigdhamaprayojanaṃ ca na tatprekṣāvatpratipitsāgocaraḥ, yathā samanaskendriya-
            saṃnikṛṣṭaḥ sphītālokamadhyavartī ghaṭaḥ, karaṭadantā vā;tathā cedaṃ brahmeti vyāpaka</p>
         
         
         
         
         <p>FN: 1-yatra jijñāsyatvaṃ tatraiva saṃdigdhatvaṃ saprayojanatvaṃ ceti jijñāsyatvavyāpake
            saṃdigdhatvasaprayojanatve /
            tayorviruddhasya tadabhāvasyehopalabdhirjñānam /
            tathāca vyāpakābhāve tadvyāptajijñāsyatvābhāvo 'tretyarthaḥ /
            atraivaṃ prayagoḥ-brahma mumukṣvavicāryaṃ taṃ pratyasaṃdigdhatvāt, niṣprayojanatvācca
            /
            tathāvidhakumbha-kākadantavaditi bhāvaḥ /
            </p>
         
         
         
         
         <p>viruddhopalabdhiḥ /
            tathā hi-- bṛhattvādbṛṃhaṇa</p>
         
         
         
         
         <p>FN: 2-vṛddhyarthakabṛhabṛhidhātujaṃ brahmannitirūpam /
            bṛṃhaṇaṃ ca dehādīnāṃ pariṇāmayitṛtvarūpaṃ bodhyam /
            </p>
         
         
         
         
         <p>tvādvātmaiva brahmeti gīyate /
            sa cāyam ākīṭapataṅgebhya ā ca devarṣibhyaḥ prāṇabhṛnmātrasyedaṅkārāspadebhyo dehendriyamanobuddhiviṣayebhyo
            vivekena 'aham'ityasaṃdigdhāviparyastāparokṣānubhavasiddha iti na jijñāsāspadam /
            na hi jātu kaścidatra saṃdigdhe 'ahaṃ vā nāhaṃ vā'iti /
            na ca viparyasyati 'nāhameva'iti /
            na ca 'ahaṃ kṛśaḥ, sthūlaḥ, gacchāmi'ityādidehadharmasāmānā</p>
         
         
         
         
         <p>FN: 3-ekārthapratipādakatvajñānādityatharḥ /
            </p>
         
         
         
         
         <p>dhikaraṇyadarśanāddehālambano 'yamahaṅkāra iti sāṃpratam /
            tadālambanatve hi 'yo 'haṃ bālye pitarāvanvabhavaṃ sa eva sthāvire praṇaptṝnanubhavāmi'iti
            pratisaṃdhānaṃ na bhavet /
            na hi bālasthavirayoḥ śarīrayorasti manāgapi pratyabhijñāna</p>
         
         
         
         
         <p>FN: 1-pūrvānubhūtasya sākṣātkṛtavyaktyaikyāvagāhinī dhīḥ /
            </p>
         
         
         
         
         <p>gandho yenaikatvaṃ adhyavasīyeta /
            tasmādyeṣu vyāvartamāneṣu yadanuvartate tattebhyo bhinnaṃ yathā ca kusumebhyaḥ sūtram
            /
            tathā bālādiśarīreṣu vyāvartamāneṣvapi paramahaṅkārāspadamanuvartamānaṃ tebhyo bhidyate
            /
            api ca svapnānte divyaśarīrabhedamāsthāya taducitānbhogānbhuñjāna eva pratibuddho
            manuṣyaśarīramātmānaṃ paśyan 'nāhaṃ devo manuṣya eva'iti devaśarīre bādhyamāne 'pyahamāspadamabādhyamānaṃ
            śarīrādbhinnaṃ pratipadyate /
            api ca yoga</p>
         
         
         
         
         <p>FN: 2-aṇimādisiddhilābhāllīlādyarthaṃ yogamahimnā vyāghraśarīraṃ kṛtvā tadābhimānītyarthaḥ
            atredaṃ bodhyam avayavopacayāpacayātmake bālye sthāvire vā na śarīrabhedaḥ siddhyati,
            śarīramiti buddheranugatatvādityarucyā 'svapnānte'ityudāhṛtam /
            svāpnabhramavādināṃ mate tadasiddhyā yogavyāghradṛṣṭāntaḥ, jāgratyapi darśayituṃ veti
            bodhyam /
            </p>
         
         
         
         
         <p>vyāghraḥ śarīrabhede 'pyātmānamabhinnamanubhavatīti nāhaṅkārālambanaṃ dehaḥ /
            ata eva nendriyāṇyapyasyālambanam, indriyabhede 'pi 'yo 'hamadrākṣaṃ sa evaitarhi
            spṛśāmi'ityahamālambanasya pratyabhijñānāt /
            viṣayebhyastvasya vivekaḥ sthavīyāneva /
            buddhimanasośca karaṇayoḥ 'aham'iti kartṛpratibhāsaprakhyānā</p>
         
         
         
         
         <p>FN: 3-prakhyānaṃ śabdaḥ / karaṇānāṃ kartṛpadavācyatvānupapatteriti bhāvaḥ /
            </p>
         
         
         
         
         <p>lambanatvāyogaḥ /
            'kṛśo 'ham' 'andho 'ham'ityādayaśca prayogā asatyapyabhede kathañcinmañcāḥ</p>
         
         
         
         
         <p>FN: 4-ātmā śarīrādibhyo bhinna ityadhastādvyavasthāpitatvāttadanupapatterlakṣaṇāvāśrayaṇīyeti
            bhāvaḥ /
            </p>
         
         
         
         
         <p>krośanti ityādivadaupacārikā iti yuktamutpaśyāmaḥ /
            tasmādidaṅkārāspadebhyo dehendriyamanobuddhiviṣayebhyo vyāvṛttaḥ sphuṭatarāhamanubhavagamya
            ātmā saṃśayābhāvādajijñāsya iti siddham /
            aprayoja</p>
         
         
         
         
         <p>FN: 1-dvitīyahetuṃ vibhajate /
            </p>
         
         
         
         
         <p>natvācca /
            tathā hi-saṃsāranivṛttirapavarga iha prayojanaṃ vivakṣitam /
            saṃsāraśca ātmayāthātmyānanubhavanimitta ātmayāthātmyajñānena nivartanīyaḥ /
            sa cedayamanādiranādinā ātmayāthātmyajñānena sahānuvartate, kuto 'sya nivṛttiḥ avirodhāt?kutaścātmayāthātmyānanubhavaḥ?na
            hi 'aham'ityanubhavādanyadātmayāthātmyajñānamasti /
            na ca 'aham'iti sarvajanīnasphuṭatarānubhavasamarthita ātmā dehendriyādivyatiriktaḥ
            śakya upaniṣadāṃ sahasrairapyanyathayitum, anubhavavirodhāt /
            na hyāgamāḥ sahasramapi ghaṭaṃ paṭayitumīśate /
            tasmādanubhavavirodhādupacaritārthā evopaniṣada iti yuktamutpaśyāma ityāśayavānāśaṅkya
            pariharati-<span class="bold">yuṣmadasmatpratyayagocarayoḥ iti /</span>
            atra ca yuṣmadasmadityādirmithyābhavituṃ yuktamityantaḥ śaṅkāgranthaḥ /
            tathāpītyādiparihāragranthaḥ /
            tathāpītyabhisaṃbandhācchaṅkāyāṃ yadyapīti paṭhitavyam /
            idamasmatpratyayagocarayoriti vaktavye yuṣmadgrahaṇamatyantabhedopalakṣaṇārtham /
            yathā hyahaṅkārapratiyogī tvaṅkāro naivamidaṅkāraḥ, 'ete vayam, ime vayamāsmahe'iti
            bahulaṃ</p>
         
         
         
         
         <p>FN: 2-idaṃśabdasya parākpratipādakatvāviśeṣe 'pi ete vayamityādi pracuraprayogavaśānmukhyavadbhānaṃ
            bhavatīti tattatra nirūḍhamiti bhāvaḥ /
            </p>
         
         
         
         
         <p>prayogadarśanāditi /
            citsvabhāva ātmā viṣayī, jaḍasvabhāvā buddhīndriyadehaviṣayā viṣayāḥ /
            ete hi cidātmānaṃ visinvanti avabadhnanti;svena rūpeṇa nirūpaṇīyaṃ kurvantīti yāvat
            /
            parasparānadhyāsahetāvatyantavailakṣaṇye dṛṣṭāntaḥ-'tamaḥ prakāśavaditi' /
            na hi jātu kaścitsamudācāradvṛ</p>
         
         
         
         
         <p>FN: 3-samudācarantyau bhedena jñāyamāne vṛttī vartane yayoste tathā /
            adhyāso hi vivekāgraheṇa vyāptaḥ, atra vivekagrahasattvādadhyāso nopapanna ityāśayaḥ
            /
            </p>
         
         
         
         
         <p>ttinī prakāśatamasī parasparātmatayā pratipattumarhati /
            tadidamuktam -<span class="bold">itaretarabhāvānupapattāviti</span> /
            itaretara</p>
         
         
         
         
         <p>FN: 4-itarasyetaratra bhāva iti yojane siddhasya saṃsargādhyāsaniṣedhasya sādhanaṃ
            bhavettadanenāpahṛtaṃ boddhavyam /
            </p>
         
         
         
         
         <p>bhāvaḥ itaretaratvam, tādātmyamiti yāvat;tasyānupapattāviti /
            syādetat /
            mā bhūddharmiṇoḥ parasparabhāvaḥ;taddharmāṇāṃ tu jāḍyacaitanyanityatvānityatvādīnāṃ
            itaretarādhyāso bhaviṣyati /
            dṛśyate hi dharmiṇorvivekagrahaṇe 'pi taddharmāṇāmadhyāsaḥ, yathā kusumādbhedena gṛhyamāṇe
            'pi sphaṭikamaṇāvatisvacchatayā japākusumapratibimbodgrāhiṇyaruṇaḥ sphaṭikaityāruṇyavibhrama
            ityata uktam-<span class="bold">taddharmāṇāmapīti</span> /
            itaretaratra dharmiṇi dharmāṇāṃ bhāvo vinimayastasyānupapattiḥ /
            ayamabhisaṃdhiḥ-rūpavaddhi dravyamatisvacchatayā rūpavato dravyāntarasya tadvivekena
            gṛhyamāṇasyāpi cchāyāṃ gṛhṇīyāt, cidātmā tvarūpo viṣayī na viṣayacchāyāmudgrāhayitumarhati
            /
            yathāhuḥ-'śabdagandharasānāṃ ca kīdṛśī pratibimbatā'iti /
            tadiha pāriśeṣyādviṣayaviṣayiṇoranyonyātmasaṃbhedenaiva taddharmāṇāmapi parasparasaṃbhedena
            vinimayātmanā bhavitavyam, tau ceddharmiṇāvatyantavivekena gṛhyamāṇāvasaṃbhinnau,
            asaṃbhinnāḥ sutarāṃ tayordharmāḥ, svāśrayābhyāṃ vyavadhānena dūrāpetatvāt /</p>
         
         
         <p>tadidamuktam-<span class="bold">sutarāmiti /</span></p>
         
         
         <p class="bold">tadviparyayeṇeti /</p>
         
         <p>viṣayaviparyayeṇetyarthaḥ /
            mithyāśabdo 'pahnavavacanaḥ /
            etaduktaṃ bhavati- adhyāso bhedāgraheṇa vyāptaḥ, tadviruddhaścehāsti bhedagrahaḥ,
            sa bhedāgrahaṃ nivartayaṃstadvyāptamadhyāsamapi nivartayatīti /
            mithyeti bhavituṃ yuktaṃ yadyapi tathāpīti yojanā /
            idamatrākūtam-bhavedetadevaṃ yadyahamityanubhave ātmatatvaṃ prakāśeta /
            na tvetadasti /
            tathāhi samastopādhyanavacchinnānantānandacaitanyaikarasamudāsīnamekamadvitīyamātmatattvaṃ
            śrutismṛtītihāsapurāṇeṣu gīyate /
            na caitānyupakrama</p>
         
         
         
         
         <p>FN: 1-upakramaḥ prārambhaḥ, parāmarśo madhye nirdeśaḥ upasaṃhāraśca sāmānyena kathitasya
            viśeṣe niyamanam /
            atrāyamabhiprāyaḥ-'sadeva somyedamagra āsīdekamevādvitīya'ityupakramya, antarā ca
            tejasā śuṅgena sanmūlamanviccha, annena śuṅgena sanmūlamanvicchetyādi nirdiśya 'sa
            ya eṣo 'ṇimaitadātmyamidaṃ sarvaṃ tatsatyaṃ sa ātmā tattvamasi śvetaketo'ityupasaṃhṛtaṃ
            vākyaṃ, akhaṇḍasattātparyakaṃ tadupakramopasaṃhāraliṅgāt /
            avāntarapaṭhitam 'asadvā idamagra āsīt'ityādikametadanusaṃdhānena neyam /
            nanu tejobādisṛṣṭikramamapi vyācaṣṭe /
            na /
            ekamadvitīyaṃ brahmaiveha pratipipādayiṣitam, yatparaḥ śabdaḥ sa eva tadartho 'nyathātiprasaṅgāt
            /
            tasmāt brahmaṇo 'vatārāya yatkiñcidvyāhartavyamiti tadvyāhṛtamiti suvacamato niṣprapañcātmatattvapratipādakānyevaitānīti
            dik /
            </p>
         
         
         
         
         <p>parāmarśopasaṃhāraiḥ kriyāsamabhihāreṇedṛgātmatattvamabhidadhati tatparāṇi santi śakyāni
            śakreṇāpyupacaritārthāni kartum /
            abhyāse hi bhūyastvamarthasya bhavati yathāho darśanīyāho darśanīyeti na nyūnatvaṃ,
            prāgevopacaritatvamiti /
            ahamanubhavastu prādeśikamanekavidhaśokaduḥkhādiprapañcopaplutamātmānamādarśayan kathamātmatattvagocaraḥ
            kathaṃ vānupaplavaḥ</p>
         
         
         
         
         <p>FN: 2-upaplavo viparyāsaḥ /
            ahamanubhavastadrahitaḥ kathamityarthaḥ /)/
            na ca jyeṣṭhapramāṇapratyakṣavirodhādāmnāyasyaiva tadapekṣasyā</p>
         
         
         
         
         <p>FN: 3-atra tadapekṣatvaṃ pratyakṣapramāṇasiddhārthānuvādakatayā svaprāmāṇyamukhinipīkṣakatvarūpaṃ
            bodhyam /
            </p>
         
         
         
         
         <p>prāmāṇyamupacaritārthatvaṃ ceti yuktam, tasyāpauruṣeya</p>
         
         
         
         
         <p>FN: 4-pūrvānupūrvyanapekṣapuṃviśeṣabuddhyadhīnānupūrvīmattvaṃ pauruṣeyatvaṃ, tadrahitatayetyarthaḥ
            /
            </p>
         
         
         
         
         <p>tayā nirastasamastadoṣāśaṅkasya, bodhakatayā svataḥsiddhapramāṇa</p>
         
         
         
         
         <p>FN: 5-anadhigatābādhitārthabodhakatvameva hi prāmāṇyaṃ, taccāntarādhyakṣaṃ siddhamityarthaḥ
            /
            </p>
         
         
         
         
         <p>bhāvasya svakārye pramitāvanapekṣatvāt /
            pramitāvanapekṣatve 'pyutpattau pratyakṣāpekṣatvāttadvirodhādanutpattilakṣaṇamaprāmāṇyamiti
            cenna /
            utpādakāpratidvandvitvāt /
            na hyāgamajñānaṃ sāṃvyavahārikaṃ pratyakṣasya prāmāṇyamupahanti yena kāraṇābhāvānna
            bhavedapi tu tāttvikam /
            na ca tattasyotpādakam /
            atāttvikapramāṇabhāvebhyo 'pi sāṃvyavahārikapramāṇebhyastattvajñānotpattidarśanāt
            /
            tathā ca varṇe hrasvatvadīrghatvādayo 'nyadharmā api samāropitāḥ tattvapratipattihetavaḥ
            /
            na hi laukikāḥ 'nāgaḥ'iti vā"nagaḥ"iti vā padātkuñcaraṃ vā taruṃ vā pratipadyamānā
            bhavanti bhrāntāḥ /
            na cā</p>
         
         
         
         
         <p>FN: 1-yatpūrvamupacaritatvamuktaṃ tannirasyati)
            </p>
         
         
         
         
         <p>nanyaparaṃ vākyaṃ svārthaṃ upacaritārthaṃ yuktam /
            uktaṃ hi - 'na vidhau</p>
         
         
         
         
         <p>FN: 2-vidhāyake śabde, paro lakṣyaḥ śabdārtho na bhavatīti śābarabhāṣye siddhāntitam
            /
            naca 'somena yajeta'ityādau somavateti matvarthalakṣaṇābhyupagamāt, 'tattvamasi'ityādau
            ca jīvabrahmaṇoraikyaṃ bruvatāṃ mate bhāgalakṣaṇāṅgīkārānnaitadyuktamiti vācyam /
            vidhitulyaṃ, tattulyaṃ vā tātparyavadvākyaṃ yatkiñcudanugrahārthamanyaparaṃ na netuṃ
            śakyamityarthe tātparyāt /
            tatra vinā tātparyaṃ siddhireṣṭavyetyāśayaḥ /
            </p>
         
         
         
         
         <p>paraḥ śabdārthaḥiti /
            jyeṣṭhatvaṃ ca anapekṣitasya bādhyatve hetuḥ na tu bādhakatve, rajatajñānasya jyāyasaḥ
            śuktijñānena kanīyasā bādhadarśanāt /
            tadanapabādhane tadapabādhātmana</p>
         
         
         
         
         <p>FN: 3-śuktijñānaṃ rajatajñānāpabādhātmakaṃ, ato yadi nābādhiṣyata tarhi nodapatsyatetyarthaḥ
            /
            </p>
         
         
         
         
         <p>stasyotpatteranutpatteḥ /
            darśitaṃ ca tāttvikapramāṇabhāvasyānapekṣitatvam /
            tathā ca pāramarṣaṃ sūtraṃ, 'paurvāparye</p>
         
         
         
         
         <p>FN: 4-jyotiṣṭome 'nyonyaṃ saṃbadhya yajñaśālāto nirgacchatāmṛtvijāṃ vicchedanimittaṃ
            prāyaścittaṃ śrūyate 'yadyudgātāpacchidyetādakṣiṇena yajeta, yadi pratihartāpacchidyeta
            sarvasvadakṣiṇeneti'tatrodgātṛpratihartroḥ krameṇa vicchede viruddhaprāyaścittayoḥ
            samuccayāsaṃbhavāt kiṃ pūrvaṃ kāryamuta paramiti saṃdehe rāddhāntaḥ 'pūrvaṃ paramajātatvādabādhitvaiva
            jāyate /
            parasyānanyathotpādānnātvabādhena saṃbhavaḥ iti /
            </p>
         
         
         
         
         <p>
            pūrvadaurbalyaṃ prakṛtivat' (ā. 6 pā. 5 sū. 54)iti /<br />
            tathā 'pūrvātparabalīyastvaṃ tatra nāma pratīyatām /<br />
            anyonyanirapekṣāṇāṃ yatra janma dhiyāṃ bhavet //
            </p>
         
         
         <p>'iti /
            api ca ye 'pyahaṅkārāspadamātmānamāsthiṣata tairapyasya na tāttvikatvamabhyupetavyam,
            'ahamihaivāsmi sadane jānānaḥ'iti sarvavyāpinaḥ prādeśikatvena grahāt /
            uccataragiriśikharavartiṣu mahātaruṣu bhūmiṣṭhasya dūrvāpravālanirbhāsapratyayavat
            /
            na cedaṃ dehasya prādeśikatvamanubhūyate na tvātmana iti sāṃpratam /
            na hi tadaivaṃ bhavati 'aham' iti;gauṇatve vā na 'jānānaḥ'iti /
            api ca paraśabdaḥ paratra lakṣyamāṇaguṇayogena vartata iti yatra prayoktṛpratipatroḥ
            saṃpratipattiḥ sa gauṇaḥ, sa ca bhedapratyayapuraḥsaraḥ /
            tadyathā naiyamikā</p>
         
         
         
         
         <p>FN: 6-'yadagnaye ca prajāpataye ca sāyaṃ juhoti'ityagnerheme devatāprakhyāpanādatra
            agnihotrakarmanāmadheyamagnihotrapadamityarthaḥ)gnihotravacane 'gnihotraśabdaḥ (a.
            1 pā. 4 sū. 4)</p>
         
         
         <p>prakaraṇāntarāvadhṛtabhede kauṇḍapāyināmayanagate karmaṇi 'māsamagmihotraṃ juhoti'(ā.
            7 pā. 3 sū. 1) ityatra sādhyasādṛśyena gauṇaḥ,</p>
         
         
         
         
         <p>FN: 1-prakaraṇabhedena karmabhede siddhe 'nekatra śaktyaṅgīkāre gauravādagnihotravajjuhotīti
            sādhyasādṛśyena gauṇa ityarthaḥ /
            </p>
         
         
         
         
         <p>māṇavake cānubhavasiddhabhede siṃhātsiṃhaśabdaḥ /
            na tvahaṅkārasya mukhyor'tho nirluṭhita</p>
         
         
         
         
         <p>FN: 2-niṣkṛṣya luṭhitaḥ pratibhāsito garbho 'sādhāraṇākāro yasya sa tathā tattathā
            /
            tathā ca nātra vivaditavyamityarthaḥ /
            </p>
         
         
         
         
         <p>garbhatayā dehādibhyo bhinno 'nubhūyate, yena paraśabdaḥ śarīrādau gauṇo bhavet /
            na cātyanta</p>
         
         
         
         
         <p>FN: 3-prayogaprācuryānmukhyavadbhānāt, nirūḍhalakṣaṇā śaktivṛttisadṛśīti śāstrasamayaḥ
            /
            </p>
         
         
         
         
         <p>nirūṭhatayā gauṇe 'pi na gauṇatvābhimānaḥ sārṣapādiṣu tailaśabdavaditi veditavyam
            /
            tatrāpi snehāttilabhavādbhede siddha eva sārṣapādīnāṃ tailaśabdavācyatvābhimāno, na
            tvarthayostailasārṣapayorabhedādhyavasāyaḥ /
            tatsiddhaṃ gauṇatvamubhayadarśino gauṇamukhyavivekavijñānena vyāptam tadidaṃ vyāpakaṃ
            vivekajñānaṃ nivartamānaṃ gauṇatāmapi nivartayatīti /
            na ca bālasthaviraśarīrabhede 'pi so 'hamityekasyātmanaḥ pratisaṃdhānadehādibhyo bhede</p>
         
         
         
         
         <p>FN: 4-vivekenetyarthaḥ /
            </p>
         
         
         
         
         <p>nāstyātmānubhava iti vācyam /
            parīkṣakāṇāṃ khalviyaṃ kathā, na laukikānām /
            parīkṣakā api hi vyavahārasamaye na lokasāmāmyamativartante /
            vakṣyatyanantarameva hi bhagavānbhāṣyakāraḥ -'paśvādibhiścāviśeṣāt'iti /
            bāhyā apyāhuḥ -'śāstracintakāḥ khalvevaṃ vivecayanti na pratipattāraḥ'iti /
            tatpāriśeṣyāccidātmagocaramahaṅkāram 'ahamihāsmi sadanā'iti prayuñjāno laukikaḥ śarīrādyabhedagrahādātmanaḥ
            prādeśikatvamabhimanyate, nabhasa iva ghaṭamaṇikamallikādyupādhyavacchedāditi yuktamutpaśyāmaḥ
            /
            na cāhaṅkāraprāmāṇyāya dehādivadātmāpi prādeśika iti yuktam /
            tadā khalvayamaṇuparimāṇo vā syāddehaparimāṇo vā?aṇuparimāṇatve sthūlo 'ham, dīrgha
            iti ca na syāt, dehaparimāṇatve tu sāvayavatayā dehavadanityatvaprasaṅgaḥ /
            kiñca asminpakṣe avayavasamudāyo vā cetayet pratyekaṃ vāvayavāḥ?pratyekaṃ cetanatvapakṣe
            bahūnāṃ cetanānāṃ svatantrāṇāmekavākyatābhāvādaparyāyaṃ viruddhādikkriyatayā śarīramunmathyeta,
            akriyaṃ vā prasajyeta /
            samudāyasya tu caitanyayoge vṛkṇa ekasminnavayave cidātmano 'pyavayavo vṛkṇa iti na
            cetayet /
            na ca bahūnāmavayavānāṃ parasparāvinābhāvaniyamo dṛṣṭaḥ /
            ya evāvayavo viśīrṇastadā tadabhāve na cetayet /
            vijñānālambanatve 'pyahaṃpratyayasya bhrāntatvaṃ tadavasthameva /
            tasya sthiravastunirbhāsatvādasthiratvācca vijñānānām /
            etena</p>
         
         
         
         
         <p>FN: 5-gauṇatvāsiddhyetyarthaḥ /
            </p>
         
         
         
         
         <p>sthūlo 'hamanyo 'haṃ gacchāmītyādayo 'pyadhyāsatayā vyākhyātāḥ /
            tadevamuktena krameṇāhaṃpratyaye pūtikūṣmāṇḍīkṛte bhagavatī śrutirapratyūhaṃ kartṛtvabhoktṛtvaduḥkhaśokādyātmatvamahamanubhavaprasañjitamātmano
            niṣeddhumarhatīti /
            tadevaṃ sarvapravādiśrutismṛtītihāsapurāṇaprathitamithyābhāvasyāhaṃpratyayasya svarūpanimittaphalairupavyākhyānam
            -<span class="bold">anyonyasminnityādi</span> /
            atra cānyonyasmindharmiṇyātmaśarīrādau 'anyonyātmakatām'adhyasyāhamidaṃ śarīrādīti
            /
            idamiti ca vastutaḥ, na pratītitaḥ /
            lokavyavahāro lokānāṃ vyavahāraḥ, sa cāyamahamiti vyapadeśaḥ /
            itiśabdasūcitaśca śarīrādyanukūlaṃ pratikūlaṃ ca prameyajātaṃ pramāya pramāṇena tadupādānaparivarjanādiḥ
            /
            'anyonyadharmāṃścādhyasya'anyonyasmindharmiṇi dehādidharmānjanmamaraṇajarāvyādhyādīnātmani
            dharmiṇi adhyastadehādibhāve samāropya, tathā caitanyādīnātmadharmān dehādāvadhyastātmabhāve
            samāropya, mamedaṃ jarāmaraṇaputrapaśusvāmyādīti vyavahāro vyapadeśaḥ, itiśabdasūcitaśca
            tadanurūpaḥ pravṛttyādiḥ /
            atra ca adhyāsavyavahārakriyābhyāṃ yaḥ kartonnītaḥ sa samāna iti samānakartṛkatvenādhyasya
            vyavahāra ityupapannam /
            pūrvakālatvasūcitamadhyāsasya vyavahārakāraṇatvaṃ sphuṭayati-<span class="bold">mithyājñānanimittaḥ-vyavahāraḥ</span> /
            mithyājñānamadhyāsastannimittaḥ /
            tadbhāvābhāvānuvidhānādvyavahārabhāvābhāvayorityarthaḥ /
            tadevamadhyāsasvarūpaṃ phalaṃ ca vyavahāramuktvā tasya nimittamāha-<span class="bold">itaretarāvivekena /</span>
            vivekāgrahaṇetyarthaḥ /
            athāviveka eva kasmānna bhavati, tathā ca nādhyāsa ityata āha-<span class="bold">atyantaviviktayordharmadharmiṇoḥ /</span>
            paramārthato dharmiṇoratādātmyaṃ viveko dharmāṇāṃ cāsaṃkīrṇatā vivekaḥ /
            syādetat /
            viviktayorvastusatorbhedāgrahanibandhanastādātmyavibhramo yujyate, śukteriva rajatādbhedāgraha
            nibandhano rajatatādātmyavibhramaḥ /
            iha tu paramārthasataścidātmano 'tyantabhinnaṃ na dehādyasti vastusat, tatkutaścidātmano
            bhedāgrahaḥ kutaśca tādātmyavibhramaḥ ityata āha-<span class="bold">satyānṛte mithunīkṛtya iti /</span>
            vivekāgrahādadhyasyeti yojanā /
            satyaṃ cidātmā, anṛtaṃ buddhīndriyadehādi,te dve dharmiṇī mithunīkṛtya</p>
         
         
         
         
         <p>FN: 1-adhiṣṭhānāropyayoḥ svarūpeṇa buddhau bhānaṃ tadarthaḥ /
            </p>
         
         
         
         
         <p>yugalīkṛtyetyarthaḥ /
            na ca saṃvṛtiparamārthasatoḥ pāramārthakaṃ mithunamastītyabhūtatadbhāvārthasya cveḥ
            prayogaḥ /
            etaduktaṃ bhavati - apratītasyāropāyogādāropyasya pratītirupayujyate na vastusatteti
            /
            syādetat /
            āropyasya pratītau satyāṃ pūrvadṛṣṭasya samāropaḥ samāropanibandhanā ca pratītiriti
            durvāraṃ parasparāśrayatvamityata āha-<span class="bold">naisargika iti /</span>
            svābhāviko 'nādirayaṃ vyavahāraḥ /
            vyavahārānāditayā tatkāraṇasyādhyāsasyānāditoktā, tataśca pūrvapūrvamithyājñānopadarśitasya
            buddhīndriyaśarīrāderuttarottarādhyāsopayoga ityanāditvātbījāṅkuravanna parasparāśrayatvamityarthaḥ
            /
            syādetat /
            addhā pūrvapratītimātramupayujyata ārope, na tu pratīyamānasya paramārthasattā /
            pratītireva tu atyantāsato gaganakamalinīkalpasya dehendriyādernopapadyate /
            prakāśamānatvameva hi cidātmano 'pi sattvaṃ na tu tadatiriktaṃ sattāsāmānyasamavāyor'thakriyākāritā
            vā, dvaitāpatteḥ /
            sattāyāścārthakriyākāritāyāśca sattāntarārthakriyākāritāntarakalpane 'navasthāpātāt,
            prakāśamānataiva sattābhyupetavyā /
            tathā ca dehādayaḥ prakāśamānatvānnāsantaḥ, cidātmavat /
            asattve vā na prakāśamānāḥtatkathaṃ satyānṛtayormithunībhāvaḥ, tadabhāve vā kasya
            kuto bhedāgrahaḥ,tadasaṃbhave kuto 'dhyāsa ityāśayavānāha-<span class="bold">āha</span>ākṣeptā-<span class="bold">ko 'yamadhyāso nāma /</span>
            ka ityākṣepe /
            samādhātā lokasiddhamadhyāsalakṣaṇamācakṣāṇa evākṣepaṃ pratikṣipati-<span class="bold">ucyate-smṛtirūpaḥ paratra pūrvadṛṣṭāvabhāsa /</span>
            avasanno 'vamato vā bhāso 'vabhāsaḥ /
            pratyayāntarabādhaścāsyavasādo 'vamāno vā /
            etāvatā mithyājñānamityuktaṃ bhavati /
            tasyedamupavyākhyānam 'pūrvadṛṣṭa-'ityādi /
            pūrvadṛṣṭasyāvabhāsaḥ pūrvadṛṣṭāvabhāsaḥ /
            mithyāpratyayaścāropaviṣayāropaṇīyamithunamantareṇa na bhavatīti pūrvadṛṣṭagrahaṇenānṛtamāropaṇīyamupasthāpayati
            /
            tasya ca dṛṣṭatvamātramupayujyate na vastusatteti dṛṣṭagrahaṇam /
            tathāpi vartamānaṃ dṛṣṭaṃ darśanaṃ nāropopayogīti pūrvetyuktam /
            tacca pūrvadṛṣṭaṃ svarūpeṇa sadapyāropaṇīyatayā anirvācyamityanṛtam /
            āropaviṣayaṃ satyamāha-<span class="bold">paratreti /</span>
            paratra śuktikādau paramārthasati, tadanena satyānṛtamithunamuktam /
            syādetat /
            paratra pūrvadṛṣṭāvabhāsa ityalakṣaṇam, ativyāpakatvāt /
            asti hi svastimatyāṃ gavi pūrvadṛṣṭasya gotvasya, paratra kālākṣyāmavabhāsaḥ /
            asti</p>
         
         
         
         
         <p>FN: 1-āśrayaṃ paradharmāvabhāsa iti vivakṣāyāṃ metadudāharaṇam, pūrvaṃ tu pūrvadṛṣṭasya
            paratra dharmyadhyāsamabhipretyeti jñeyam
            </p>
         
         
         
         
         <p>ca pāṭaliputre pūrvadṛṣṭasya devadattasya paratra māhiṣmatyāmavabhāsaḥ samīcīnaḥ /
            avabhāsa</p>
         
         
         
         
         <p>FN: 2-nanu avamato bhāso 'vabhāsa iti vyutpādayam kathamudāhṛtasthalādāvativyāptimāheti
            vadantaṃ pratyāha-avabhāsapadaṃ ceti /
            etena pratyabhijñāyāṃ nātivyāptiriti keṣāñcinmataṃ parāstam /
            na ca pūrvadṛṣṭapadenānirvācyānṛtamuktamityuktatvānna tatrātivyāptikathanaṃ saṃgacchata
            iti vācyam, tādṛśārthasya smṛtirupapadenābhidhīyamānatvāditi bodhyam /
            </p>
         
         
         
         
         <p>padaṃ ca samīcīne 'pi pratyaye prasiddham, yathā nīlasyāvabhāsaḥ pītasyāvabhāsa ityata
            āha-<span class="bold">smṛtirūpa iti /</span>
            smṛte rūpamiva rūpamasyeti smṛtirūpaḥ /
            asaṃnihitaviṣayatvaṃ ca smṛtirūpatvam, saṃnihitaviṣayaṃ ca pratyabhijñānaṃ samīcīnamiti
            nātivyāptiḥ /
            nāpyavyāptiḥ, svapnajñānasyāpi smṛtivibhrama</p>
         
         
         
         
         <p>FN: 1-smṛtau vibhramaḥ /
            smaryamāṇe smaryamāṇarūpāntarāropa iti yāvat /
            </p>
         
         
         
         
         <p>rūpasyaivaṃrūpatvāt /
            atrāpi hi smaryamāṇe pitrādau nidropaplavavaśādasaṃnidhānāparāmarśe, tatra tatra pūrvadṛṣṭasyaiva
            saṃnihitadeśakālatvasya samāropaḥ /
            evampītaḥ śaṅkhastikto guḍaityatrāpyetallakṣaṇaṃ yojanīyam /
            tathā hi-bahirvinirgacchajatyacchanayanaraśmisaṃpṛktapittadravyavartinīṃ pītatāṃ pittarahitāmanubhavan,
            śaṅkhaṃ ca doṣācchāditaśuklimāṃ na dravyamātramanubhavan, pītatāyāśca śaṅkhāsaṃbandhamananubhavan,
            asaṃbandhāgrahaṇasārūpyeṇapītaṃ tapanīyapiṇḍaṃpītaṃ bilvaphalamityādau pūrvadṛṣṭaṃ
            sāmānādhikaraṇyaṃ pītatvaśaṅkhatvayorāropyāhapītaḥ śaṅkhaiti /
            etenatikto guḍaiti pratyayo vyākhyātaḥ /
            evaṃ vijñātṛpuruṣābhimukheṣvādarśodakādiṣu svaccheṣu cākṣuṣaṃ tejo lagnamapi balīyasā
            sauryeṇa tejasā pratisrotaḥ pravartitaṃ mukhasaṃyuktaṃ mukhaṃ grāhayat, doṣavaśāttaddeśatāmanabhimukhatāṃ
            ca mukhasyāgrāhayat, pūrvadṛṣṭābhimukhā</p>
         
         
         
         
         <p>FN: 2-pūrvadṛṣṭayorabhimukhayoḥ ādarthodakayordeśa eva deśo yasya tasya bhāvastattā
            /
            tathā ca mukhādau tadāropa ityarthaḥ /
            </p>
         
         
         
         
         <p>darśodakadeśatāmābhimukhyaṃ ca mukhasyāropayatīti pratibimbavibhramo 'pi lakṣito bhavati
            /
            etena dvicandradiṅmohālātacakragandharvanagaravaṃśoragādivibhrameṣvapi yathāsaṃbhavaṃ
            lakṣaṇaṃ yojanīyam /
            etaduktaṃ bhavati-na prakāśamānatāmātraṃ sattvam, yena dehendriyādeḥ prakāśamānatayā
            sadbhāvo bhavet /
            na hi sarpādibhāvena rajjvādayo vā sphaṭikādayo vā raktādiguṇayogino na pratibhāsante,
            pratibhāsamānā vā bhavanti tadātmānastaddharmāṇo vā /
            tathā sati maruṣu marīcikācayam,uccāvacamuccalattuṅgataraṅgabhaṅgamāleyamabhyarṇavamavatīrṇā
            mandākinī, ityabhisaṃdhāya pravṛttastattoyamāpīya pipāsāmupaśamayet /
            tasmādakāmenāpyāropitasya prakāśamānasyāpi na vastusattvamabhyupagamanīyam /
            na ca marīcirūpeṇa salilamavastusatsvarūpeṇa tu paramārthasadeva, dehendriyādayastu
            svarūpeṇāpyasanta ityanubhavāgocaratvātkathamāropyanta iti sāṃpratamyato yadyasan
            nānubhavagocarāḥ kathaṃ tarhi marīcyādīnāmasatāṃ toyatayānubhavagocaratvam,na ca svarūpasattvena
            toyādyātmanāpi santo bhavanti /
            yadyucyeta nābhāvo nāma bhāvādanyaḥ kaścidasti, api tu bhāva eva bhāvāntarātmanā abhāvaḥ
            svarūpeṇa tu bhāvaḥ /
            yathāhuḥ-'bhāvāntaramabhāvo hi kasyācittu</p>
         
         
         
         
         <p>FN: 3-yathā iha ghaṭo nāstītyādau kevalabhūtalādhikaraṇasvarūpatvaṃ ghaṭābhāvasya,
            anyathā nirūpayitumaśakyatvāt /
            tathā jalarūpeṇa marīcīnāmasattvaṃ yat tanmarīcaya eva, tadetadabhipretyoktam-kayācittu
            vyapekṣayeti /
            </p>
         
         
         
         
         <p>vyapekṣayā'iti /
            tataśca bhāvātmanopā</p>
         
         
         
         
         <p>FN: 4-nirvacanīyatayetyarthaḥ /
            </p>
         
         
         
         
         <p>khyeyatayāsya yujyetānubhavagocaratā /
            prapañcasya punaratyantāsato nirastasamastasāmarthyasya nistattvasya kuto 'nubhavaviṣayabhāvaḥ,
            kuto vā cidātmanyāropaḥ /
            na ca</p>
         
         
         
         
         <p>FN: 5-prapañcasya punaratyantāsata ityādinānirvacanīyamataṃ nirastam /
            idānīṃ śūnyamataṃ nirasyati-naceti /
            śūnyavādino hi śūnyasyāpi bhāsanamabhyupagacchanti, upapattiśca svasamānākāraparvapratyayasāmarthyena
            āsāditāsādhāraṇasvabhāvabhedaṃ yajjñānaṃ tadevāsatprakāśayati /
            naca tanmate 'satprakāśanajñānasyāpi śūnyatvātsarvatrānāśvāsaprasaṅga iti vācyam,
            yato jñānamapi pūrvajñānādhīnasattvamityupagamyamānatvāt /
            </p>
         
         
         
         
         <p>viṣayasya samastasāmarthyavirahe 'pi jñānameva tattādṛśaṃ svapratyayasāmarthyāsāditādṛṣṭāntasiddhasvabhāvabhedamupajātamasataḥ
            prakāśanaṃ, tasmāda</p>
         
         
         
         
         <p>FN: 6-bauddhānāṃ mate 'vidyayāsatprakāśakamiti cet vā hi asatprakāśanaśaktirjñānasya
            saivā vadyetyarthaḥ /
            </p>
         
         
         
         
         <p>satprakāśanaśaktirevāsyāvidyeti sāṃpratam /
            yato yeyamasatprakāśanaśaktirvijñānasya kiṃ punarasyāḥ śakyam ,asaditi cet, kimetatkāryamāhosvidasyā
            jñāpyam /
            na tāvatkāryam, asatastattvānupapatteḥ /
            nāpi jñāpyaṃ, jñānāntarānu</p>
         
         
         
         
         <p>FN: 7-mā bhūdasataḥ śaktikāryatvam, ayogyatvāt, śaktijñāpyaṃ punaḥ kasmānnabhavediti
            cet śaktijñāpyatvaṃ śaktiniṣṭhajñāpakatānirūpitajñāpyatāśālitvaṃ vaktavyam, tacca
            śakyāśrayajñānādanyajñānānupalabdherasaṃbhavītyāha-jñānāntarānupalabdheriti /
            </p>
         
         
         
         
         <p>palabdheḥ, anavasthā</p>
         
         
         
         
         <p>FN: 8-atha vaktavyaṃ jñānāntaramupalabhata iti tathāpi tasyāpi jñāpakatvena jñānāntarāpekṣāyāmanavasthāpāta
            ityarthaḥ /
            </p>
         
         
         
         
         <p>pātācca /
            vijñānasvarūpameva asataḥ prakāśa iti cet, kaḥ punareṣa sadasatoḥ saṃbandhaḥ?asadadhīnanirūpaṇatvaṃ
            sato jñānasyāsatā saṃbandha iti cet, aho batāyamatinirvṛttaḥ pratyayatapasvī yasyāsatyapi
            nirūpaṇamāyatate, na ca pratyayastatrādhatte kiñcit, asata ādhāratvāyogāt /
            asadantareṇa pratyayo na prathata iti pratyayasyaivaiṣa svabhāvo na tvasadadhīnamasya
            kiñciditi cet, aho batāsyāsatpakṣapāto yadayamatadutpattiratadātmā ca tadavinābhāva</p>
         
         
         
         
         <p>FN: 1-avinābhāvamūlaṃ kāryakāraṇabhāvo vā tatsvabhāvatvaṃ vā vaktavyam, ubhayasyāpyuktakrameṇāsaṃbhavādityarthaḥ
            /
            </p>
         
         
         
         
         <p>niyataḥ pratyaya iti /
            tasmādatyantāsantaḥ śarīrendriyādayo nistattvā nānubhavaviṣayā bhavitumarhantīti /
            atra brūmaḥ-</p>
         
         
         
         
         <p>FN: 2-evaṃ sarvatra vastu sadeva bhātīti sadvādinākṣipte siddhāntyāha-atra brūma iti
            /
            </p>
         
         
         
         
         <p>nistattvaṃ cennānubhavagocaraḥ, tatkimidānīṃ marīcayo 'pi toyātmanā satattvā yadanubhavagocarāḥ
            syuḥ /
            na satattvāḥ, tadātmanā marīcīnā</p>
         
         
         
         
         <p>FN: 3-nanu sadvādinā toyātmanā marīcīnāmasattvaṃ cedaṅgīkriyeta tarhi siddhāntahāniriti
            cenna, marīcirūpameva toyarūpeṇāsat, tyayāvagāhitoyatvenāsanmarīcirūpaṃ satyatvānna
            bādhyetetyāśayaḥ /
            </p>
         
         
         
         
         <p>masattvāt /
            
            <p>
               dvividhaṃ ca vastūnāṃ tattvaṃ sattvamasattvaṃ ca /<br />
               tatra pūrvaṃ svataḥ, paraṃ tu parataḥ /<br />
               yathāhuḥ- 'svarūpapararūpābhyāṃ nityaṃ sadasadātmake /<br />
               vastuni jñāyate kiñcidrūpaṃ kaiścitkadā ca na //
               </p>
         </p>
         
         
         <p>'iti /
            tatkiṃ</p>
         
         
         
         
         <p>FN: 4-siddhāntī śaṅkate-tatkimiti /
            tādṛśapratyayāvagāhitoyatvenāsanmarīcirūpaṃ satyatvānna bādhyetetyāśayaḥ /
            </p>
         
         
         
         
         <p>marīciṣu toyanirbhāsapratyayastattvagocaraḥ, tathā ca samīcīna iti na bhrānto nāpi
            bādhyeta /</p>
         
         
         
         
         <p>FN: 5-sadvādī pratyāha-addheti /
            atoyātmatattvā marīcaro na bhrame bhāsante, kiṃ tu bhāvāntaratoyātmanaḥ, tasmādupapadyate
            tadbādha ityaṅgīkāraḥ /
            </p>
         
         
         
         
         <p>addhā na bādhyeta yadi marīcīnatoyātmatattvānatoyātmanā gṛhṇīyāt /
            toyātmanā tu gṛhṇan kathamabhrāntaḥ, kathaṃ vābādhyaḥ</p>
         
         
         
         
         <p>FN: 6-anirvacanīyakhyātivādī pratyāha-yatpunarāropita bhāvāntaratoyātmanā marīcayo
            bhāsanta ityavādīḥ, tatretthaṃ vicāryate tadvāsat, nādya ityāha-hanteti /
            </p>
         
         
         
         
         <p>hantatoyābhāvātmanāṃ marīcināṃ toyabhāvātmatvaṃ tāvanna sat, teṣāṃ toyābhāvādabhedena
            toyabhāvātmatānupapatteḥ /
            nāpyasat /</p>
         
         
         
         
         <p>FN: 7-na satkiṃ tu asadeveti cettātkiṃ tucchaṃ vā sadbhinnaṃ veti vaktavyam /
            nādyaḥ, apasiddhāntāt /
            na dvitīya ityāha-vastvantarameva hīti /
            tasmādasaṃmatā satkhyātiriti /
            </p>
         
         
         
         
         <p>vastvantarameva hi vastvantarasyāsattvamāsthīyate 'bhāvāntaramabhāvo 'nyo na kaścidanirūpaṇāt'iti
            vadadbhiḥ, na cāropitaṃ rūpaṃ vastvantaram,taddhi marīcayo vā bhavet, gaṅgādigataṃ
            toyaṃ vā /
            pūrvasminkalpe marīcayaḥ iti pratyayaḥ syāt, na toyamiti /
            uttarasmiṃstu gaṅgāyāṃ toyamiti syāt, na punariheti /
            deśabhedāsmaraṇe toyamiti syānna punariheti /</p>
         
         
         
         
         <p>FN: 8-asatkhyātiṃ nirasyati-na cedamiti /
            </p>
         
         
         
         
         <p>na cedamatyantamasannirastasamastasvarūpamalīkamevāstu iti sāṃpratam, tasyānubhavagocaratvānupapatterityuktamadhastāt
            /</p>
         
         
         
         
         <p>FN: 9-siddhāntī upasaṃharati-tasmāditi /
            </p>
         
         
         
         
         <p>tasmānna sat, nāsannāpi sadasat, parasparavirodhādityanirvācyamevāropaṇīyaṃ marīciṣu
            toyamāstheyam,tadanena krameṇādhyastaṃ toyaṃ paramārthatoyamiva, ata eva pūrvadṛṣṭamiva,tattvatastu
            na toyaṃ na ca pūrvadṛṣṭaṃ, kiṃ tvanṛtamanirvācyam /
            evaṃ ca dehendriyādiprapañco 'pyanirvācyaḥ, apūrvo 'pi pūrvamithyāpratyayopadarśita
            iva paratra cidātmanyadhyasyata iti upapannam, adhyāsalakṣaṇayogāt /
            dehendriyādiprapañcabādhanaṃ copapādayiṣyate /
            cidātmā tu śrutismṛtītihāsapurāṇagocaraḥ tanmūlatadaviruddhanyāyanirṇītaśuddhabuddhamuktasvabhāvaḥ
            sattvenaiva nirvācyaḥ /
            abādhitā svayaṃprakāśataiva asya sattā, sā ca svarūpameva cidātmanaḥ, na tu tadatiriktaṃ
            sattāsāmānyasamavāyor'thakriyākāritā veti sarvamavadātam /
            sa cāyamevaṃlakṣaṇako 'dhyāso 'nirvacanīyaḥ sarveṣāmeva saṃmataḥ parīkṣakāṇāṃ, tadbhede
            paraṃ vipratipattirityanirvacanīyatāṃ draḍhayitumāha-<span class="bold">taṃ</span> <span class="bold">kecidanyatrānyadharmādhyāsa iti vadanti /</span>
            anyadharmasya, jñānadharmasya rajatasya /
            jñānākārasyeti yāvat /
            adhyāso 'nyatra bāhye /
            sautrāntikanaye tāvadbāhyamasti vastu sat, tatra jñānākārasyāropaḥ /
            vijñānavādināmapi yadyapi na bāhyaṃ vastu sat, tathāpyanādyavidyāvāsanāropitamalīkaṃ
            bāhyam, tatra jñānākārasyādhyāropaḥ /
            upapattiśca yadyādṛśamanubhavasiddhaṃ rūpaṃ tattādṛśamevābhyupetavyamityutsargaḥ,anyathātvaṃ
            punarasya balavadbādhakapratyayavaśāt</p>
         
         
         
         
         <p>FN: 1-ayaṃ bhāvaḥ-idaṃ rajatamityatra rajatānuyogikaṃ idantvapratiyogikaṃ tādātmyaṃ
            bhāsate /
            nedaṃ rajatamityukte tadeva bādhitaṃ bhavati, 'pratiyogyabhāvānvayau tulyayogakṣenau'iti
            niyamāt /
            naño 'samabhivyāhāre yaddharmāvacchinne yatsaṃbandhāvacchinnayaddharmāvacchinnavattnaṃ
            nañsamabhivyāhāre taddharmāvacchinne tatsaṃbandhāvacchinnataddharmāvacchinnapratiyogitākastādabhāvaḥ
            pratīyate ityarthaḥ, tasmānnedaṃ rajatamityatra raḍate bhāsamānā idantaiva bādhitā
            bhavenna punā rajatamapīti /
            tathā caitanmate ahaṃ rajatamiti pratyayaḥ prameti bhāvaḥ /
            </p>
         
         
         
         
         <p>nedaṃ rajatamiti ca bādhakasyedantāmātrabādhenopapattau na rajatagocaratocitā /
            rajatasya dharmiṇo bhādhe hi rajataṃ ca tasya ca dharma idantā bādhite bhavetām,tadvaramidantaivāsya
            dharmo bādhyatām na punā rajatamapi dharmi, tathā ca rajataṃ bahirbādhitamarthādāntare
            jñāne vyavatiṣṭhata iti jñānākārasya bahiradhyāsaḥ sidhyati /
            <span class="bold">kecittu---</span>jñānākārakhyātāvaparituṣyanto vadanti-<span class="bold">yatra yadadhyāsastadvivekāgrahanibandhano bhrama iti /</span>
            aparitoṣakāraṇaṃ cāhuḥ-vijñānakāratā rajatāderanubhavādvā vyavasthāpyetānumānādvā
            /
            tatrānumānamupariṣṭā</p>
         
         
         
         
         <p>FN: 2-sahopalambhāt, mitimeyayorabhedo na sidhyati, upāyopeyabhāvahetukatvena tasyānyathāsiddhatvādityarthaḥ
            /
            </p>
         
         
         
         
         <p>nnirākariṣyate /
            anubhavo 'pi rajatapratyayo vā syāt, bādhakapratyayo vā /
            na tāvadrajatānubhavaḥ /
            sa hīdaṅkārāspadaṃ rajatamāvedayati na tvāntaram /
            ahamiti hi tadā syāt, pratipattuḥ pratyayādavyatirekāt /
            bhrāntaṃ vijñānaṃ svākārameva bāhyatayādhyavasyati, tathā ca nāhaṅkārāspadamasya gocaraḥ,
            jñānākāratā punarasya bādhakapratyayapravedanīyeti cet, hanta bādakapratyayamālocayatvāyuṣmān
            /
            kiṃ purovarti dravyaṃ rajatādvidhecayatyāhosmin jñānākāratāmapyasya darśayati /
            tatra jñānākāratopadarśanavyāpāraṃ bādhakapratyayasya bruvāṇaḥ ślāghanīyaprajño devānāṃ
            priyaḥ /
            purovartitva</p>
         
         
         
         
         <p>FN: 3-sākṣājjñānākāratāṃ na darśayatītyuktam /
            ārthikamapi jñānākāratvaṃ na sidhyatītyāha-purovartitveti /
            </p>
         
         
         
         
         <p>pratiṣedhādarthādasya jñānākārateti cenna /
            asaṃnidhānā</p>
         
         
         
         
         <p>FN: 4-yaduktaṃ bahirbādhitamarthāntare vyavatiṣṭhata iti tadapyannathopapadyata ityāha-asaṃnidhāneti
            /
            deśāntarepi syādityarthaḥ /
            </p>
         
         
         
         
         <p>grahaniṣedhādasaṃnihito bhavati /
            pratipatturatyantasaṃnidhānaṃ tvasya pratipatrātmakaṃ kutastyam /</p>
         
         
         
         
         <p>FN: 5-yatpunarlāghavamāha tatprativakti mīmāṃsakaḥ--na ceti /
            vyavahāramātrasya bādhopapattau viṣayabādhānmāllāghavamiti hṛdayaṃ /
            </p>
         
         
         
         
         <p>na caiṣa rajatasya niṣedhaḥ, na cedantāyāḥ, kiṃ tu vivekāgrahaprasañjitasya rajatavyavahārasya
            /
            na ca rajatameva śuktikāyāṃ prasañjitaṃ rajatajñānena /
            nahi rajatanirbhāsanaṃ śuktikālambanaṃ yuktam anubhavavirodhāt /
            na khalu</p>
         
         
         
         
         <p>FN: 6-purodeśattamātreṇetyarthaḥ /
            </p>
         
         
         
         
         <p>sattāmātreṇālambanam, atiprasaṅgāt /
            sarveṣāmarthānāṃ sattvāviśeṣādālambanatvaprasaṅgāt /
            nāpi kāraṇa</p>
         
         
         
         
         <p>FN: 7-rajatajñānahetusaṃskārodbodhakatvenetyarthaḥ /
            </p>
         
         
         
         
         <p>tvena, indriyādīnāmapi kāraṇatvāt /
            tathā ca bhāsamānataivālambanārthaḥ /
            na ca rajatajñāne śuktikā</p>
         
         
         
         
         <p>FN: 8-taiḥ idaṃviṣayakaṃ rajataviṣayakaṃ ceti jñānadvayasyāṅgīkṛtatvātkathamālambanamiti
            pracchā /
            </p>
         
         
         
         
         <p>bhāsate, iti kathamālambanam,</p>
         
         
         
         
         <p>FN: 9-etena arthādhyāso nirastaḥ /
            </p>
         
         
         
         
         <p>bhāsamānatābhyupagame vā kathaṃ nānubhavavirodhaḥ /</p>
         
         
         
         
         <p>FN: 10-idaṃ rajatamiti jñānaṃ na mithyetyāha-api ceti /
            </p>
         
         
         
         
         <p>api cendriyādīnāṃ samīcīnajñānopajanane sāmarthyamupalabdhamiti kathamebhyo mithyājñānasaṃbhavaḥ
            /
            doṣasahitānāṃ teṣāṃ mithyāpratyaye 'pi sāmarthyamiti cenna, doṣāṇāṃ kāryopajananasāmarthyavighātamātra
            hetutvāt,anyathā duṣṭādapi kuṭajabījādvaṭāṅkurotpattiprasaṅgāt /
            api ca svagocaravyabhicāre vijñānānāṃ sarvatrānāśvāsaprasaṅgaḥ /
            tasmātsarvaṃ jñānaṃ samīcīnamāstheyam /</p>
         
         
         
         
         <p>FN: 11-sarvajñānānāṃ samīcīnatve udāhṛtasthale bhrama eva na syāditi cettatra svamatamāha-tathā
            ceti /
            </p>
         
         
         
         
         <p>tathā ca rajatam,idam iti ca dve vijñāne smṛtyanubhavarūpe, tatredamiti purovartidravyamātragrahaṇam,
            doṣavaśāttadgataśuktitvasāmānyaviśeṣasyāgrahāt, tanmātraṃ ca gṛhītaṃ sadṛśatayā saṃskārodbodhakrameṇa
            rajate smṛtiṃ janayati /
            sā ca gṛhīta</p>
         
         
         
         
         <p>FN: 12-gṛhītamidamiti prakāśanasvabhāvetyarthaḥ / pūrvānubhavaviṣayatvaṃ smṛteriti
            bhāvaḥ /
            </p>
         
         
         
         
         <p>grahaṇasvabhāvāpi doṣavaśādgṛhītatvāṃśapramoṣādgrahaṇamātramavatiṣṭhate /
            tathā ca rajatasamṛteḥ purovartidravyamātragrahaṇasya ca mithaḥ svarūpato viṣayataśca
            bhedāgrahāt, saṃnihita</p>
         
         
         
         
         <p>FN: 13-saṃnihitarajatagocarajñānasārūpyeṇeti / atraivaṃ tajjñānasārūpyaṃ-yathedaṃ
            rajatamitijñānaṃ idamo rajatasya cāsaṃsargaṃ na gṛhṇāti, tayoḥ saṃsṛṣṭatvāt / evamete
            api smaraṇagrahaṇe svagatabhedaṃ, svaviṣayāsaṃsṛṣṭatvaṃ na nivedayata iti /
            </p>
         
         
         
         
         <p>rajatagocarajñānasārūpyeṇa, idaṃ rajatamiti bhinne api smaraṇagrahaṇe abhedavyavahāraṃ
            ca sāmānādhikaraṇyavyapadeśaṃ ca pravartayataḥ /
            kvacitpunargrahaṇe eva mitho 'nugṛhītabhede, yathā pītaḥ śaṅkhaḥiti /
            atra hi bahirvinirgacchannayanaraśmivartinaḥ pittadravyasya kācasyeva svacchasya pītatvaṃ
            gṛhyate pittaṃ tu na gṛhyate /
            śaṅkho 'pi doṣavaśācchuklaguṇarahitaḥ svarūpamātreṇa gṛhyate /
            tadanayorguṇaguṇinorasaṃsargāgrahasārūpyāt pītatapanīyapiṇḍapratyayāviśeṣeṇābhedavyavahāraḥ
            sāmānādhikaraṇyavyapadeśaśca /
            bhedāgrahaprasañjitābhedavyavahārabādhanācca nedamiti vivekapratyayasya bādhakatvamapyupapadyate,
            tadupapattau ca prācīnasya pratyayasya bhrāntatvamapi lokasiddhaṃ siddhaṃ bhavati
            /
            tasmādyathārthāḥ</p>
         
         
         
         
         <p>FN: 1-sādhyanirdeśo 'yaṃ /
            </p>
         
         
         
         
         <p>sarve vipratipannāḥ saṃdehavibhramāḥ, pratyayatvāt, ghaṭādipratyayavat /
            tadidamuktam-<span class="bold">yatra yadadhyāsa iti /</span>
            yasminśuktikādau yasya rajatāderadhyāsa iti lokaprasiddhiḥ nāsāvanyathākhyātinibandhanā,
            kintu gṛhītasya rajatādestatsmaraṇasya ca gṛhītatāṃśapramoṣeṇa gṛhītamātrasya ca yaḥ
            idamiti puro 'vasthitāddravyamātrāttatjñānācca vivekaḥ, tadagrahaṇanibandhano bhramaḥ
            /
            bhrāntatvaṃ ca grahaṇasmaraṇayoritaretarasāmānādhikaraṇyavyapadeśo rajatavyavahāraśceti
            /
            <span class="bold">anye tu</span>-atrāpyaparituṣyantaḥ,<span class="bold">yatra yadadhyāsastasyaiva viparītadharmakalpanāmācakṣate /</span>
            atredamākūtam-asti tāvadrajatārthinorajatamidamiti pratyayātpurovartini dravye pravṛttiḥ
            sāmānādhikaraṇyavyapadeśaśceti sarvajanīnam /
            tadetanna tāvadgrahaṇasmaraṇayostadgocarayośca mitho bhedāgrahamātrādbhavitumarhati
            /
            grahaṇanibandhanau hi cetanasya vyavahāravyapadeśau kathamagrahaṇamātrādbhavetām /
            nanūktaṃ nāgrahaṇamātrāt, kiṃ tu grahaṇasmaraṇe eva mithaḥ svarūpato viṣayataścāgṛhītabhede,
            samīcīnapuraḥsthitarajatavijñānasārūpyeṇābhedavyavahāraṃ sāmānādhikaṇyavyapadeśaṃ
            ca pravartayataḥ /
            atha 'samīcīnajñānasārūpyamanayorgṛhyamāṇaṃ vā vyavahārapravṛttihetuḥ, agṛhyamāṇaṃ
            vā sattāmātreṇa /
            gṛhyamāṇatve 'pisamīcīnajñānasārūpyamanayoridamiti rajatamiti ca jñānayoḥ'iti grahaṇam,
            'athavānayoreva svarūpato viṣayataśca mitho bhedāgrahaḥ'iti grahaṇam /
            tatra na tāvatsamīcīnajñānasadṛśī iti jñānaṃ samīcīnajñānavadvyavahārapravartakam
            /
            na higosadṛśo gavayaḥiti jñānaṃ gavārthinaṃ gavaye pravartayati /
            anayoreva bhedāgrahaḥiti tu jñānaṃ parāhatam,na hi bhedāgrahe anayoriti bhavati, anayoriti
            grahe bhedāgrahaṇamiti ca bhavati /
            tasmātsattāmātreṇa bhedāgraho 'gṛhīta eva vyavahāraheturiti vaktavyam /
            tatra kimayamāropotpādakrameṇa vyavahāraheturāstvāho 'nutpāditāropa eva svata iti
            /
            vayaṃ tu paśyāmaḥ-cetanavyavahārasyajñānapūrvakatvānupapatteḥ, āropajñānotpādakrameṇaiva-iti
            /
            nanu satyaṃ cetanavyavahāro nājñānapūrvakaḥ kiṃ tvaviditavivekagrahaṇasmaraṇapūrvaka
            iti /
            maivam /
            nahi rajataprātipadikārthamātrasmaraṇaṃ pravṛttāvupayujyate /
            idaṅkārāspadābhimukhī khalu rajatārthināṃ pravṛttirityavivādam /
            kathaṃ cāyamidaṅkārāspade pravarteta yadi na tadicchet /
            anyadicchatyanyatkarotīti vyāhatam /
            na cedidaṅkārāspadaṃ rajatamiti jānīyātkathaṃ rajatārthī tadicchet /
            yadyatathātvenāgrahaṇāditi brūyātsa prativaktavyo 'tha tathātvenāgrahaṇātkasmādayaṃ
            nopekṣeteti /
            so 'yamupādānopekṣābhyāmabhita ākṛṣyamāṇaścedano 'vyavasthitaḥ itīdaṅkārāspade rajatasamāropeṇopādāna
            eva vyavasthāpyate iti bhedāgrahaḥ samāropotpādakrameṇa cetanapravṛttihetuḥ /
            tathāhi-bhedāgrahādidaṅkārāspade rajatatvaṃ samāropya, tajjātīyasyopakārahetubhāvamanucintya,
            tajjātīyatayedaṅkārāspade rajatetamanumāya, tadarthī pravartata ityānupūrvyaṃ siddham
            /
            na ca taṭastharajatasmṛtiridaṅkārāspadasyopakārahetubhāvamanumāpayitumarhati, rajatatvasya
            hetorapakṣadharmatvāt /
            ekadeśadarśanaṃ khalvanumāpakaṃ na tvanekadeśadarśanam /
            yadāhuḥ-</p>
         
         
         
         
         <p>FN: 2-sādhyasādhanajñātasaṃbandhasya puṃso liṅgaviśiṣṭadharmyekadeśadarśanāt liṅge
            viśiṣṭadharmyekadeśe buddhiranumānamiti śabarasvāminaḥ /</p>
         
         
         
         <p>jñātasaṃbandhasyaikadeśadarśanāditi /
            samārope tvekadeśadarśanamasti /
            tatsiddhametadvivādādhyāsitaṃ rajatādijñānaṃ, purovartivastuviṣayam, rajatādyarthinastatra
            niyamena pravartakatvāt, yadyadarthinaṃ yatra niyamena pravartayati tajjñānantadviṣayaṃ
            yathobhayasiddhasamīcīnarajatajñānam, tathā cedam, tasmāttatheti /
            yaccoktamanavabhāsamānatayā na śuktirālambanamiti, tatra bhavān pṛṣṭo vyācaṣṭām, kiṃ
            śuktikātvasyaidaṃ rajatamiti jñānaṃ pratyanālambanatvamāhosvitdravyamātrasya puraḥsthitasya
            sitabhāsvarasya /
            yadi śuktikātvasyānālambanatvam, addhā /
            uttarasyānālambanatvaṃ bruvāṇasya tavaivānubhavavirodhaḥ /
            tathā hi-rajatamidamityanubhavannanubhavitā purovarti vastvaṅgulyādinā nirdiśati /
            dṛṣṭaṃ ca duṣṭānāṃ kāraṇānāmautsargikakāryapratibandhena kāryāntaropajananasāmarthyam,
            yathā dāvāgnidagdhānāṃ vetrabījānāṃ kadalīkāṇḍajanakatvam /
            bhasmakaduṣṭasya codarthasya tejaso bahvannapacanamiti /
            pratyakṣabādhāpahṛtaviṣayaṃ ca vibhramāṇāṃ yathārthatvānumānamābhāsaḥ, hutabahānuṣṇatvānumānavat
            /
            yaccoktaṃ mithyāpratyayasya vyabhicāre sarvapramāṇeṣvanāśvāsa iti, tat bodhakatvena
            svataḥprāmāṇyaṃ nāvyabhicāreṇeti vyutpādayadbhirasmābhiḥ parihṛtaṃ nyāya</p>
         
         
         
         
         <p>FN: 3-vyabhicāriṇāmapi sitanīlādiṣu cakṣurādīnāṃ bodhakatvena prāmāṇyamityā de tatroktam
            /
            </p>
         
         
         
         
         <p>kaṇikāyāmiti neha pratanyate /
            diṅmātraṃ cāsya smṛtipramoṣabhaṅgasyoktam /
            vistarastu brahmatattvasamīkṣāyāmavagantavya iti, tadidamuktam-'anye tu yatra yadadhyāsastasyaiva
            viparītadharmatvakalpanāmācakṣate iti /
            'yatra śuktikādau yasya rajatāderadhyāsastasyaiva śuktikāderviparītadharmakalpanāṃ
            rajatatvadharmakalpanāmiti yojanā /
            nanu santu nāma parīkṣakāṇāṃ vipratipattayaḥ, prakṛte tu kimāyātamityatāha-<span class="bold">sarvathāpi tvanyasyānyadharmakalpanāṃ na vyabhicarati /</span>
            anyasyānyadharma</p>
         
         
         
         
         <p>FN: 1-avabhāsapadārthaḥ kalpanā /
            </p>
         
         
         
         
         <p>kalpanānṛtatā, sā cānirvacanīyatetyadhastādupapādayitum /
            tena sarveṣāmeva parīkṣakāṇāṃ mato 'nyasyānyadharmakalpanānirvacanīyāvaśyaṃbhāvinītyanirvacanīyatā
            sarvatantrasiddhānta ityarthaḥ /
            akhyātivādibhirakāmairapi sāmānādhikaraṇyavyapadeśapravṛttiniyamasnehādidamabhyupeyamiti
            bhāvaḥ /
            na kevalamiyamanṛtatā parīkṣakāṇāṃ siddhā, api tu laukikānāmapītyāha-<span class="bold">tathā ca loke 'nubhavaḥ--śuktikā hi rajatavadavabhāsata iti /</span>
            na punā rajatamidamiti śeṣaḥ /
            syādetat /
            anyasyānyātmatāvibhramo lokasiddhaḥ, ekasya tvabhinnasya bhedabhramo na dṛṣṭa iti
            kutaścidātmano 'bhinnānāṃ jīvānāṃ bhedavibhrama ityatāha-<span class="bold">ekaścandraḥ sadvitīyavaditi /</span>
            punarapi cidātmanyadhyāsamākṣipati-<span class="bold">kathaṃ punaḥ pratyagātmanyaviṣaye 'dhyāso viṣayataddharmāṇām /</span>
            ayamarthaḥ-cidātmā prakāśate na vāna cetprakāśate, kathamasminnadhyāso viṣayataddharmāṇā
            /
            na khalvapratibhāsamāne purovartini dravye rajatasya vā taddharmāṇāṃ vā samāropaḥ
            saṃbhavatiti /
            pratibhāse vā (na) tāvadayamātmā jaḍo ghaṭādivatparādhīnaprakāśa iti yuktam /
            na khalu sa eva kartā ca karma ca bhavati, virodhāt /</p>
         
         
         
         
         <p>FN: 2-dhātvarthatāvacchedakaphalaśālitvaṃ karmatvamityukte gacchatītyādau saṃyogaphalasya
            grāma iva caitre 'pi samavetatvāt, caitraścaivaṃ gacchatīti prayogāpattiḥ, tasmātparasamavetakriyāphalaśālitvameva
            karmatvamityarthaḥ /
            </p>
         
         
         
         
         <p>parasamavetakriyāphalaśāli hi karma, na ca jñānakriyā parasamavāyinīti kathamasyāṃ
            karma,na ca tadeva svaṃ ca paraṃ ca, virodhāt /
            ātmāntarasamavāyābhyupagame tu jñeyasyātmano 'nātmatvaprasaṅgaḥ /
            evaṃ tasya tasyetyanavasthāprasaṅgaḥ /
            syādetat /
            ātmā jaḍo 'pi sarvārthajñāneṣu bhāsamāno 'pi kartaiva na karma,</p>
         
         
         <p>parasamavetakriyāphalaśālitvābhāvāt, caitravat /
            yathā hi caitrasamavetakriyayā caitranagaraprāptāvubhayasamavetāyāmapi kriyamāṇāyāṃ
            nagarasyaiva karmatā, parasamavetakriyāphalaśālitvāt, na tu caitrasya kriyāphalaśālino
            'pi, caitrasamavāyādgamanakriyāyā iti, tanna /
            śrutivirodhāt /
            śrūyate hi 'satyaṃ jñānamanantaṃ brahma'iti upapadyate ca, tathā hi-yo 'yamarthaprakāśaḥ
            phalaṃ yasminnarthaśca ātmā ca prathete sa kiṃ jaḍaḥ svayaṃprakāśo vā /
            jaḍaścetviṣayātmānāvapi jaḍāviti kasminkiṃ prakāśetāviśeṣāt, iti prāptamāndhyamaśeṣasya
            jagataḥ /
            tathā cābhāṇakaḥ /
            'andhasyevāndhalagnasya vinipātaḥ pade pade' /
            na ca nilīnameva vijñānamarthātmānau jñāpayati, cakṣurādivaditi vācyam /
            jñāpanaṃ hi jñānajananam, janitaṃ ca jñānaṃ jaḍaṃ sannoktadūṣaṇamativarteteti /
            evamuttarottarāṇyapi jñānāni jaḍānītyanavasthā /
            tasmādaparādhīnaprakāśā saṃvidupetavyā /</p>
         
         
         
         
         <p>FN: 3-saṃvidaparādhīnaprakāśā bhavatu, ātmā jaḍaḥ kiṃ na syāditivādinaṃ ātmasvaprakāśavādyāha---tathāpīti
            /
            </p>
         
         
         
         
         <p>tathāpi kimāyātaṃ viṣayātmanoḥ svabhāvajaḍayoḥ /
            etadāyātaṃ yattayoḥ saṃvidajaḍeti /</p>
         
         
         
         
         <p>FN: 1-arthātmasaṃbandhinyāṃ saṃvidyajaḍāyāmapi nārthātmanoḥ prakāśamānatāsiddhiḥ paṇḍite
            'pi putre piturapāṇḍityavadityāha---tatkimiti /
            </p>
         
         
         
         
         <p>tatkiṃ putraḥ paṇḍita iti pitāpi paṇḍito 'stu /
            svabhāva eṣa saṃvidaḥ svayaṃprakāśāyā yadarthātmasaṃbandhiteti cet, hanta putrasyāpi
            paṇḍitasya svabhāva eṣa yatpitṛsaṃbandhiteti</p>
         
         
         
         
         <p>FN: 2-yathā svabhāvasaṃbaddhā saṃvit tathā pitṛgatajanakatvasaṃbaddhaṃ putragatajanyatvamiti
            bhāvaḥ /
            </p>
         
         
         
         
         <p>samānam /
            sahārthātmaprakāśena saṃvitprakāśo na tvarthātmaprakāśaṃ vineti tasyāḥ svabhāva iti
            cet, tatkiṃ saṃvido bhinnau saṃvidarthātmaprakāśau /
            tathā ca na svayaṃprakāśā saṃvit, na ca saṃvidarthātmaprakāśa iti /
            atha 'saṃvidarthātma</p>
         
         
         
         
         <p>FN: 3-saṃvidaśca arthātmanośca prakāśāvityarthaḥ /
            </p>
         
         
         
         
         <p>prakāśo na saṃvido bhidyete', saṃvideva tau /
            evaṃ cet yāvaduktaṃ bhavati saṃvitātmārthau saheti tāvaduktaṃ bhavati saṃvidarthātmaprakāśau
            saheti,</p>
         
         
         
         
         <p>FN: 4-saṃvidatiriktaprakāśānaṅgīkāre saṃvidarthātmānau saha prakāśata ityuktaṃ syāt
            tathā coktaputrapāṇḍityanyāyaprasaraḥ /
            </p>
         
         
         
         
         <p>tathā ca na vivakṣitārthasiddhiḥ /</p>
         
         
         
         
         <p>FN: 5arthasaṃvidoḥ sahabhāvo vyabhicaratītyāha---na ceti /
            </p>
         
         
         
         
         <p>na cātītānāgatārthagocarāyāḥ saṃvidor'thasahabhāvo 'pi /
            tadviṣayahānopādānopekṣābuddhijananādarthasahabhāva iti cenna, arthasaṃvida iva hānādibuddhīnāmapi
            tadviṣayatvānupapatteḥ /
            hānādijananāddhānādibuddhīnāmarthaviṣayatvam, arthaviṣayahānādibuddhijananācca arthasaṃvidastadviṣayatvamiti
            cet, tatkiṃ dehasya prayatnavadātmasaṃyogo dehapravṛttinivṛttiheturarthe ityarthaprakāśo
            'stu /
            jāḍyāddehātmasaṃyogo nārthaprakāśa iti cet, nanvayaṃ svayaṃprakāśo 'pi svātmanyeva
            khadyotavatprakāśaḥ, arthe tu jaḍa ityupapāditam /
            na ca prakāśasyātmāno viṣayāḥte hi vicchinnadīrghasthūlatayānubhūyante,prakāśaścāyamāntaro
            'sthūlo 'naṇurahrasvo 'dīrdhaśceti prakāśate,</p>
         
         
         
         
         <p>FN: 6-'syādetat'ityārabhya pratipāditaṃ bauddhamataṃ nirasya svamatamāha---tasmāditi
            /
            </p>
         
         
         
         
         <p>tasmāccandre 'nubhūyamāne iva dvitīyaścandramāḥ svaprakāśādanyor'thaḥ anirvacanīya
            eveti yuktamutpaśyāmaḥ /</p>
         
         
         
         
         <p>FN: 7-saṃvida ātmatvasiddhyarthamadvitīyatvamāha--neti /
            </p>
         
         
         
         
         <p>na ca asya prakāśasyā</p>
         
         
         
         
         <p>FN: 8-ājānataḥ svabhāvataḥ /
            </p>
         
         
         
         
         <p>jānataḥ svalakṣaṇabhedo 'nubhūyate /
            na ca anirvācyārthabhedaḥ prakāśaṃ nirvācyaṃ bhettumarhati, atiprasaṅgāt /
            na ca arthānāmapi parasparaṃ bhedaḥ samīcīnajñānapaddhatimadhyāste ityupariṣṭādupapādayiṣyate
            /
            tadayaṃ prakāśa eva svayaṃprakāśa ekaḥ kūṭasthanityo niraṃśaḥ pratyagātmāśakyanirvacanīyebhyo
            dehendriyādibhya ātmānaṃ pratīpaṃ nirvacanīyamañcati jānātīti pratyaṅ sa cātmeti pratyagātmā,
            sa cāparādhīnaprakāśatvāt, anaṃśatvācca, aviṣayaḥ, tasminnadhyāso viṣayadharmāṇām,
            dehendriyādidharmāṇām katham,kimākṣepe /
            ayukto 'yamadhyāsa ityākṣepaḥ /
            kasmādayamayukta ityata āha-<span class="bold">sarvo hi puro 'vasthite viṣaye viṣayāntaramadhyasyati /</span>
            etaduktaṃ bhavati-yatparādhīnaprakāśamaṃśavacca tatsāmānyāṃśagrahe kāraṇadoṣavaśācca
            viśeṣāgrahe 'nyathā prakāśate /
            pratyagātmā tvaparādhīnaprakāśatayā na svajñāne kāraṇānyapekṣate, yena tadāśrayairdeṣairduṣyet
            /
            na cāṃśavān, yena kaścidasyāṃśo gṛhyeta, kaścinna gṛhyeta /
            nahi tadeva tadānīmeva tenaiva gṛhītamagṛhītaṃ ca saṃbhavatīti na svayaṃprakāśapakṣe
            'dhyāsaḥ /
            sadātane 'pyaprakāśe puro 'vasthitatvasyāparokṣatvasyābhāvānnādhyāsaḥ /</p>
         
         
         
         
         <p>FN: 9-śukteriva ekasyaiva vastunaḥ grahaṇāgrahaṇe siddhe kimityaupādhikaṃ viṣayatvaṃ
            sādhyata iti cet sāṃśasya tathā syāt ātmanastu niraṃśatvānna tathetyāha----nahīti
            /
            </p>
         
         
         
         
         <p>na hi śuktau apuraḥsthitāyāṃ rajatamadhyasyatīdaṃ rajatamiti /
            tasmādatyantagrahe atyantāgrahe ca nādhyāsa iti siddham /
            syādetat /
            aviṣayatve hi cidātmano nādhyāsaḥ, viṣaya eva tu cidātmāsmatpratyayasya, tatkathaṃ
            nādhyāsa ityata āha-<span class="bold">yuṣmatpratyayāpetasya ca pratyagātmano 'viṣayatvaṃ bravīṣi /</span>
            viṣayatve hi cidātmano 'nyo viṣayī bhavet /
            tathā ca yo viṣayī sa eva cidātmā /
            viṣayastu tato 'nyo yuṣmatpratyayagocaro 'bhyupeyaḥ /
            tasmādanātmatvaprasaṅgādanavasthāparihārāya yuṣmatpratyayāpetatvamata evāviṣayatvamātmano
            vaktavyam, tathā ca nādhyāsa ityarthaḥ /
            pariharati-<span class="bold">ucyate-na tāvadayamekāntenāviṣayaḥ /</span>
            kutaḥ,<span class="bold">asmatpratyayaviṣayatvāt /</span>
            ayamarthaḥ- satyaṃ pratyagātmā svayaṃprakāśatvādaviṣayo 'naṃśaśca,tathāpi anirvacanīyānādyavidyāparikalpitabuddhimanaḥ
            sūkṣmasthūlaśarīrendriyāvacchedakabhedenānavacchinno 'pi vastuto 'vacchinna iva abhinno
            'pi bhinna iva, akartāpi karteva abhoktāpi bhokteva aviṣayo 'pyasmatpratyayaviṣaya
            iva, jīvabhāvamāpanno 'vabhāsate, nabha iva ghaṭamaṇikamallikādyavacchedabhedena bhinnamivānekavidhadharmakamiveti
            /
            na hi cidekarasasyātmanaḥ cidaṃśe gṛhīte agṛhītaṃ kiñcidasti /
            na khalvānandanityatvavibhutvādayo 'sya cidrūpādvastuto bhidyante, yena tadgrahe na
            gṛhyeran /
            gṛhītā eva tu kalpitena bhedena na vivecitā ityagṛhītā ivābhānti /
            na ca ātmano buddhyādibhyo bhedastāttvikaḥ, yena cidātmani gṛhyamāṇe so 'pi gṛhīto
            bhavet, buddhyādīnāmanirvācyatvena tadbhedasyāpyanirvacanīyatvāt /
            tasmāccidātmanaḥ svayaṃprakāśasyaiva anavacchinnasya avacchinnebhyo buddhyādibhyo
            bhedāgrahāt tadadhyāsena jīvabhāva iti /
            tasya cānidamidamātmano 'smatpratyayaviṣayatvamupapadyate /
            tathā hi-kartā bhoktā cidātmā ahaṃpratyaye pratyavabhāsate /
            na codāsīnasya tasya kriyāśaktirbhogaśaktirvā saṃbhavati /
            yasya ca buddhyādeḥ kāryakāraṇasaṃghātasya kriyābhogaśaktī na tasya caitanyam /
            tasmāccidātmaiva kāryakaraṇasaṃghātena grathito labdhakriyābhogaśaktiḥ svayaṃprakāśo
            'pi buddhyādiviṣayavicchuraṇāt kathañcidasmatpratyayaviṣayo 'haṅkārāspadaṃ jīva iti
            ca janturiti ca kṣetrajña iti ca ākhyāyate /
            na khalu jīvaścidātmano bhidyate /
            tathā ca śrutiḥ-'anena jīvenātmanā'iti /
            tasmāccidātmano 'vyatirekāt jīvaḥ svayaṃprakāśo 'pyahaṃpratyayena</p>
         
         
         
         
         <p>FN: 1-yatpūrvaṃ karmakartṛtvavirodha uktaḥ so 'pyanena parāsto veditavyaḥ, aupādhikaviṣayatvāt
            /
            </p>
         
         
         
         
         <p>kartṛbhoktṛtayā vyavahārayogyaḥ kriyata ityahaṃpratyayālambanamucyate /
            na ca adhyāse sati viṣayatvaṃ viṣayatve ca adhyāsaḥ ityanyonyāśrayatvamiti sāṃpratam,
            bījāṅkuravadanāditvāt, pūrvapūrvādhyāsatadvāsanāviṣayīkṛtasyottarottarādhyāsaviṣayatvāvirodhādi
            tyuktam-'naisargiko 'yaṃ lokavyavahāraḥ'iti bhāṣyagranthena /
            tasmāt suṣṭūktam-<span class="bold">na tāvadayamekāntenāviṣaya iti /</span>
            jīvo hi cidātmatayā svayaṃprakāśatayāviṣayo 'pyaupādhikena rūpeṇa viṣaya iti bhāvaḥ
            /
            syādetat /
            na vayamaparādhīnaprakāśatayāviṣayatvenādhyāsamapākurmaḥ, kintu pratyagātmā na svato
            nāpi parataḥ prathata ityaviṣayaḥ iti brūmaḥ /
            tathā ca sarvathāprathamāne pratyagātmani kuto 'dhyāsa ityata āha-<span class="bold">aparokṣatvācca pratyagātmaprasiddheḥ /</span>
            pratīca ātmanaḥ prasiddhiḥ prathā, tasyā aparokṣatvāt /
            yadyapi pratyagātmani nānyā prathāsti, tathāpi bhedopacāraḥ /
            yathā puruṣasya caitanyamiti /
            etaduktaṃ bhavati-avaśyaṃ cidātmāparokṣo 'bhyupetavyaḥ tadaprathāyāṃ sarvasyāprathanena
            jagadāndhyaprasaṅgādityuktam /
            śrutiścātra bhavati-'tameva bhāntamanu bhāti sarvaṃ tasya bhāsā sarvamidaṃ vibhāti'iti
            /
            tadevaṃ paramārthaparihāramuktvābhyupetyāpi cidātmanaḥ parokṣatāṃ prauḍhavāditayā
            parihārāntaramāha-<span class="bold">na cāyamasti niyamaḥ puro 'vasthita eva</span>, aparokṣa eva,<span class="bold">viṣaye viṣayāntaramadhyasitavyam /</span>
            kasmādayaṃ na niyama ityata āha-<span class="bold">apratyakṣe 'pi hyākāśe bālāstalamalinatādyadhyasanti /</span>
            hiryasmādarthe /
            nabho hi dravyaṃ sat rūpasparśavirahānna bāhyendriyapratyakṣam /
            nāpi mānasam, manaso 'sahāyasya bāhye 'pravṛtteḥ, tasmādapratyakṣam /
            atha ca tatra bālā avivekinaḥ paradarśitadarśinaḥ kadācitpārthivacchāyāṃ śyāmatāmāropya,
            kadācittaijasaṃ śuklatvamāropya, nīlotpalapalāśaśyāmamiti vā rājahaṃsamālādhavalamiti
            vā nirvarṇayanti /
            tatrāpi pūrvadṛṣṭasya taijasasya vā tāmasasya rūpasya paratra nabhasi smṛtirūpo 'vabhāsata
            iti /
            evaṃ tadeva talamadhyasyanti avāṅmukhībhūtamahendranīlamaṇimayamahākaṭāhakalpamityarthaḥ
            /
            upasaṃharati-<span class="bold">evam--</span>uktena prakāreṇa sarvākṣepaparihārāt,<span class="bold">aviruddhaḥ pratyagātmanyapyanātmanām</span>-buddhyādīnām<span class="bold">adhyāsaḥ /</span>
            nanu santi ca sahasramadhyāsāḥ, tatkimarthamayamevādhyāsa ākṣepasamādhānābhyāṃ vyutpāditaḥ
            nādhyāsamātramityata āha-<span class="bold">tametamevaṃlakṣaṇamadhyāsaṃ paṇḍitā avidyeti manyante /</span>
            avidyā hi sarvānarthabījamiti śrutismṛtītihāsapurāṇādiṣu prasiddham /
            taducchedāya vedāntāḥ pravṛttā iti vakṣyati /
            pratyagātmanyanātmādhyāsa eva sarvānarthahetuḥ na punā rajatādivibhramā iti sa evāvidyā,
            tatsvarūpaṃ cāvijñātaṃ na śakyamucchettumiti tadeva vyutpādyaṃ nādhyāsamātram /
            atra ca 'evaṃ lakṣaṇam'ityevaṃrūpatayānarthahetutoktā /
            yasmātpratyagātmanyaśanāyādirahite 'śanāyādyupetāntaḥkaraṇādyahitāropaṇe pratyagātmānamaduḥkhaṃ
            duḥkhākaroti, tasmādanarthahetuḥ /
            na caivaṃ pṛthagjanā api manyante 'dhyāsam, yena na vyutpādyetetyata uktam-<span class="bold">paṇḍitā manyante /</span>
            nanviyamanādiratinirūḍhanibiḍavāsanānubaddhāvidyā na śakyā niroddhum, upāyābhāvāditi
            yo manyate taṃ prati tannirodhopāyamāha-<span class="bold">tadvivekena ca vastusvarūpāvadhāraṇam</span>-nirvicikitsaṃ jñānam<span class="bold">vidyāmāhuḥ,</span>paṇḍitāḥ /
            pratyagātmani khalvatyantavivikte buddhyādibhyaḥ buddhyādibhedāgrahanimitto buddhyādyātmatvataddharmādhyāsaḥ
            /
            tatra śravaṇamananādibhiryadvivekavijñānaṃ tena vivekāgrahe nivartite, adhyāsāpabādhātmakaṃ</p>
         
         
         
         
         <p>FN: 1-vastusvarūpaṃ ca tadavadhāraṇaṃ ceti karmadhārayaḥ /
            </p>
         
         
         
         
         <p>vastusvarūpāvadhāraṇaṃ vidyā cidātmarūpaṃ svarūpe vyavatiṣṭhata ityarthaḥ /
            syādetat /
            atinirūḍhanibiḍhavāsanānuvidvāvidyā vidyayāpabādhitāpi svavāsanāvaśātpunarudbhaviṣyati
            pravartayiṣyati ca vāsanādikāryaṃ svocitamityata āha-<span class="bold">tatraivaṃ sati</span>, evaṃbhūtavastutattvāvadhāraṇe sati,<span class="bold">yatra yadadhyāsastatkṛtena doṣeṇa guṇena vā aṇumātreṇāpi sa na saṃbadhyate</span>-antaḥkaraṇādidoṣeṇāśanāyādinā cidātmā, cidātmano guṇena caitanyānandādināntaḥkaraṇādi
            na saṃbadhyate /
            
            <p>
               etaduktaṃ bhavati-tattvāvadhāraṇābhyāsasya hi svabhāva eva sa tādṛśaḥ, yadanādimapi
               nirūḍhanibiḍavāsanamapi mithyāpratyayamapanayati /<br />
               tattvapakṣapāto hi svabhāvo dhiyām, yathāhurbāhyā api--'nirupadravabhūtārthasvabhāvasya
               viparyayaiḥ /<br />
               na bādho 'yatnavattve 'pi buddhestatpakṣapātataḥ' //
               </p>
         </p>
         
         
         <p>iti /
            viśeṣatastu cidātmasvabhāvasya tattvajñānasyātyantāntaraṅgasya kuto 'nirvācyayāvidyayā
            bādha iti /
            yaduktam,satyānṛte mithunākṛtya, vivekāgrahādadhyasyāhamidaṃmamedamiti lokavyavahāraiti
            tatra vyapadeśalakṣaṇo vyavahāraḥ kaṇṭhoktaḥ /
            itiśabdasūcitaṃ lokavyavahāramādarśayati-<span class="bold">tametamavidyākhyamiti /</span>
            nigadavyākhyātam /
            ākṣipati-<span class="bold">kathaṃ punaravidyāvadviṣayāṇi pratyakṣādīni pramāṇāni /</span>
            tattvaparicchedo hi pramā vidyā,tatsādhanāni pramāṇāni kathamavidyāvadviṣayāṇi /
            nāvidyāvantaṃ pramāṇānyāśrayanti, tatkāryasya vidyāyā avidyāvirodhitvāditi bhāvaḥ
            /
            santu vā pratyakṣādīni saṃvṛtyāpi yathā tathā,śāstrāṇi tu puruṣahitānuśāsanaparāṇyavidyāpratipakṣatayā
            nāvidyāvadviṣayāṇi bhavitumarhantītyāha-<span class="bold">śāstrāṇi ceti /</span>
            samādhatte-<span class="bold">ucyate-dehendriyādiṣvahaṃmamābhimānahīnasya,</span>tādātmyataddharmādhyāsahīnasya<span class="bold">pramātṛtvānupapattau satyāṃ pramāṇapravṛttyanupapatteḥ /</span>
            ayamarthaḥ-pramātṛtvaṃ hi pramāṃ prati kartṛtvam tacca svātantryam /
            svātantryaṃ ca pramāturitarakārakāprayojyasya samastakārakaprayoktṛtvam /
            tadanena pramākaraṇaṃ pramāṇaṃ prayojanīyam /
            na ca svavyāpāramantareṇa karaṇaṃ prayoktumarhati /
            na ca kūṭasthanityaścidātmāpariṇāmī svato vyāpāravān /
            tasmāt vyāpāravadbuddhyāditādātmyādhyāsāt, vyāpāravattayā pramāṇamadhiṣṭhātumarhatīti
            bhavatyavidyāvatpuruṣaviṣayatvamavidyāvatpuruṣāśrayatvaṃ pramāṇānāmiti /
            atha mā pravartiṣata pramāṇāni kiṃ naśchinnamityata āha-<span class="bold">na hīndriyāṇyanupādāya pratyakṣādivyavahāraḥ saṃbhavati /</span>
            vyavahriyate aneneti vyavahāraḥ phalam, pratyakṣādīnāṃ pramāṇānāṃ phalamityarthaḥ
            /
            'indriyāṇi'iti, indriyaliṅgādīnīti draṣṭavyam, daṇḍino gacchantītivat /
            evaṃ hi 'pratyakṣādi'ityupapadyate /
            vyavahārakriyayā ca vyavahāryākṣepātsamānakartṛkatā /
            anupādāya yo vyavahāra iti yojanā /
            kimiti punaḥ pramātopādatte pramāṇāni,atha svayameva kasmānna pravartata ityata āha-<span class="bold">na cādhiṣṭhānamantareṇendriyāṇāṃ vyāpāraḥ-</span>pramāṇānāṃ vyāpāraḥ<span class="bold">saṃbhavati /</span>
            na jātu karaṇānyanadhiṣṭhitāni kartrā svakārye vyāpriyante, mā bhūtkuvindarahitebhyo
            vemādibhyaḥ paṭotpattiriti /
            atha deha evādhiṣṭhātā kasmānna bhavati,kṛtamatrātmādhyāsenetyata āha-na cānadhyastātmabhāvena
            dehena kaścidvyāpriyate /
            suṣupte 'pi vyāpāraprasaṅgādi bhāvaḥ /
            syādetat /
            yathānadhyastātmabhāvaṃ vemādikaṃ kuvindo vyāpārayanpaṭasya kartā, evamanadhyastātmabhāvaṃ
            dehendriyāditi vyāpārayan bhaviṣyati tadabhijñaḥ pramātotyata āha-<span class="bold">na caitasminsarvasmin-</span>itaretarātmādhyāse itaretarātmādhyāse ca,<span class="bold">asati, ātmano 'saṅgasya</span>-sarvathā sarvadā sarvadharmaviyuktasya,<span class="bold">pramātṛtvamupapadyate /</span>
            vyāpāravanto hikuvindādayo vemādīnadhiṣṭhāya vyāpārayanti, anadhyastātmabhāvasya tu
            dehādiṣvātmano na vyāpārayogo 'saṅgatvādityarthaḥ /</p>
         
         
         
         
         <p>FN: 1-avaśyaṃ cetyarthaḥ /
            </p>
         
         
         
         
         <p>ātaścādhyāsāśrayāṇi pramāṇānītyāha-na ca pramātṛtvamantareṇa pramāṇapravṛttirasti
            /
            pramāyāṃ khalu phale svatantraḥ pramātā bhavati /
            antaḥkaraṇapariṇāmabhedaśca prameyapravaṇaḥ kartṛsthaścitsvabhāvaḥ pramā /
            kathaṃ ca jaḍasyāntaḥkaraṇasya pariṇāmaścidrūpo bhavet, yadi cidātmā tatra nādhyasyeta
            /
            kathaṃ caiṣa cidātmakartṛko bhavet, yadyantaḥkaraṇaṃ vyāpāravaccidātmani nādhyasyet
            /
            tasmāditaretarādhyāsāccidātmakartṛsthaṃ pramāphalaṃ sidhyati, tatsiddhau ca pramātṛtvam,
            tāmeva ca pramāmurarīkṛtya pramāṇasya pravṛttiḥ /
            pramātṛtvena ca pramopalakṣyate /
            pramāyāḥ phalasyābhāve pramāṇaṃ na pravarteta /
            tathā ca pramāṇamapramāṇaṃ syādityarthaḥ /
            upasaṃharati-tasmādavidyāvadviṣayāṇyeva pratyakṣādīni pramāṇāni /
            syādetat /
            bhavatu pṛthagjanānāmevam /
            āgamopapattipratipannapratyagātmatattvānāṃ vyutpannānāmapi puṃsāṃ pramāṇaprameyavyavahārā
            dṛśyanta iti kathamavidyāvadviṣayāṇyeva pramāṇānītyata āha-<span class="bold">paśvādibhiścāviśeṣāditi /</span>
            vidantu nāmāgamopapattibhyāṃ dehendriyādibhyo bhinnaṃ pratyagātmānam /
            pramāṇaprameyavyavahāre tu prāṇabhṛnmātradharmānnātivartante /
            yādṛśo hi paśuśakuntādīnāmavipratipannamugdhabhāvānāṃ vyavahārastādṛśo vyutpannānāmapi
            puṃsāṃ dṛśyate /
            tena tatsāmānyātteṣāmapi vyavahārasamaye avidyāvattvamanumeyam /
            caśabdaḥ samuccaye /
            uktaśaṅkānivartanasahitapūrvoktopapattiḥ avidyāvatpuruṣaviṣayatvaṃ pramāṇānāṃ sādhayatītyarthaḥ
            /
            etadeva vibhajate-<span class="bold">yathā hi paśvādaya iti /</span>
            atra ca<span class="bold">śabdādibhiḥ śrotrādīnāṃ saṃbandhe sati</span>iti pratyakṣaṃ pramāṇaṃ darśitam /
            <span class="bold">śabdādivijñāne</span>iti tatphalamuktam /
            <span class="bold">pratikūle</span>iti ca anumānaphalam /
            tathā hi-śabdādisvarūpamupalabhya tajjātīyasya pratikūlatāmanusmṛtya tajjātīyatayopalabhyamānasya
            pratikūlatāmanumimīta iti /
            udāharati-<span class="bold">yathā daṇḍeti /</span>
            śeṣamatirohitārtham /
            syādetat /
            bhavantu pratyakṣādīnyavidyāvadviṣayāṇi /
            śāstraṃ tu 'jyotiṣṭomena svargakāmo yajeta'ityādi na dehātmādhyāsena pravartitumarhati
            /
            atra khalvāmuṣmikaphalopabhogayogyo 'dhikārī pratīyate /
            tathā ca pāramarṣaṃ sūtram-'śāstra</p>
         
         
         
         
         <p>FN: 1-yasmāt arthasya tallakṣaṇatvāt-śabdapramāṇatvāt, śāstraphalaṃ śāstragamyaṃ phalaṃ
            prayoktari pratīyate tasmāt prayoge 'nuṣṭhāne yajamānaḥ svayaṃ kartā syāditi sūtrārthāḥ
            /
            </p>
         
         
         
         
         <p>phalaṃ prayoktari tallakṣaṇatvāttasmātsvayaṃ prayoge syāt'(ā. 3 pā. 7 sū. 18)iti /
            na ca dehādi bhasmībhūtaṃ pāralaukikāya phalāya kalpata iti dehādyatiriktaṃ kañcidātmānamadhikāriṇamākṣipati
            śāstram, tadavagamaśca vidyeti kathamavidyāvadviṣayaṃ śāstramityāśaṅkyāha-<span class="bold">śāstrīye tviti /</span>
            tu śabdaḥ pratyakṣādivyavahārādbhinatti śāstrīyam /
            adhikāraśāstraṃ hi svargakāmasya puṃsaḥ paralokasaṃbandhaṃ vinā na nirvahatīti tāvanmātramākṣipet,
            na tvasyāsaṃsāritvamapi, tasyādhikāre 'nupayogāt /
            pratyuta aupaniṣadasya puruṣasyākarturabhokturadhikāravirodhāt /
            prayoktā hi karmaṇaḥ karmajanitaphalabhogabhāgī karmaṇyadhikārī svāmī bhavati /
            tatra kathamakartā prayoktā,kathaṃ vābhoktā karmajanitaphalabhogabhāgī /
            tasmādanādyavidyālabdhakartṛtvabhoktṛtvabrāhmaṇatvādyabhimāninaṃ naramadhikṛtya vidhiniṣedhaśāstraṃ
            pravartate /
            evaṃ vedāntā apyavidyāvatpuruṣaviṣayā eva /
            na hi pramātrādivibhāgādṛte tadarthādhigamaḥ /
            te tvavidyāvantamanuśāsanto nirmṛṣṭanikhilāvidyamanuśiṣṭaṃ svarūpe vyavasthāpayantītyetāvāneṣāṃ
            viśeṣaḥ /
            tasmādavidyāvatpuruṣaviṣayāṇyeva śāstrāṇīti siddham /
            syādetat /
            yadyapi virodhānupayogābhyāmaupaniṣadaḥ puruṣo 'dhikāre nāpekṣyate, tathāpyupaniṣadbhyo
            'vagamyamānaḥ śaknotyadhikāraṃ niroddhum /
            tathā ca parasparāpahatārthatvena kṛtsna eva vedaḥ prāmāṇyamapajahyādityata āha-<span class="bold">prāk ca tathābhūtātmeti /</span>
            satyamaupaniṣadapuruṣādhigamo 'dhikāravirodhī,tasmāttu purastātkarmavidhayaḥ svocitaṃ
            vyavahāranirvartayanto nānupajātena brahmajñānena śakyā niroddhum /
            na ca parasparāpahatiḥ, vidyāvidyāvatpuruṣabhedena vyavasthopapatteḥ /
            yathā-'na hiṃsyātsarvā bhūtāni'iti sādhyāṃśaniṣedhe 'pi 'śyenenābhicaran yajeta'iti
            śāstraṃ pravartamānaṃ na hiṃsyādityanena na virudhyate,tatkasya hetoḥ,puruṣabhedāditi
            /
            avajitakrodhārātayaḥ puruṣā niṣedhe 'dhikriyante, krodhārātivaśīkṛtāstu śyenādiśāstra
            iti /
            avidyāvatpuruṣaviṣayatvaṃ nātivartata iti yaduktaṃ tadeva sphorayati-<span class="bold">tathāhiti /</span>
            varṇādhyāsaḥ-'rājā rājasūyena yajeta'ityādiḥ /
            āśramādhyāsaḥ-'gṛhasthaḥ sadṛśīṃ bhāryāṃ vindeta'ityādiḥ /</p>
         
         
         <p>vayo 'dhyāsaḥ-'kṛṣṇakeśo 'gnīnādadhīta'ityādiḥ /
            avasthādhyāsaḥ 'apratisamādheyavyādhīnāṃ jalādipraveśena prāṇatyāgaḥ'iti /
            ādigrahaṇaṃ mahāpātakopapātakasaṃkarīkaraṇāpātrīkaraṇamalinīkaraṇādyadhyāsopasaṃgrahārtham
            /
            tadevamātmānātmanoḥ parasparādhyāsamākṣepasamādhānābhyāmupapādya pramāṇaprameyavyavahārapravartanena
            ca dṛḍhīkṛtya tasyānaharthahetutvamudāharaṇaprapañcena pratipādayitum tatsvarupamuktaṃ
            smārayati-<span class="bold">adhyāso nāma atasmiṃstadbuddhirityavocāma /</span>
            'smṛtirūpaḥ paratra pūrvadṛṣṭāvabhāsaḥ'ityasya saṃkṣepābhidhānametat /
            tatra ahamiti dharmitādātmyādhyāsa-mātram, mametyanutpāditadharmādhyāsaṃ nānarthaheturiti
            dharmādhyāsameva mamakāraṃ sākṣādaśeṣānarthasaṃsārakāraṇamudāharaṇaprapañcenāha-<span class="bold">tadyathā putrabhāryādiṣviti /</span>
            dehatādātmyamātmanyadhyasya dehadharmaṃ putrakalatrādisvāmyaṃ ca kṛśatvādivadāropya
            āha-ahameva vikalaḥ, sakalaḥ iti /
            svasya khalu sākalyena svābhyasākalyāt svāmīśvaraḥ sakalaḥ saṃpūrṇo bhavati /
            tathā svasya vaikalyena svāmyavaikalyāt, svāmīśvaro vikalo 'saṃpūrṇo bhavati /
            bāhyadharmā ye vaikalyādayaḥ svāmyapraṇālikayā saṃcaritāḥ śarīre tānātmanyadhyasyatītyarthaḥ
            /
            yadā ca paropādhyapekṣe dehadharme svāmye iyaṃ gatiḥ, tadā kaiva kathā anaupādhikeṣu
            dehadharmeṣu kṛśatvādiṣvatyāśayavānāha-<span class="bold">tathā dehadharmāniti /</span>
            dehādapyantaraṅgāṇāmindriyāṇāmadhyastātmabhāvānāṃ dharmān mūkatvādīn, tato 'pyantaraṅgasyāntaḥkaraṇasya
            adhyastātmabhāvasya dharmān kāmasaṃkalpādīn ātmanyadhyasyatīti yojanā /
            tadanena prapañcena dharmādhyāsamuktvā tasya mūlaṃ dharmyadhyāsamāha-<span class="bold">evamahaṃpratyayinam</span>-ahaṃpratyayo vṛttiryasmin antaḥkaraṇādau, so 'yamahaṃpratyayītaṃ /
            <span class="bold">svapracāraṇasākṣiṇi</span>- antaḥkaraṇapracārasākṣiṇi, caitanyodāsīnatābhyāṃ,<span class="bold">pratyagātmanyadhyasya /</span><br />
            tadanena kartṛtvabhoktṛtve upapādite /
            caitanyamupapādayati-<span class="bold">taṃ ca pratyagātmānaṃ sarvasākṣiṇaṃ tadviparyayeṇa,</span>antaḥkaraṇādiviparyayeṇa, antaḥkaraṇādyacetanam, tasya viparyayaḥ caitanyam, tena
            /
            itthaṃbhūtalakṣaṇe tṛtīyā /
            <span class="bold">antaḥkaraṇādiṣvadhyasyati /</span>
            tadanenāntaḥkaraṇādyavacchinnaḥ pratyagātmā idamanidaṃsvarūpaścetanaḥ kartā bhoktā
            kāryakāraṇāvidyādvayādhāro 'haṅkārāspadaṃ saṃsārī sarvānarthasaṃbhārabhājanaṃ jīvātmā
            itaretarādhyāsopādānaḥ, tadupādānaścādhyāsa ityanāditvāt bījāṅkuravannetaretarāśrayatvamityuktaṃ
            bhavati /
            pramāṇaprameyavyavahāradṛḍhīkṛtamapi śiṣyahitāya svarūpābhidhānapūrvakaṃ sarvalokapratyakṣatayādhyāsaṃ
            sudṛḍhīkaroti-<span class="bold">evamayamanādiranantaḥ</span>-tattvajñānamantareṇāśakyasamucchedaḥ /
            anādyanantatve heturuktaḥ-<span class="bold">naisargika iti /</span>
            <span class="bold">mithyāpratyayarūpaḥ-</span>mithyāpratyayānāṃ rūpamanirvacanīyatvam;tadyasya sa tathoktaḥ /
            anirvacanīya ityarthaḥ /
            prakṛtamupasaṃharati-<span class="bold">asyānarthahetoḥ prahāṇāya /</span>
            virodhipratyayaṃ vinā kuto 'sya prahāṇamityaya uktam-<span class="bold">ātmaikatvavidyāpratipattaye iti /</span>
            pratipattiḥ prāptiḥ tasyai, na tu japamātrāya, nāpi karmasu pravṛttaye, ātmaikatvaṃ
            vigalitanikhilaprapañcatvam ānandarūpasya sataḥ /
            tatpratipattiṃ nirvicikitsāṃ bhāvayanto vedāntāḥ samūlaghātamadhyāsamupaghnanti /
            etaduktaṃ bhavati-asmatpratyayasyātmaviṣayasya samīcīnatve sati brahmaṇo jñātvānniṣprayojanatvācca
            na jijñāsā syāt /
            tadabhāve ca na brahmajñānāya vedāntāḥ paṭhyeran /
            api tvavivakṣitārthā japamātre upayujyeran /
            na hi tadaupaniṣadātmapratyayaḥ pramāṇatāmaśnute /
            na cāsāvapramāṇamabhyasto 'pi vāstavaṃ kartṛtvabhoktṛtvādyātmano 'panetumarhati /
            āropitaṃ hi rūpaṃ tattvajñānenāpodyate, na tu vāstavamatattvajñānena /
            na hi rajjvā rajjutvaṃ sahasramapi sarpadhārāpratyayā apavadituṃ samutsahante /
            mithyājñānaprasañjitaṃ ca svarūpaṃ śakyaṃ tattvajñānenāpavaditum /
            mithyājñānasaṃskāraśca sudṛḍho 'pi tattvajñānasaṃskāreṇādaranairantaryadīrghakālātattvajñānābhyāsajanmaneti
            /
            syādetat /
            prāṇādyupāsanā api vedānteṣu bahulamupalabhyante, tatkathaṃ sarveṣāṃ vedāntānāmātmaikatvapratipādanamartha
            ityata āha-<span class="bold">yathā cāyamarthaḥ sarveṣāṃ vedāntānāṃ tathā vayamasyāṃ śārīrakamīmāṃsāyāṃ pradarśayiṣyāmaḥ
               /</span>
            śarīrameva śarīrakamtatra nivāsī śārīrako jīvātmā, tasya tvaṃpadābhidheyasya tatpadābhidheyaparamātmarūpatāmīmāṃsā
            yā sā tathoktā /
            etāvānatrārthasaṃkṣepaḥ-yadyapi svādhyāyādhyayanaparavidhinā svādhyāyapadavācyasya
            vedarāśeḥ phalavadarthāvabodhaparatāmāpādayatā karmavidhiniṣedhānāmiva vedāntānāmapi
            svādhyāyaśabdavācyānāṃ phalavadarthāvabodhaparatvamāpāditam, yadyapi ca 'aviśiṣṭastu</p>
         
         
         
         
         <p>FN: 1-nanu sarvasya vedasya kāryāvabodhaparatvāt siddhe brahmaṇi vedāntānāmaprāmāṇyaṃ
            syāditicettatrāha---aviśiṣṭastviti / lokavedayorvākyārthasyāviśeṣāt, mantrāṇāmiva
            devatādau vedāntānāṃ brahmaṇi prāmāṇyaṃ syādityarthaḥ / yatpunaruktaṃ kāryaparatvaṃ
            vedasya taddharmaviṣayamunneyamiti vakṣyati /
            </p>
         
         
         
         
         <p>vākyārthaḥ'iti nyāyāt mantrāṇāmiva vedāntānāmarthaparatvamautsargikam, yadyapi ca
            vedāntebhyaścaitanyānandaghanaḥ kartṛtvabhoktṛtvarahito niṣprapañca ekaḥ pratyagātmā
            avagamyate, tathāpi kartṛtvabhoktṛtvaduḥkhaśokamohamayamātmānamavagāhamānenāhaṃpratyayena
            saṃdehabādhavirahiṇā virudhyamānā vedāntāḥ svārthātpracyutā upacaritārthā vā japamātropayogino
            vetyavivakṣitasvārthāḥ /
            tathā ca tadarthavicārātmikā caturlakṣaṇī śārīrakamīmāṃsā nārabdhavyā /
            na ca sarvajanīnāhamanubhavasiddha ātmā saṃdigdho vā saprayojano vā, yena jijñāsyaḥ
            san vicāraṃ prayuñjīteḥiti pūrvapakṣaḥ /
            siddhāntastu bhavedetadevaṃ yadyahaṃpratyayaḥ pramāṇam /
            tasya tūktena prakāreṇa śrutyādibādhakatvānupapatteḥ, śrutyādibhiśca samastatīrthakaraiśca
            prāmāṇyānabhyupagamādadhyāsatvam /
            evaṃ ca vedāntā nāvivakṣitārthāḥ, nāpyupacaritārthāḥ, kiṃ tūktakṣaṇāḥ /
            pratyagātmaiva teṣāṃ mukhyor'thaḥ /
            tasya ca vakṣyamāṇena krameṇa saṃdigdhatvāt prayojanavatvācca yuktā jijñāsā, ityāśayavānsūtrakāraḥ
            tajjijñāsāmasūtrayat,-</p>
         
         
         <p class="bold">athāto brahmajijñāsā | BBs_1,1.1 |</p>
         
         
         <p class="bold">athāto brahmajijñāseti /</p>
         
         <p>jijñāsayā saṃdehaprayojane sūcayati /
            tatra sākṣādicchāvyāpyatvādbrahmajñānaṃ kaṇṭhoktaṃ prayojanam /
            na ca karmajñānātparācīnamanuṣṭhānamiva brahmajñānātparācīnaṃ kiñcidasti, yenaitadavāntaraprayojanaṃ
            bhavet /
            kintu brahmamīmāṃsākhyatarketikartavyatānujñātaviṣayairvedāntairāhitaṃ nirvicikitsaṃ
            brahmajñānameva samastaduḥkhopaśamarūpamānandaikarasaṃ paramaṃ naḥ prayojanam /
            tamarthamadhikṛtya hi prekṣāvantaḥ pravartantetarām /
            tacca prāptamapyanādyavidyāvaśādaprāptamiveti prepsitaṃ bhavati /
            yathā svagrīvāgatamapi graiveyakaṃ kutaścidbhramānnāstīti manyamānaḥ pareṇa pratipāditamaprāptamiva
            prāpnoti /
            jijñāsā tu saṃśayasya kāryamiti svakāraṇaṃ saṃśayaṃ sūcayati /
            saṃśayaśca mīmāṃsārambhaṃ prayojayati /
            tathā ca śāstre prekṣāvatpravṛttihetusaṃśayaprayojanasūcanāt yuktamasya sūtrasya śāstrāditvamityāha
            bhagavānbhāṣyakāraḥ<span class="bold">vedāntamīmāṃsāśāstrasya vyācikhyāsitasya</span>asmābhiḥ,<span class="bold">idamādimaṃ sūtram /</span>
            pūjitavicāravacano mīmāṃsāśabdaḥ /
            paramapuruṣārthahetubhūtasūkṣmatamārthanirṇayaphalatā ca vicārasya ca pūjitatā /
            tasyā mīmāṃsāyāḥ śāstram, sā hyanena śiṣyate śiṣyebhyo yathāvatpratipādyata iti /
            sūtraṃ ca bahvarthasūcanāt bhavati /
            yathāhuḥ</p>
         
         
         
         
         <p>FN: 1-laghutvaṃ ca asaṃdigdhārthatvaṃ / sāṃśayikaṃ hi nānārthasphoravatvena guru bhavati
            /
            </p>
         
         
         
         
         <p>
            'laghūni sūcitārthāni svalpākṣarapadāni ca /<br />
            sarvataḥ sārabhūtāni sūtrāṇyāhurmanīṣiṇaḥ //
            </p>
         
         
         <p>'iti /
            tadevaṃ sūtratātparyaṃ vyākhyāya tasya prathamapadaṃ atheti vyācaṣṭe-<span class="bold">tatrāthaśabda ānantaryārthaḥ parigṛhyate /</span>
            teṣu sūtrapadeṣu madhye yo 'yaṃ athaśabdaḥ sa ānantaryārtha iti yojanā /
            nanvādhikārārtho 'pyathaśabdo dṛśyate, yathā 'athaiṣa jyotiḥ'iti vede /
            yathā vā loke 'atha śabdānuśāsanam''atha yogānuśāsanam'iti /
            tatkimatrādhikārārtho na gṛhyata ityata āha-<span class="bold">nādhikārārthaḥ /</span>
            kutaḥ,<span class="bold">brahmajijñāsāyā anadhikāryatvāt /</span>
            jijñāsā tāvadiha sūtre brahmaṇaśca tatprajjñānācca śabdataḥ</p>
         
         
         
         
         <p>FN: 1-nanu jijñāsāyāḥ śāstreṇāpratipādyamānatvāt tatpratipādanārtho mā bhūdathaśabdaḥ
            brahmatajjñānaprārambhārthastu syāditi cenna / pradhānaṃ pradhānenānveti / atra hi
            pratyayānāṃ prakṛtyarthānvitasvārtabodhajanakatvāt brahmajñānaviṣayiṇī icchaiva pradhānaṃ
            tatra ca nānvayaḥ saṃbhavatīti bhāvaḥ /
            </p>
         
         
         
         
         <p>pradhānaṃ pratīyate /
            na ca yathā 'daṇḍī praiṣānanvāha'</p>
         
         
         
         
         <p>FN: 2-apradhānabrahmatajjñānaprārambhārtho bhavatu yathā 'daṇḍau praiṣānanvāha'ityatra
            apradhānadaṇḍaḥ vivakṣyata iticenna / tatrahi 'maitrāvaruṇaḥ praiṣyeti cānvāha'iti
            mantreṇa prāpte praiṣānuvacane na vidhyanvayitvena vivakṣā kintu aprāpte 'pradhāne
            'pi daṇḍagrahaṇe / ihatu na jijñāsāyā avivakṣākāraṇamityunneyam /
            </p>
         
         
         
         
         <p>ityatra apradhānamapi daṇḍaśabdārtho vivakṣyate, evamihāpi brahmatajjñāne iti yuktam;brahmamīmāṃsāśāstrapravṛttyaṅgasaṃśayaprayojanasūcanārthatvena
            jijñāsāyā eva vivakṣitatvāt /
            tadavivakṣāyāṃ tadasūcanena kākadantaparīkṣāyāmiva brahmamīmāṃsāyāṃ na prekṣāvantaḥ
            pravarteran /
            na hi tadānīṃ brahma vā tajjñānaṃ vābhidheyaprayojane bhavitumarhataḥ, anadhyastāhaṃpratyayavirodhena
            vedāntānāmevaṃvidher'the prāmāṇyānupapatteḥ /
            karmapravṛttyupayogitayā upacaritārthānāṃ vā japopayogināṃ vā 'hum phaḍ'ityevamādīnāmivāvivakṣitārthānāmapi
            svādhyāyādhyayanavidhyadhīnagrahaṇatvasya saṃbhavāt /
            tasmātsaṃdehaprayojanasūcanī jijñāsā iha padato vākyataśca pradhānaṃ vivakṣitavyā
            /
            na ca tasyā adhikāryatvam, aprastūya</p>
         
         
         
         
         <p>FN: 3-pratyadhikaraṇaṃ apratipādyamānatvāt /
            </p>
         
         
         
         
         <p>mānatvāt, yena tatsamabhivyāhṛto 'thaśabdo 'dhikārārthaḥ syāt /
            jijñāsāviśeṣaṇaṃ tu brahmatajjñānamadhikāryaṃ bhavet /
            na ca tadapyathaśabdena saṃbadhyate, prādhānyābhāvāt /
            na ca jijñāsā mīmāṃsā, yena yogānuśāsanavadadhikriyeta,nāntatvaṃ nipātya 'māṅ māne'ityasmādvā
            'mānapūjāyām'ityasmādvā dhātoḥ 'mānbadha-'ityādinānicchārthe sani vyutpāditasya mīmāṃsāśabdasya
            pūjitavicāra</p>
         
         
         
         
         <p>FN: 4-pūjitavicāravacanatvaṃ tvasya prasiddhibalādāstheyam /
            </p>
         
         
         
         
         <p>vacanatvāt /</p>
         
         
         <p>jñānecchāvācakatvāttu jijñāsāpadasya, pravartikā hi mīmāṃsāyāṃ</p>
         
         
         
         
         <p>FN: 5-mīmāṃsayā iti pāṭhaḥ /
            </p>
         
         
         
         
         <p>jijñāsā syāt /
            na ca pravartyapravartakayoraikyam, ekatve tadbhāvānupapatteḥ /
            na ca svārthaparatvasyopapattau satyāṃ anyārthaparatvakalpanā yuktā, atiprasaṅgāt
            /
            tasmātsuṣṭhūktam 'jijñāsāyā anadhikāryatvāt'iti /
            atha maṅgalārtho 'thaśabdaḥ kasmānna bhavati /
            tathā ca maṅgalahetutvāt pratyahaṃ brahmajijñāsā kartavyeti sūtrārthaḥ saṃpadyata
            ityata āha-<span class="bold">maṅgalasya ca vākyārthe samanvayābhāvāt /</span>
            padārtha eva hi vākyārthe samanvīyate, sa ca vācyo vā lakṣyo vā /
            na ceha maṅgalamathaśabdasya vācyaṃ vā lakṣyaṃ vā, kiṃ tu mṛdaṅgaśaṅkhadhvanivadathaśabdaśravaṇamātrakāryam
            /
            
            <p>
               na ca kāryajñāpyayorvākyārthe samanvayaḥ śabdavyavahāre dṛṣṭa ityarthaḥ /<br />
               tatkimidānīṃ maṅgalārtho 'thaśabdaḥ teṣu teṣu na prayoktavyaḥ /<br />
               tathā ca 'oṅkāraścāthaśabdaśca dvāvetau brahmaṇaḥ purā /<br />
               kaṇṭhaṃ bhittvā viniryātau tasmānmāṅgalikāvubhau //
               </p>
         </p>
         
         
         <p>'iti smṛtivyākopa ityata āha-<span class="bold">arthāntaraprayukta eva hyathaśabdaḥ śrutyā maṅgalaprayojano bhavati /</span>
            arthāntareṣvānantaryādiṣu prayukto 'thaśabdaḥ śrutyā śravaṇamātreṇa veṇuvīṇādhvanivanmaṅgalaṃ
            kurvan, maṅgalaprayojano bhavati, anyārthamānīyamānodakumbhadarśanavat /
            tena na smṛtivyākopaḥ /
            na cehānantaryārthasya sato na śravaṇamātreṇa maṅgalārthatetyarthaḥ /
            syādetat /
            pūrvaprakṛtāpekṣo 'thaśabdo bhaviṣyati vinaivānantaryārthatvam /
            tadyathemamevāthaśabdaṃ prakṛtya vimṛśyate kimayamathaśabda ānantarye athādhikāreḥiti
            /
            atra vimarśavākye 'thaśabdaḥ pūrvaprakṛtamathaśabdamapekṣya prathamapakṣopanyāsapūrvakaṃ
            pakṣāntaropanyāse /
            na cāsyānantaryamarthaḥ, pūrvaprakṛtasya prathamapakṣopanyāsena vyavāyāt /
            na ca prakṛtānapekṣā, tadanapekṣasya tadviṣayatvābhāvena asamānaviṣayatayā vikalpānupapatteḥ
            /
            na hi jātu bhavati kiṃ nitya ātmā, atha anityā buddhiriti /
            tasmādānantaryaṃ vinā pūrvaprakṛtāpekṣa ihāthaśabdaḥ kasmānna bhavatītyata āha<span class="bold">pūrvaprakṛtāpekṣāyāśca phalata ānantaryāvyatirekāt /</span>
            asyārthaḥ-na vayamānantaryārthatāṃ vyasanitayā rocayāmahe, kiṃ tu brahmajijñāsāhetubhūtapūrvaprakṛtasiddhaye,
            sā ca pūrvaprakṛtārthāpekṣatve 'pyathaśabdasya sidhyatīti vyarthaṃ ānantaryārthatvāvadhāraṇāgraho
            'smākamiti /
            tadidamuktam 'phalataḥ'iti /
            paramārthatastu kalpāntaropanyāse pūrvaprakṛtāpekṣā /
            na ceha kalpāntaropanyāsa iti pāriśeṣyādānantaryārthaṃ eveti yuktam /
            bhavatvānantaryārthaḥ, kimevaṃ satītyata āha-<span class="bold">sati cānantaryārthatva iti /</span>
            na tāvadyasya kasyacidatrānantaryamiti vaktavyam, tasyābhidhānamantareṇāpi prāptatvāt
            /
            avaśyaṃ hi puruṣaḥ kiñcitkṛtvā kiñcitkaroti /
            na cānantaryamātrasya dṛṣṭamadṛṣṭaṃ vā prayojanaṃ paśyāmaḥ /
            tasmāttasyātrānantaryaṃ vaktavyaṃ yadvinā brahmajijñāsā na bhavati, yasminsati tu
            bhavantī bhavatyeva /
            tadidamuktam-yatpūrvavṛttaṃ niyamenāpekṣata iti /
            syādetat /
            dharmajijñāsāyā iva brahmajijñāsāyā api yogyatvāt svādhyāyā</p>
         
         
         
         
         <p>FN: 1-svādhyāyaviṣayakamatyayanaṃ sādhyāyaśabdena yakṣyate, tvādhyāyasya nityatvāt
            /
            </p>
         
         
         
         
         <p>dhyayanānantaryam, dharmavadbrahmaṇo 'pyāmnāyaikapramāṇagamyatvāt /
            tasya cāgṛhītasya svaviṣaye vijñānājananāt, grahaṇasya ca svādhyāyo 'dhyetavyaḥ ityadhyayanenaiva
            niyatatvāt /
            tasmādvedādhyayanānantaryameva brahmajijñāsāyā apyathaśabdārtha ityata āha-<span class="bold">svādhyāyānantaryaṃ tu samānaṃ,</span>dharmabrahmajijñāsayoḥ /
            atra ca svādhyāyena viṣayeṇa tadviṣayamadhyayanaṃ lakṣayati /
            tathā ca 'athāto dharmajijñāsā'ityanenaiva gatamiti nedaṃ sūtramārabdhavyam /
            dharmaśabdasya</p>
         
         
         
         
         <p>FN: 2-'athāto dharmajijñāsā'ityatra brahmānupādānāt kathaṃ gatārthatetyāśaṅkyāha-dharmaśabdasyeti
            /
            </p>
         
         
         
         
         <p>vedārthamātropalakṣaṇatayā dharmavadbrahmaṇo 'pi vedārthatvāviśeṣeṇa vedādhyayanānantaryopadeśasāmyādityarthaḥ
            /
            codayati-<span class="bold">nanviha karmāvabodhānantaryaṃ viśeṣaḥ,</span>dharmajijñāsāto brahmajijñāsāyāḥ /
            asyārthaḥ-'vividiṣanti yajñena'iti tṛtīyāśrutyā yajñādīnāmaṅgatvena brahmajñāne viniyogāt,
            jñānasyaiva karmatayecchāṃ prati prādhānyāt, pradhānasaṃbandhāccāpradhānānāṃ padārthāntarāṇām
            /
            tatrāpi ca na vākyārthajñānotpattāvaṅgabhāvo yajñādīnām, vākyārthajñānasya vākyādevotpatteḥ
            /
            na ca vākyaṃ sahakāritayā karmāṇyapekṣata iti yuktam,akṛtakarmaṇāmapi viditapadapadārthasaṃbandhānāṃ
            samadhigataśābdanyāyatattvānāṃ guṇapradhānabhūtapūrvāparapadārthākāṅkṣāsaṃnidhiyogyatānusaṃdhānavatāmapratyūhaṃ
            vākyārthapratyayotpatteḥ /
            anutpattau vā vidhiniṣedhavākyārthapratyayābhāvena tadarthānuṣṭhānaparivarjanābhāvaprasaṅgaḥ
            /
            tadbodhatastu tadarthānuṣṭhānaparivarjane parasparāśrayaḥ, tasmin sati tadarthānuṣṭhānaparivarjanaṃ
            tataśca tadbodha iti /
            na ca vedāntavākyānāmeva svārthapratyāyane karmāpekṣā na vākyāntarāṇāmiti sāṃpratam,
            viśeṣahetorabhāvāt /
            nanu 'tattvamasi'iti vākyāt tvaṃpadārthasya, kartṛbhoktṛrūpasya jīvātmano nityaśuddhabuddhodāsīnasvabhāvena
            tatpadārthena paramātmanaikyamaśakyaṃ drāgityeva pratipattuṃ āpātato 'śuddhasattvairyogyatāvirahaviniścayāt
            /
            yajñadānatapo 'nāśakatanūkṛtāntarmalāstu viśuddhasattvāḥ śraddadhānāyogyatāvagamapuraḥsaraṃ
            tādātmyamavagamiṣyantīti cet, tatkimidānīṃ pramāṇakāraṇaṃ yogyatāvadhāraṇamapramāṇātkarmaṇo
            vaktumadhyavasito 'si, pratyakṣādyatiriktaṃ vā karmāpi pramāṇam /
            vedāntāviruddhatanmūlanyāyabalena tu yogyatāvadhāraṇe kṛtaṃ karmabhiḥ /
            tasmāt 'tattvamasi'ityādeḥ śrutamayena jñānena jīvātmanaḥ paramātmabhāvaṃ gṛhītvā,
            tanmūlayā copapattyā vyavasthāpya, tadupāsanāyāṃ bhāvanāparābhidhānāyāṃ dīrghakālanairantaryavatyāṃ
            brahmasākṣātkāraphalāyāṃ yajñādīnāmupayogaḥ /
            yathāhuḥ-</p>
         
         
         
         
         <p>FN: 1-sa vṛttivirodhābhyāsaḥ dīrghakālādyāsevito dṛḍhabhūmiḥ-vyutthānasaṃskāreṇānabhibhūtaviṣaya
            ityarthaḥ /
            </p>
         
         
         
         
         <p>'sa tu dīrdhakālanairantaryasatkārāsevito dṛḍhabhūmiḥ'iti /
            brahmacaryatapaḥśraddhāyajñādayaśca satkārāḥ /
            ata eva śrutiḥ-'tameva dhīro vijñāya prajñāṃ kurvīta brāhmaṇaḥ' /
            iti /
            vijñāya tarkopakaraṇena śabdena prajñāṃ bhāvanāṃ kurvītetyarthaḥ /
            atra ca yajñādīnāṃ śreyaḥparipanthikalmaṣanibarhaṇadvāreṇopayoga iti kecit /
            puruṣasaṃskāradvāreṇetyanye /
            yajñādisaṃskṛto hi puruṣaḥ ādaranairantaryadīrghakālairāsevamāno brahmabhāvanāmanādyavidyāvāsanāṃ
            samūlakāṣaṃ kaṣati,tato 'sya pratyagātmā suprasannaḥ kevalo viśadībhavati /
            ata eva smṛtiḥ-'mahāyajñaiśca yajñaiśca brāhmīyaṃ kriyate tanuḥ' /
            'yasyaite 'ṣṭācatvāriṃśatsaṃskārāḥ'iti ca /
            apare tu ṛṇatrayāpākaraṇe brahmajñānopayogaṃ karmaṇāmāhuḥ /
            asti hi smṛtiḥ-'ṛṇāni trīṇyapākṛtya mano mokṣe niveśayet' /
            iti /
            anye tu 'tametaṃ vedānuvacanena brāhmaṇā vividiṣanti yajñena'ityādiśrutibhyastattatphalāya
            coditānāmapi karmaṇāṃ saṃyogapṛthaktvena brahmabhāvanāṃ pratyaṅgabhāvamācakṣate, kratvarthasyeva
            khādiratvasya</p>
         
         
         
         
         <p>FN: 2-'khādire paśuṃ badhnāti' 'khādiraṃ vīryakāmasya yūpaṃ kurvīta'iti ekasyaiva
            khādiratvasya kratvarthatvaṃ puruṣārthatvaṃ ca yathā tathā karmaṇāmapi ubhayārthatvaṃ
            syādityarthaḥ /
            </p>
         
         
         
         
         <p>vīryārthatām, 'ekasya tūbhayārthatve saṃyogapṛthaktvam'iti nyāyāt /
            atra ca pāramarṣaṃ sūtram-'sarvāpekṣā ca yajñādiśruteraśvavat' (bra. a. 3. pā. 4 sū.
            26) iti /
            yajñatapodānādi sarvam, tadapekṣā brahmabhāvanetyarthaḥ /
            tasmādyadi śrutyādayaḥ pramāṇaṃ yadi vā pāramarṣaṃ sūtraṃ sarvathā yajñādikarmasamuccitā
            brahmopāsanā viśeṣaṇa</p>
         
         
         
         
         <p>FN: 3-dīrghakālādaranairantaryavatītyarthaḥ /
            </p>
         
         
         
         
         <p>trayavatī anādyavidyātadvāsanāsamucchedakrameṇa brahmasākṣātkārāya mokṣāparanāmne
            kalpata iti tadarthaṃ karmāṇyanuṣṭheyāni /
            na caitāni dṛṣṭā</p>
         
         
         
         
         <p>FN: 4-dṛṣṭastuṣamokādiḥ, adṛṣṭaḥ prokṣaṇādijo yaḥ sāmavāyikaḥ-kratusvarūpasamavāyī,
            ārāt-dūre phalānukūlacaramāpūrvasiddhau upakārastasya hetubhūtāni aupadeśikāni-pratyakṣavihitāni,
            ātideśikāni-'prakṛtivadvikṛtiḥ kartavyā'ityatideśaprāptāni kramaparyantānyaṅgāni teṣāṃ
            grāmaḥ samūhastatsahitaṃ parasparavibhinnaṃ karmasvarūpaṃ tadapekṣitādhikārīviśeṣaśca
            tayorjñānaṃ vinā karmāṇyanuṣṭhātuṃ na śakyānītyanvayaḥ / atra dṛṣṭādṛṣṭeti dvitīyādhyāyagatā
            cintā, tṛtīyādhyāyamārabhya caturbhiradhyāyairupadeśavicāraḥ, tato 'pi caturbhiratideśavicāraḥkṛtaḥ
            /
            </p>
         
         
         
         
         <p>dṛṣṭasāmavāyikārādupakārahetubhūtaupadeśikātideśikakramaparyantāṅgagrāmasahitaparasparavibhinnakarmasvarūpatadadharibhedaparijñānam
            /
            vinā śakyānyanuṣṭhātum /
            na ca dharmamīmāṃsāpariśīlanaṃ vinā tatparijñānam /
            tasmātsādhūktam 'karmāvabodhānantaryaṃ viśeṣaḥ'iti karmāvabodhena hi karmānuṣṭhānasāhityaṃ
            bhavati brahmopāsanāyā ityarthaḥ /
            tadetannirākaroti-<span class="bold">na</span> /
            kutaḥ,karmāvabodhāt<span class="bold">prāgapyadhītavedāntasya brahmajijñāsopapatteḥ /</span>
            idamatrākūtam-brahmopāsanayā bhāvanāparābhidhānayā karmāṇyapekṣyanta ityuktam, tatra
            brūmaḥ-kva punarasyāḥ karmāpekṣā,kiṃ kārye yathāgneyādīnāṃ paramāpūrve cirabhāviphalānukūle
            janayitavye samidādyapekṣā /
            svarūpe vā, yathā teṣāmeva dviravattapuroḍāśādidravyāgnidevatādyapekṣā /
            na tāvatkārye, tasya vikalpāsahatvāt /
            tathā hi-brahmopāsanāyā brahmasvarūpa</p>
         
         
         
         
         <p>FN: 1-bhāvanāsādhye sākṣātkāre yadi karmāpekṣā tarhi sa brahmasvarūpo na syāt tasyotpatsyamānatvāt,
            brahmaṇaśca nityatvāt /
            </p>
         
         
         
         
         <p>sākṣātkāraḥ kāryamabhyupeyaḥ, sa cotpādyo vā syāt, yathā saṃyavanasya piṇḍaḥ</p>
         
         
         
         
         <p>FN: 2-'piṣṭaṃ saṃyauti'iti vihitasya saṃyavanasya piṇḍa utpādyaḥ /
            </p>
         
         
         
         
         <p>vikāryo vā yathāvaghātasya vrīhayaḥ /
            saṃskāryo vā, yathā prokṣaṇasyolūkhalādayaḥ /
            prāpyo vā yathā dohanasya payaḥ /
            na tāvadutpādyaḥ /
            na khalu ghaṭādisākṣātkāra iva jaḍasvabhāvebhyo ghaṭādibhyo bhinna indriyādyādheyo
            brahmasākṣātkāro bhāvanādheyaḥ saṃbhavati, brahmaṇo 'parādhīnaprakāśatayā tatsākṣātkārasya
            tatsvabhāvyena nityatayotpādyatvānupapatteḥ, tato bhinnasya</p>
         
         
         
         
         <p>FN: 3-sākṣātkārasya brahmaṇo bhinnatve brahma jaḍaṃ syāt śabdaśca parokṣapramāheturiti
            kevalabhāvanādheyaḥ sākṣātkāro 'pramā syāditi bhāvaḥ /
            </p>
         
         
         
         
         <p>vā bhāvanādheyasya sākṣātkārasya pratibhāpratyayavatsaṃśayākrāntatayā prāmāṇyāyogāt,
            tadvidhasya tatsāmagrīkasyaiva bahulaṃ vyabhicāropalabdheḥ /
            na khalvanumānāvibuddhaṃ vahniṃ bhāvayataḥ śītāturasya śiśirabharamantharatarakāyakāṇḍasya
            sphurajjvālājaṭilānalasākṣātkāraḥ pramāṇāntareṇa saṃvādyate, visaṃvādasya bahulamupalambhāt,
            tasmāt prāmāṇikasākṣātkāralakṣaṇakāryābhāvānnopāsanāyā utpādye karmāpekṣā /
            na ca kūṭastha</p>
         
         
         
         
         <p>FN: 4-kūṭasthanityatvāt, pūrvarūpāpāyarūpo vikāraḥ, abhinavaguṇodayarūpaḥ saṃskāraśca
            na bhavata ityarthaḥ /
            </p>
         
         
         
         
         <p>nityasya sarvavyā</p>
         
         
         
         
         <p>FN: 5-anena prāpyatā nāstītyuktam /
            </p>
         
         
         
         
         <p>pino brahmaṇa upāsanāto vikārasaṃskāraprāptayaḥ saṃbhavanti /
            syādetat /
            mā bhūdbrahmasākṣātkāra utpādyādirūpa upāsanāyāḥ, saṃskāryastu anirvacanīyā</p>
         
         
         
         
         <p>FN: 6-anirvacanīyavidyāpidhānāpanayanena saṃskāryatve 'pi na kūṭasthanityatvahāniriti
            sūcayituṃ-anirvacanīyeti /
            </p>
         
         
         
         
         <p>vidyādvayapidhānāpanayanena bhaviṣyati, pratisīrāpihitā nartakīva pratisīrāpanayadvārā
            raṅga</p>
         
         
         
         
         <p>FN: 7-naṭenetyarthaḥ /
            </p>
         
         
         
         
         <p>vyāpṛtena /
            tatra ca karmaṇāmupayogaḥ /
            etāvāṃstu viśeṣaḥ-pratisīrāpanaye pāriṣadānāṃ nartakīviṣayaḥ sākṣātkāro bhavati /
            iha tu avidyāpidhānāpanayamātrameva nāparamutpādyamasti, brahmasākṣātkārasya brahmasvabhāvasya
            nityatvena anutpādyatvāt /
            atrocyate-kā punariyaṃ brahmopāsanā /
            kiṃ śābdajñānamātrasaṃtatiḥ, āho nirvicikitsaśābdajñānasaṃtatiḥ /
            yadi śābdajñānamātrasaṃtatiḥ, kimiyamabhyāsyamānāpyavidyāṃ samucchettumarhati /
            tattvaviniścayastadabhyāso vā savāsanaṃ viparyāsamunmūlayet, na saṃśayābhyāsaḥ, sāmānyamātradarśanābhyāso
            vā /
            na hi sthāṇurvā puruṣo veti vā, ārohapariṇāhavat dravyamiti vā śataśo 'pi jñānamabhyasyamānaṃ
            puruṣa eveti niścayāya paryāptam, ṛte viśeṣadarśanāt /
            nanūktaṃ śrutamayena jñānena jīvātmanaḥ paramātmabhāvaṃ gṛhītvā yuktimayena ca vyavasthāpyata
            iti /
            tasmānnirvicikatsaśābdajñānasaṃtatirūpopāsanā karmasahakāriṇyavidyādvayocchedahetuḥ
            /
            na cāsāvanutpāditabrahmānubhavā taducchedāya paryāptā /
            sākṣātkārarūpo hi viparyāsaḥ sākṣātkārarūpeṇaiva tattvajñānenocchidyate, na tu parokṣāvabhāsena,
            diṅmohālātacakracaladvṛkṣamarumarīcisalilādivibhrameṣvaparokṣāvabhāsi ṣu aparokṣāvabhāsibhireva
            digāditattvapratyayairnivṛttidarśanāt /
            no khalvāptavacanaliṅgādiniścitadigāditattvānāṃ diṅmohādayo nivartante /
            tasmāt tvaṃpadārthasya tatpadārthatvena sākṣātkāra eṣitavyaḥ /
            etāvatā hi tvaṃpadārthasya duḥkhiśokitvādisākṣātkāranivṛttiḥ, nānyathā /</p>
         
         
         
         
         <p>FN: 8-svato 'parokṣasyāpi brahmaṇaḥ pārokṣayaṃ bhramagṛhītam, tannivṛttiḥ śabdena
            na bhavati, tasya parokṣapramāhetutvāt / tasmādaparokṣapramāṇādeva tatsākṣātkāro 'bhyupeyaḥ
            / antaḥkaraṇaṃ ca sopādhike ātmani janayatyahaṃvṛttimiti tasya siddhamaparokṣadhīhetutvam
            / tacca śābdabrahmaikyadhīsaṃtativāsitaṃ jīvasya tatpadalakṣaṇabrahmātmatāṃ sākṣātkārayatītyāśayavānāha-na
            caiṣa iti /
            </p>
         
         
         
         
         <p>na caiṣa sākṣātkāro mīmāṃsāsahitasyāpi śabdapramāṇasya phalam, api tu pratyakṣasya,
            tasyaiva tatphalatvaniyamāt /
            anyathā kuṭajabījādapi vaṭāṅkurotpattiprasaṅgāt /
            tasmānnirvicikitsavākyārthabhāvanāparipākasahitamantaḥkaraṇaṃ tvaṃpadārthasyāparokṣasya
            tattadupādhyākāraniṣedhena tatpadārthatāmanubhāvayatīti yuktam /
            na cāyamanubhavo brahmasvabhāvo yena na janyeta, api tu antaḥkaraṇasyaiva vṛttibhedo
            brahmaviṣayaḥ /
            na caitāvatā brahmaṇo nāparādhīnaprakāśatā /
            na hi śābdajñānaprakāśyaṃ brahma svayaṃ prakāśaṃ na bhavati /
            sarvopādhirahitaṃ hi svayañjyotiriti gīyate, na tūpahitamapi /
            yathāha sma bhagavān bhāṣyakāraḥ-'nāyamekāntenāviṣayaḥ'iti /
            na cā</p>
         
         
         
         
         <p>FN: 9-na cāntaḥkaraṇeti / nirupādhi brahmeti viṣayīkurvāṇā vṛttiḥ svasvetaropādhinivṛttiheturudayate,
            svasyā apyupādhitvāt / evaṃ ca anupahitasya viṣayatvaṃ, upādhernivartakāntarāpekṣā
            ca neti bhāvaḥ /
            </p>
         
         
         
         
         <p>ntaḥkaraṇavṛttāvapyasya sākṣātkāre sarvopādhivinirmokaḥ, tasyaiva tadupādhervinaśyadavasthasya
            svapararūpopādhivirodhino vidyamānatvāt /
            anyathā caitanyacchāyāpattiṃ vināntaḥkaraṇavṛtteḥ svayamacetanāyāḥ svaprakāśatvānupapattau
            sākṣātkāratvāyogāt /
            na cānumitabhāvitavahnisākṣātkāravat pratibhātvenāsyāprāmāṇyam, tatra vahnisvalakṣaṇasya
            parokṣatvāt /
            iha tu brahmasvarūpasyopādhikaluṣitasya jīvasya prāgapyaparokṣateti /
            nahi</p>
         
         
         
         
         <p>FN: 10-jīvasya prāgaparokṣatve 'pi śuddhabuddhatvādeḥ pārokṣyānna tatsākṣātkāro yathārthaṃ
            ityāśaṅkyāha-nahīti /
            </p>
         
         
         
         
         <p>śuddhabuddhatvādayo vastutastato 'tiricyante /
            jīva eva tu tattadupādhirahitaḥ śuddhabuddhatvādisvabhāvo brahmeti gīyate /
            na ca tattadupādhiviraho 'pi tato 'tiricyate /
            tasmāt yathā gāndharvaśāstrārthajñānābhyāsāhitasaṃskārasacivaḥ śrotrendriyeṇa ṣaḍjādisvaragrāmamūrchanābhedamadhyakṣamanubhavati,
            evaṃ vedāntārthajñānābhyāsāhitasaṃskāro jīvaḥ svasya brahmabhāvamantaḥkaraṇeneti /</p>
         
         
         
         
         <p>FN: 1-samuccayavādī śaṅkate-antaḥkaraṇeti /
            </p>
         
         
         
         
         <p>antaḥkaraṇavṛttau brahmasākṣātkāre janayitavye asti tadupāsanāyāḥ karmāpekṣeti cet</p>
         
         
         
         
         <p>FN: 2-tanmataṃ nirākaroti-neti /
            </p>
         
         
         
         
         <p>na,</p>
         
         
         
         
         <p>FN: 3-kiṃ upāsanākārye sākṣātkāre karmaṇāmupayogaḥ uta, upāsanāsvarūpe / na kārye
            ityāha-tasyā iti /
            </p>
         
         
         
         
         <p>tasyāḥ karmānuṣṭhānasahabhāvābhāvena tatsahakāritvānupapatteḥ /
            na khalu 'tattvamasi'ityādervākyānnirvicikitsaṃ śuddhabuddhodāsīnasvabhāvaṃ akartṛtvādyupetaṃ
            apetabrāhmaṇatvādijātiṃ dehādyatiriktaṃ ekamātmānaṃ pratipadyamānaḥ karmasvadhikāramavaboddhumarhati
            /
            anarhaśca kathaṃ kartā vādhikṛto vā /
            yadyucyeta niścite 'pi tattve viparyāsanibandhano vyavahāro 'nuvartamāno dṛśyate,
            yathā guḍasya mādhuryaviniścaye api pittopahatendriyāṇāṃ tiktatāvabhāsānuvṛttiḥ, āsvādya
            thūtkṛtya tyāgāt /
            tasmādavidyāsaṃskārānuvṛttyā karmānuṣṭhānam, tena ca vidyāsahakāriṇā tatsamuccheda
            upapatsyate /
            na ca karmāvidyātmakaṃ kathamavidyāmucchinatti, karmaṇo vā taducchedakasya kuta ucchedaḥ
            iti vācyam, sajātīyasvaparavirodhināṃ bhāvānāṃ bahulamupalabdheḥ /
            yathā payaḥ payo 'ntaraṃ jarayati, svayaṃ ca jīryati, yathā viṣaṃ viṣāntaraṃ śamayati,
            svayaṃ ca śāmyati, yathā vā katakarajo rajo 'ntarāvile pāthasi prakṣiptaṃ rajo 'ntarāṇi
            bhindat svayamapi bhidyamānamanāvilaṃ pāthaḥ karoti /
            evaṃ karmāvidyātmakamapi avidyāntarāṇyapagamayat svayamapyapagacchatīti /
            atrocyate-satyam , 'sadeva somyedamagra āsīt'ityupakramāt 'tattvamasi'ityantācchabdād
            brahmamīmāṃsopakaraṇādasakṛdabhyastāt, nirvicikitse 'nādyavidyopādānadehādyatiriktapratyagātmatattvāvabodhe
            jāte 'pi avidyāsaṃskārānuvṛttyānuvartante sāṃsārikāḥ pratyayāstadvyavahārāśca, tathāvidhānāpyayaṃ
            vyavahārapratyayānmithyeti manyamāno vidvānna śraddhatte, pittopahatendriya iva guḍaṃ
            thūtkṛtya tyajannapi tasya tiktatām /
            tathā cāyaṃ kriyākartṛkaraṇetikartavyatāphalāprapañcamatāttvikaṃ viniścinvan kathamadhikṛto
            nāma,viduṣo hyadhikāraḥ, anyathā paśuśūdrādīnāmapyadhikāro durvāraḥ syāt /
            kriyākartrādisvarūpavibhāgaṃ ca vidvasyamāna iha vidvānabhimataḥ karmakāṇḍe /
            ata eva bhagavān vidvadviṣayatvaṃ śāstrasya varṇayāṃbabhūva bhāṣyakāraḥ /
            tasmādyathā rājajātīyābhimānakartṛke rājasūye na vipravaiśyajātīyābhimāninoradhikāraḥ
            /
            evaṃ dvijātikartṛkriyākaraṇādivibhāgābhimānikartṛke karmaṇi na tadanabhimānino 'dhikāraḥ
            /
            na cānadhikṛtena samarthenāpi kṛtaṃ vaidika karma phalāya kalpate, vaiśyastoma iva
            brāhmaṇarājanyābhyām /
            tena dṛṣṭārtheṣu karmasu śaktaḥ pravartamānaḥ prāpnotu phalam, dṛṣṭatvāt /
            adṛṣṭārtheṣu tu śāstraikasamadhigamyaṃ phalamanadhikāriṇi na yujyata iti nopāsanākārye
            karmāpekṣā /
            syādetat /
            manuṣyābhimānavadadhikārike karmaṇi vihite yathā tadabhimānarahitasyānadhikāraḥ, evaṃ
            niṣedhavidhayo 'pi manuṣyādhikārā iti tadabhimānarahitasteṣvapi nādhikriyeta paśvādivat
            /
            tathā cāyaṃ niṣiddhamanutiṣṭhan na pratyaveyāt, tiryagādivaditi bhinnakarmatāpātaḥ
            /
            maivam /
            na khalvayaṃ sarvathā manuṣyābhimānarahitaḥ kiṃ tvavidyāsaṃskārānuvṛttyāsya mātrayā
            tadabhimāno 'nuvartate /
            anuvartamānaṃ ca mithyeti manyamāno na śraddhatta ityuktam /
            kimato yadyevam,etadato bhavati-vidhiṣu śrāddho 'dhikārī nāśrāddhaḥ /
            tataśca manuṣyādyabhimānaṃ naśraddhadhāno na vidhiśāstreṣvadhikriyate /
            tathā ca smṛtiḥ- 'aśraddhayā hutaṃ dattam'ityādikā /
            niṣedhaśāstraṃ tu na śraddhāmapekṣate /
            api tu niṣidhyamānakriyonmukho nara ityeva pravartate /
            tathā ca sāṃsārika iva śabdāvagatabrahmatattvo 'pi niṣedhamatikramya pravartamānaḥ
            pratyavaitīti na bhinnakarmadarśanābhyupagamaḥ /
            tasmānnopāsanāyāḥ kārye karmāpekṣā /</p>
         
         
         
         
         <p>FN: 4-dvitīyakalpānavakāśa ityāha-ata eveti /
            </p>
         
         
         
         
         <p>ata eva nopāsanotpattāvapi,nirvicikitsaśābdajñānotpattyuttarakālamanadhikāraḥ karmaṇītyuktam
            /
            tathā ca śrutiḥ-'nakarmaṇā na prajayā dhanena tyāgenaike amṛtatvamānaśuḥ' /
            tatkimidānīmanupayoga eva sarvatheha karmaṇām,tathā ca 'vividiṣanti yajñena'ityādyāḥ
            śrutayo virudhyeran /
            na virudhyante /</p>
         
         
         
         
         <p>FN: 5-iha janmāntare karma sattvaśuddhidvāreṇa jñānotpattiheturiti siddhāntamāha ārāditi
            /
            </p>
         
         
         
         
         <p>ārādupakārakatvātkarmaṇāṃ yajñādīnām /
            tathā hi-tametamātmānaṃ vedānuvacanena-nityasvādhyāyena, brāhmaṇā vividiṣanti-veditumicchanti,
            na tu vidanti /
            vastutaḥ pradhānasyāpi vedanasya prakṛtyarthatayā śabdato guṇatvāt, icchāyāśca pratyayārthatayā
            prādhānyāt, pradhānena ca kāryasaṃpratyayāt /
            nahi rājapuruṣamānayetyukte vastutaḥ pradhānamapi rājā puruṣaviśeṣaṇatayā śabdata
            upasarjana ānīyate 'pi tu puruṣa eva, śabdatastasya prādhānyāt /
            evaṃ vedānuvacanasyeva yajñasyāpīcchāsādhanatayā vidhānam /
            evaṃ tapaso 'nāśakasya /
            kāmānaśanameva tapaḥ, hitamitamedhyāśino hi brahmaṇi vividiṣā bhavati, na tu sarvathānaśnato
            maraṇāt /
            nāpi cāndrāyaṇādi tapaḥśīlasya, dhātuvaiṣamyāpatteḥ /
            etāni ca nityānyupāttaduritanibarhaṇena puruṣaṃ saṃskurvanti /
            tathā ca śrutiḥ-'sa ha</p>
         
         
         
         
         <p>FN: 1-anena karmaṇā idaṃ mamāṅgamantaḥkaraṇaṃ saṃskriyate, upadhīyate-puṇyenopacīyate
            iti viditvā yaḥ karma carati sa ātmaśuddhyarthaṃ yajannātmayājī sa ca devayājitaḥ
            kāmyakartuḥ śreyāniti śrutyarthaḥ /</p>
         
         
         
         <p>vā ātmāyājī yo veda idaṃ me 'nenāṅgaṃ saṃskriyata idaṃ me 'nenāṅgamupadhīyate'iti
            /
            aneneti hi prakṛtaṃ yajñādi parāmṛśati /
            smṛtiśca-'yasyaite 'ṣṭācatvāriṃśatsaṃskārāḥ'iti /
            nityanaimittikānuṣṭhānaprakṣīṇakalmaṣasya ca viśuddhasattvasyāviduṣa eva utpannavividiṣasya
            jñānottapattiṃ darśayatyātharvaṇī śrutiḥ-'viśuddhasattvastatastu taṃ paśyati niṣkalaṃ
            dhyāyamānaḥ'iti /
            smṛtiśca-'jñānamutpadyate puṃsāṃ kṣayātpāpasya karmaṇaḥ'ityādikā /
            kḷptenaiva ca nityānāṃ karmaṇāṃ nityehitenopāttaduritanibarhaṇadvāreṇa puruṣasaṃskāreṇa
            jñānotpattāvaṅgabhāvopapattau na saṃyoga</p>
         
         
         
         
         <p>FN: 2-idamatra bodhyam-saṃyogapṛthaktvenāṅgabhāve siddhe 'pi na samuccayavādyabhimataḥ
            sākṣādaṅgabhāvo yuktaḥ api tu paraṃparayā, kalpanāgauravāt / yathā prakṛtau kḷptopakārāṇāṃ
            vikṛtau tadatiriktopakārakalpane gauravaṃ tathā jñāne viniyuktayajñādīnāṃ kḷptapāpakṣayātiriktakalpane
            gauravāpatterna samuccayaḥ kalpanīya ityāśayaḥ /
            </p>
         
         
         
         
         <p>
            pṛthaktvena sākṣādaṅgabhāvo yuktaḥ, kalpanāgauravāpatteḥ /<br />
            tathāhi-nityakarmaṇāmanuṣṭhānāddharmotpādaḥ, tataḥ pāpmā nivartate,sa hi anityāśuciduḥkharūpe
            saṃsāre nityaśucisukhakhyātilakṣaṇena viparyāsena cittasattvaṃ malinayati,tataḥ pāpanivṛttau
            pratyakṣopapattipravṛttidvārāpāvaraṇe sati pratyakṣopapattibhyāṃ saṃsārasya anityāśuciduḥkharūpatāmapratyūhamavabudhyate,;tato
            'sya asminnanabhiratisaṃjñaṃ vairāgyamupajāyate,tatastajjihāsopāvartate,tato hānopāyaṃ
            paryeṣate,paryeṣamāṇaścātmatattvajñānamasyopāya ityupaśrutya tajjijñāsate,tataḥ śravaṇādikrameṇa
            tajjñānātītyārādupakārakatvaṃ tattvajñānotpādaṃ prati cittasattvaśuddhyā karmaṇāṃ
            yuktam /<br />
            imamevārthamanuvadati bhagavadgītā-'ārurukṣormuneryogaṃ karma kāraṇamucyate /<br />
            yogārūḍhasya tasyaiva śamaḥ kāraṇamucyate' //
            </p>
         
         
         <p>evaṃ cānanuṣṭhitakarmāpi prāgbhavīyakarmavaśāt yo viśuddhasattvaḥ saṃsārāsāratādarśanena
            niṣpannavairāgyaḥ, kṛtaṃ tasya karmānuṣṭhānena vairāgyotpādopayoginā, prāgbhavīyakarmānuṣṭhānādeva
            tatsiddheḥ, imameva ca puruṣadhaureyabhedamadhikṛtya pravavṛte śrutiḥ-'yadi vetarathā
            brahmacaryādeva pravrajet'iti /
            tadidamuktam-karmāvabodhāt-<span class="bold">prāgapyadhītavedāntasya brahmajijñāsopapatteriti /</span>
            ata eva na brahmacāriṇa ṛṇāni santi, yena tadapākaraṇārthaṃ karmānutiṣṭhet /
            etadanurodhācca 'jāyamāno vai brāhmaṇastribhirṛṇavā jāyate'iti gṛhasthaḥ saṃpadyamāna
            iti vyākhyeyam /
            anyathā 'yadi vetarathā brahmacaryādeva'iti śrutirvirudhyeta /
            gṛhasthasyāpi ca ṛṇāpākaraṇaṃ sattvaśuddhyarthameva /
            jarāmaryavādo bhasmāntatāvādo 'ntyeṣṭayaśca karmajaḍānaviduṣaḥ prati, na tvātmatattvapaṇḍitān
            /
            tasmāttasyānantaryamathaśabdārthaḥ, yadvinā brahmajijñāsā na bhavati yasmiṃstu sati
            bhavantī bhavatyeva /
            na cetthaṃ karmāvabodhaḥ tasmānna karmāvabodhānantaryamātrāthaśabdārtha iti sarvamavadātam
            /</p>
         
         
         <p>syādetat /
            mā bhūdagnihotra</p>
         
         
         
         
         <p>FN: 3-'agnihotraṃ juhoti yavāgūṃ pacati'ityāmnāyate / tatra kramasaṃśaye dravyamantarā
            yāgāniṣpatteḥ, anyadravyānayane śrutavaiyarthyāt dṛṣṭaprayojane ārādupakārakatvasyānyāyyatvāt
            'arthācca'yavāgūṃ paktvā juhotīti kramaḥ / tatheha na saṃbhavatīti bhāvaḥ /
            </p>
         
         
         
         
         <p>
            yavāgūpākavadārthaḥ kramaḥ,śrautastu bhaviṣyati, 'gṛhī bhūtvā vanī bhavet vanī bhūtvā
            pravrajet'iti jābālaśrutirgārhasthyena hi yajñādyanuṣṭhānaṃ sūcayati /<br />
            smaranti ca-'adhītya vidhivadvedānputrāṃścotpādya dharmataḥ /<br />
            iṣṭā ca śaktito yajñairmano mokṣe niveśayet //
            </p>
         
         
         <p>
            'nindanti ca-'anadhītya dvijo vedānanutpādya tathātmajān /<br />
            aniṣṭvā caiva yajñaiśca mokṣamicchanvrajatyadhaḥ' //
            </p>
         
         
         <p>ityata āha-<span class="bold">yathā ca hṛdayādyavadānānāmānantaryaniyamaḥ /</span>
            kutaḥ, 'hṛdayasyāgre 'vadyati atha jihvāyā atha vakṣasaḥ'ityathāgraśabdābhyāṃ kramasya
            vivakṣitatvāt /
            na tatheha krama niyamo vivakṣitaḥ, śrutyā tayaivāniyamapradarśanāt, 'yadi vetarathā
            brahmacaryādeva pravrajedgṛhādvā vanādvā'iti /
            etāvatā hi vairāgyamupalakṣayati /
            ata eva 'yadahareva virajettadahareva pravrajet'iti śrutiḥ /
            nindāvacanaṃ ca aviśuddhasattvapuruṣābhiprāyam /
            aviśuddhasattvo hi mokṣamicchannālasyāttadupāye 'pravartamāno gṛhasthadharmamapi nityanaimittikamanācaranpratikṣaṇamupacīyamānapāpmādho
            gacchatītyarthaḥ /
            syādetat /
            mā bhūcchrauta ārtho vā kramaḥ,</p>
         
         
         
         
         <p>FN: 1-'samidho yajati'ityādayaḥ pañca prayājā darśapaurṇamāsāṅgatayāmnātāḥ / teṣāṃ
            pāṭhataḥ kramaḥ / jyotiṣṭomavikāre sādyaskrayāge 'tideśaprāptāstrayaḥ paśavaḥ agnīṣomīyaḥ
            savanīyaḥ, anubandhaśca / vikṛtau 'saha paśūnālabheta'iti śravaṇātprākṛtaḥ kramo nivartate
            / sahatvaṃ cedaṃ savanīyasthāne / tathāsati itarayostulyaṃ sthānacalanaṃ bhavati /
            tatra ekakālatvalakṣaṇasahatvasyāsaṃbhavāt sthānātsavanīyaprāthamyaṃ niyamyata ityayaṃ
            sthānakramaḥ / 'sārasvatau bhavata etadvai daivyaṃ mithunaṃ yatsarasvatī sarasvāṃśca'iti
            yugapatkarmadvayaṃ śrūyate / atra prathamaṃ sarasvatīdaivatasya yājyānuvākyāyugalaṃ
            paṭhyato tato sarasvaddaivatasya / tasmādetatkrameṇa karmadvayakrama iti jñāyate mantrāṇāṃ
            prayogaśeṣatvāt / aṅgaviśeṣanirvāpādīnāṃ kramākāṅkṣāyāṃ mukhyakrameṇaiva krama iti
            niyamyate soyaṃ mukhyakramaḥ / idaṃ ca pravṛttikramasyāpyudāharaṇaṃ veditavyaṃ, yājyānuvākyāpravṛttikrameṇa
            nirvāpādīnāṃ kramasya siddhatvāditi vistarabhayāddiṅmātraṃ darśitam /
            </p>
         
         
         
         
         <p>pāṭhasthānamukhyapravṛttipramāṇakastu kasmānna bhavatītyata āha-<span class="bold">śeṣaśeṣitve pramāṇābhāvāt /</span>
            śeṣāṇāṃ samidādīnāṃ śeṣiṇāṃ cāgneyādīnāṃ ekaphala</p>
         
         
         
         
         <p>FN: 2-eko yaḥ phalavato darśapaurṇamāsāderupakārastasminsādhanatvenopanibaddhāḥ śeṣāḥ
            śeṣiṇaśca / anena ekaprayogavacanopagṛhītatvaṃ siddhaṃ bhavati /
            </p>
         
         
         
         
         <p>vadupakāropanibaddhānāṃ ekaphalāvacchinnānām ekaprayogavacanopagṛhītānām</p>
         
         
         
         
         <p>FN: 3-anena kartṛbhedābhāvādavaśyaṃ kramāpekṣāstīti sūcitam /
            </p>
         
         
         
         
         <p>ekādhikārikartṛkāṇāṃ ekapaurṇamāsya</p>
         
         
         
         
         <p>FN: 4-anena yugapadanuṣṭhānamityuktaṃ tacca na kramamantarā siddhyediti sarvatra kramāpekṣā
            prakṛte tu pṛthaktvānna kramāpekṣeti bhāvaḥ /
            </p>
         
         
         
         
         <p>māvāsyākālasaṃbaddhānāṃ yugapad anuṣṭhānāśakteḥ, sāmarthyātkramaprāptau, tadviśeṣāpekṣāyāṃ
            pāṭhādayastadbhedaniyamāya prabhavanti /
            yatra tu na śeṣaśeṣibhāvaḥ nāpyekādhikārāvacchedaḥ yathā sauryāryamṇa</p>
         
         
         
         
         <p>FN: 5-'sauryaṃ caruṃ nirvapedbrahmavarcasakāmaḥ' 'āryamaṇaṃ caruṃ nirvapet svargakāmaḥ'
            'prājāpatyaṃ caruṃ nirvapecchatakṛṣṇalakāmaḥ'ityādi bhinnaphalakayagānāṃ na kramaḥ,
            asaṃbandhāt / yugapatpāṭhāsaṃbhavādavarjanīyatā prāptaḥ pāṭhakramo 'dhyayanārthaḥ
            syāt /
            </p>
         
         
         
         
         <p>prājāpatyādīnām, tatra kramabhedāpekṣābhāvānna pāṭhādiḥ kramaviśeṣaniyame pramāṇam,
            avarjanīyatayā tasya tatrāvagatatvāt /
            na ceha dharmabrahmajijñāsayoḥ śeṣaśeṣibhāve śrutyādīnāmanyatamaṃ pramāṇamastīti /</p>
         
         
         
         
         <p>FN: 6-nanu iti pāṭhaḥ /
            </p>
         
         
         
         
         <p>syādetat /
            śeṣaśeṣibhāvābhāve 'pi kramaniyamo dṛṣṭaḥ, yathā godohanasya puruṣārthasya darśapaurṇamāsikairaṅgaiḥ
            saha, yathā vā 'darśapūrṇamāsābhyāmiṣṭvā somena yajeta'iti darśapūrṇamāsasomayoraśeṣaśeṣiṇorityata
            āha-<span class="bold">adhikṛtādhikāre vā pramāṇābhāvāt</span>-iti yojanā /
            svargakāmasya hi darśapūrṇamāsādhikṛtasya paśukāmasya sato darśapūrṇamāsakratvarthāppraṇayanāśrite
            godohane adhikāraḥ /
            no khalu godohanadravyamavyāpriyamāṇaṃ sākṣātpaśūn bhāvayitumarhati /
            na ca vyāpārāntarāviṣṭaṃ śrūyate, yatastadaṅgakramamatipatet appraṇayanāśritaṃ tu
            pratīyate, 'camasenāpaḥ praṇayedgodohanenapaśukāmāsya'iti samabhivyāhārāt, yogyatvāccāsyāpāṃ
            praṇayanaṃ prati /
            tasmātkratvarthāppraṇayanāśritatvādgodohanasya tatkrameṇa puruṣārthamapi godohanaṃ
            kramavaditi siddham /
            śrutinirākaraṇenaiva iṣṭisomakramavadapi kramo 'pāsto veditavyaḥ /
            śeṣaśeṣitvādhikṛtādhikārābhāve 'pi kramo vivakṣyeta yadyekaphalāvacchedo bhavet, yathāgneyādīnāṃ
            ṣaṇṇāmekasvargaphalāvacchinnānāmyadi vā jijñāsyabrahmaṇo 'śo dharmaḥ syāt, yathā caturlakṣaṇīvyutpādyaṃ
            brahma kenacitkenacidaṃśenaikaikena lakṣaṇena vyutpādyate, tatra caturṇāṃ lakṣaṇānāṃ
            jijñāsyābhedena parasparasaṃbandhe sati kramo vivakṣitaḥ, tathehāpyekajijñāsyatayā
            dharmabrahmajijñāsayoḥ kramo vivakṣyetana caitadubhayamapyastītyāha-<span class="bold">phalajijñāsyabhedācca /</span>
            phalabhedaṃ vibhajate-<span class="bold">abhyudayaphalaṃ dharmajñānamiti /</span>
            jijñāsāyā vastuto jñānatantratvāt jñānaphalaṃ jijñāsāphalamiti bhāvaḥ /
            na kevalaṃ svarūpataḥ phalabhedaḥ, tadutpādanaprakārabhedādapi tadbheda ityāha-<span class="bold">taccānuṣṭhānāpekṣam /
               brahmajñānaṃ ca</span> <span class="bold">nānuṣṭhānāntarāpekṣam /</span>
            śābdajñānābhyāsānnānuṣṭhānāntaramapekṣate, nityanaimittikakarmānuṣṭhānasahabhāvasyāpāstatvāditi
            bhāvaḥ /
            jijñāsyabhedamātyantikamāha-<span class="bold">bhavyaśca dharma iti /</span>
            bhavitā bhavyaḥ,kartari kṛtyaḥ /
            bhavitā ca bhāvakavyāpāranirvartyatayā tattantra iti tataḥ prāgjñānakāle nāstītyarthaḥ
            /
            bhūtaṃ satyam /
            sadekāntataḥ na kadācidasadityarthaḥ /
            na kevalaṃ svarūpato jijñāsyayorbhedaḥ, jñāpakapramāṇapravṛttibhedādapi bheda ityāha-<span class="bold">codanāpravṛttibhedācca /</span>
            codaneti vaidikaṃ śabdamāha, viśeṣeṇa sāmānyasya lakṣaṇāt /
            pravṛttabhedaṃ vibhajate-<span class="bold">yā hi codanā dharmasyeti /</span>
            ājñādīnāṃ puruṣābhiprāyabhedānāmasaṃbhavāt apauruṣeye vede codanopadeśaḥ /
            ata evoktam-'tasya jñā</p>
         
         
         
         
         <p>FN: 1-jaiminīyaprathamādhyāyapañcamasūtraikadeśo 'yam / tasyārthaḥ-tasya dharmasya
            jñānaṃ pramāṇamupadeśo bidhiriti /
            </p>
         
         
         
         
         <p>namupadeśaḥ'iti /
            sā ca sva</p>
         
         
         
         
         <p>FN: 2-svasyāḥ pratipādye viṣaye ityarthaḥ /
            </p>
         
         
         
         
         <p>sādhye puruṣavyāpāre bhāvanāyāṃ, tadviṣaye ca yāgādau,sa hi bhāvanāviṣayaḥ, tadadhīnanirūpaṇatvāt
            viṣayādhīnaprayatnasya bhāvanāyāḥ /
            'ṣiñ bandhane'ityasya dhātorviṣayapadavyutpatteḥ /
            bhāvanāyāstaddvāreṇa ca yāgāderapekṣitopāyatāmavagamayantī tatrecchopahāramukhena
            puruṣaṃ niyuñjānaiva yāgādidharmamavabodhayati nānyathā /
            brahmacodanā tu puruṣamavabodhayatyeva kevalaṃ na tu pravartayantyavabodhayati /
            kutaḥ,avabodhasya pravṛttirahitasya codanājanyatvāt /
            nanu 'ātmā jñātavyaḥ'ityetadvidhiparairvedāntaiḥ tadekavākyatayāvabodhe pravartayadbhireva
            puruṣo brahmāvabodhyata iti samānatvaṃ dharmacodanābhirbrahmacodanānāmityata āha-<span class="bold">na puruṣo 'vabodhe niyujyate /</span>
            ayamabhisaṃdhiḥ-na tāvadbrahmasākṣātkāre puruṣo niyoktavyaḥ, tasya brahmasvābhāvyena
            nityatvāt, akāryatvāt /
            nāpyupāsanāyām, tasyā api jñānaprakarṣe hetubhāvasyānvayavyatirekasiddhatayā prāptatvenāvidheyatvāt
            /
            nāpi śābdabodhe, tasyāpyadhītavedasya puruṣasya viditapadatadarthasya samadhigataśābdanyāyatattvasyāpratyūhamutpatteḥ
            /
            atraiva dṛṣṭāntamāha-<span class="bold">yathākṣārtheti /</span>
            dārṣṭāntike yojayati-<span class="bold">tadvaditi /</span>
            api cātmajñānavidhipareṣu vedānteṣu nātmatattvaviniścayaḥ śābdaḥ syāt /
            na hi tadātmatattvaparāste, kintu tajjñānavidhiparāḥ, yatparāśca te ta eva teṣāmarthāḥ
            /
            na ca bodhasya bodhyaniṣṭhatvādapekṣitatvāt, anyaparebhyo 'pi bodhyatattvaviniścayaḥ,
            samāropeṇā</p>
         
         
         
         
         <p>FN: 1-'vācaṃ dhenumupāsīta'ityādāvāropyasyāpi vidheyadhīviṣayatvādityarthaḥ /
            </p>
         
         
         
         
         <p>pi tadupapatteḥ /
            tasmānna bodhavidhiparā vedāntā iti siddham /
            prakṛtamupasaṃharati-<span class="bold">tasmātkimapi vaktavyamiti /</span>
            yasminnasati brahmajijñāsā na bhavati sati tu bhavantī bhavatyevetyarthaḥ /
            tadāha-ucyate-<span class="bold">nityānityavastuviveka ityādi /</span>
            nityaḥ pratyagātmā, anityāḥ dehendriyaviṣayādayaḥ /
            tadviṣayaścedviveko niścayaḥ, kṛtamasya brahmajijñāsayā, jñātatvādbrahmaṇaḥ /
            atha viveko jñānamātram, na niścayaḥ,tathā sati eṣa viparyāsādanyaḥ saṃśayaḥ syāt,tathā
            ca na vairāgyaṃ bhāvayet,abhāvayankathaṃ brahmajijñāsāhetuḥ,tasmādevaṃ vyākhyeyam
            /
            nityānityayorvasatīti nityānityavastu taddharmaḥ,nityānityayordharmiṇostaddharmāṇāṃ
            ca viveko nityānityavastuvivekaḥ /
            etaduktaṃ bhavati-mā bhūdidaṃ ṛtaṃ nityam, idaṃ tadanṛtamanityamiti dharmiviśeṣayorvivekaḥ,dharmimātrayornityānityayostaddharmayośca
            vivekaṃ niścinotyeva /
            nityatvaṃ satyatvaṃ tadyasyāsti tannityaṃ satyam,tathā cāsthāgocaraḥ /
            anityatvamasatyatvaṃ tadyasyāsti tadanityamanṛtam,tathā cānāsthāgocaraḥ /
            tadeteṣvanubhūyamāneṣu yuṣmadasmatpratyayagocareṣu viṣayaviṣayiṣu yadṛtaṃ nityaṃ sukhaṃ
            vyavasthāsyate tadāsthāgocaro bhaviṣyati,yattvanityamanṛtaṃ bhaviṣyati tāpatrayaparītaṃ
            tattyakṣyata iti /
            so 'yaṃ nityānityavastuvivekaḥ prāgbhavīyādaihikādvā vaidikātkarmaṇo viśuddhasattvasya
            bhavatyanubhavopapattibhyām /
            na khalu satyaṃ nāma na kiñcidastīti vācyam /
            tadabhāve tadadhiṣṭhānasyānṛtasyāpyanupapatteḥ, śūnyavādināmapi śūnyatāyā eva satyatvāt
            /
            athāsya puruṣadhaureyasyānubhavopapattibhyāmevaṃ sunipuṇaṃ nirūpayataḥ ā ca satyalokāt
            ā cāvīceḥ jāyasva mriyasva iti viparivartamānaṃ kṣaṇamuhūrtayāmāhorātrārdhamāsamāsartvayanavatsarayugacaturyugamanvantarapralayamahāpralayamahāsargāvāntarasargasaṃsārasāgarormibh
            iraniśamuhyamānaṃ, tāpatrayaparītamātmānaṃ ca jīvalokaṃ cāvalokya asminsaṃsāramaṇḍale
            anityāśuciduḥkhātmakaṃ prasaṃkhyānamu</p>
         
         
         <p>pāvartate;</p>
         
         
         <p>tato 'syedṛśānnityānityavastuvivekalakṣaṇātprasaṃkhyānāt-<span class="bold">ihāmutrārthabhegavirāgaḥ /</span>
            bhavati /
            arthyate prārthyata ityarthaḥ /
            phalamiti yāvat /
            tasminvirāgo '</p>
         
         
         
         
         <p>FN: 1-anādarātmīkopekṣābuddhirityarthaḥ /
            </p>
         
         
         
         
         <p>nāmānābhogātmikopekṣābuddhiḥ /
            tataḥ <span class="bold">śamadamādisādhanasaṃpat /</span>
            rāgādikaṣāyamadirāmattaṃ hi manasteṣu teṣu viṣayeṣūccāvacamindriyāṇi pravartayat,
            vividhāśca pravṛttīḥ puṇyāpuṇyaphalā bhāvayat, puruṣamatighore vividhaduḥkhajvālājaṭāle
            saṃsārahutabhuji juhoti /
            prasaṃkhyānābhyāsalabdhavairāgyaparipākabhagnarāgādikaṣāyamadirāmadaṃ tu manaḥ puruṣeṇāvajīyate
            vaśīkriyate, so 'yamasya vairāgyahetuko manovijayaḥ śama iti vaśīkārasaṃjña iti cākhyāyate
            /
            vijitaṃ ca manastattvaviṣayaviniyogayogyatāṃ nīyate,seyamasya yogyatā damaḥ /
            yathā dānto 'yaṃ vṛṣabhayuvā halaśakaṭādivahanayogyaḥ kṛta iti gamyate /
            ādi-grahaṇena ca viṣayatitikṣātaduparamatattvaśraddhāḥ saṃgṛhyante /
            ata eva śrutiḥ-'tasmācchānto dānta uparatastitikṣuḥ śraddhāvitto bhūtvātmanyevātmānaṃ
            paśyet, sarvamātmani paśyati'iti /
            tadetasya śamadamādirūpasya sādhanasya saṃpat, prakarṣaḥ, śamadamādisādhanasaṃpat
            /
            tato 'sya saṃsārabandhanānmumukṣā bhavatītyāha-<span class="bold">mumukṣutvaṃ ca</span>iti /
            tasya ca nityaśuddhabuddhamuktasvabhāvabrahmajñānaṃ mokṣasya kāraṇamityupaśrutya tajjijñāsā
            bhavati dharmajijñāsāyāḥ prāgūrdhvaṃ ca,tasmātteṣāmevānantaryaṃ na dharmajijñāsāyā
            ityāha-<span class="bold">teṣu hīti /</span>
            na kevalaṃ jijñāsāmātram, api tu jñānamapītyāha-<span class="bold">jñātuṃ ca /</span>
            upasaṃharati-<span class="bold">tasmāditi /</span>
            kramaprāptamataḥśabdaṃ vyācaṣṭe-<span class="bold">ataḥśabdo hetvarthaḥ /</span>
            tamevātaḥśabdasya heturūpamarthamāha-<span class="bold">yasmādveda eveti /</span>
            atraivaṃ</p>
         
         
         
         
         <p>FN: 2-athaśabdena jijñāsāhetupratipādanātkimataḥśabdenetyāśaṅkya nānena hetorabhidhānaṃ
            kiṃ tu pūrvoktahetutvarūpāsiddhiparihāra ityāha-atraivamiti /
            </p>
         
         
         
         
         <p>paricodyate-satyaṃ yathoktasādhanasaṃpattyanantaraṃ brahmajijñāsā bhavati /
            saiva tvanupapannā, ihāmutraphalabhogavirāgasyānupapatteḥ /
            anukūlavedanīyaṃ hi phalam, iṣṭalakṣaṇatvātphalasya /
            na cānurāgahetāvasya vairāgyaṃ bhavitumarhati /
            duḥkhānuṣaṅgadarśanātsukhe 'pi vairāgyamiti cet, hanta bhoḥ sukhānuṣaṅgādduḥkhe 'pyanurāgo
            na kasmādbhavati /
            tasmāt sukhe upādīyamāne duḥkhaparihāre prayatitavyam /
            avarjanīyatayā duḥkhamāgatamapi parihṛtya sukhamātraṃ bhokṣyate /
            tadyathā-matsyārthī saśalkānsakaṇṭakānmatsyānupādatte, sa yāvadādeyaṃ tāvadādāya vinivartate
            /
            yathā vā dhānyārthī sapalālāni dhānyānyāharati, sa yāvadādeyaṃ tāvadupādāya nivartate,
            tasmādduḥkhabhayānnānukūlavedanīyamaihikaṃ vāmuṣmikaṃ vā sukhaṃ parityaktumucitam
            /
            na hi mṛgāḥ santīti śālayo nopyante, bhikṣukāḥ santīti sthālyo nādhiśrīyante /
            api ca dṛṣṭaṃ sukhaṃ candanavanitādisaṅgajanma kṣayitālakṣaṇena duḥkhenāghrātatvādatibhīruṇā
            tyajyetāpi, na tvāmuṣmikaṃ svargādi, tasyāvināśitvāt /
            śrūyate hi-'apāma somamamṛtā abhūma'iti /
            tathā ca 'akṣayyaṃ ha vai cāturmāsyayājinaḥ sukṛtaṃ bhavati' /
            na ca kṛtakatvahetukaṃ vināśitvānumānamatra saṃbhavati, naraśiraḥkapālaśaucānumānavat</p>
         
         
         
         
         <p>FN: 1-naraśiraḥkapālaṃ śuci, prāṇyaṅgatvāt, śaṅkhavadityanumānaṃ 'nāraṃ spṛṣṭvāsthi
            sasnehaṃ savāsā jalamāviśet'ityāgamādbādhitaviṣayaṃ tathā sukṛtamanityaṃ, kāryatvādbaṭavadityanumānamapi
            'akṣayyam'ityāgamādbādhitaṃ bhavatītyāśayaḥ /
            </p>
         
         
         
         
         <p>āgamabādhitaviṣayatvāt /
            tasmādyathoktasādhanasaṃpattyabhāvānna brahmajijñāseti prāptam /
            evaṃ prāpte āha bhagavānsūtrakāraḥ-<span class="bold">ataḥ iti /</span>
            tasyārthaṃ vyācaṣṭe bhāṣyakāraḥ-<span class="bold">yasmādveda eveti /</span></p>
         
         
         <p>ayamabhisaṃdhiḥ-satyaṃ mṛgabhikṣukādayaḥ śakyāḥ parihartuṃ pācakakṛṣīvalādibhiḥ,duḥkhaṃ
            tvanekavidhānekakāraṇasaṃpātajamaśakyaparihāram,antataḥ sādhanāpāratantryakṣayitalakṣaṇayorduḥkhayoḥ
            samastakṛtakasukhāvinābhāvaniyamāt /
            na hi madhuviṣasaṃpṛktamannaṃ viṣaṃ parityajya samadhu śakyaṃ śilpivareṇāpi bhoktum
            /
            kṣayitānumānopodbalitaṃ ca 'tadyatheha karmajitaḥ'ityādi vacanaṃ kṣayitāpratipādakam
            'apāma somam'ityādikaṃ vacanaṃ mukhyāsaṃbhave jaghanyavṛttitāmāpādayati /
            yathāhuḥ paurāṇikāḥ-'ābhūtasaṃplavaṃ sthānamamṛtatvaṃ hi bhāṣyate'iti /
            atra ca brahmapadena tatpramāṇaṃ veda upasthāpitaḥ /
            sa ca yogyatvāt 'tadyatheha karmacitaḥ'ityādirataḥ iti sarvanāmnā parāmṛśya, hetupañcamyā
            nirdiśyate /
            syādetat /
            yathā svargādeḥ kṛtakasya sukhasya duḥkhānuṣaṅgastathā brahmaṇo 'pītyata āha-<span class="bold">tathā brahmavijñānādapīti /</span>
            tenāyamarthaḥ-ataḥ svargādīnāṃ kṣayitāpratipādakāt, brahmajñānasya ca paramapuruṣārthatāpratipādakāt
            āgamāt, yathoktasādhanasaṃpat tataśca jijñāseti siddham /
            brahmajijñāsāpadavyākhyānamāha-<span class="bold">brahmaṇa iti /</span>
            ṣaṣṭhīsamāsapradarśanena prācāṃ vṛttikṛtāṃ brahmaṇe jijñāsā brahmajijñāseti caturthīsamāsaḥ
            parāsto veditavyaḥ /
            'tādarthyasamāse prakṛtivikṛtigrahaṇaṃ kartavyam'iti kātyāyanīyavacanena yūpadārvādiṣveva
            prakṛtivikārabhāve caturthīsamāsaniyamāt, aprakṛtivikārabhūte ityevamādau tanniṣedhāt,
            'aśvaghāsādayaḥ ṣaṣṭhīsamāsā bhaviṣyanti'ityaśvaghāsādiṣu ṣaṣṭhīsamāsapratividhānāt
            /
            ṣaṣṭhīsamāse 'pi ca brahmaṇo vāstavaprādhānyopapatteriti /
            syādetat /
            brahmaṇo jijñāsetyukte tatrānekārthatvādbrahmaśabdasya saṃśayaḥ, kasya brahmaṇo jijñāseti
            /
            asti brahmaśabdo vipratvajātau, yathā-brahmahatyeti /
            asti ca vede, yathā-brahmojjhamitiḥasti ca paramātmani, yathā-'brahma veda brahmaiva
            bhavati'iti, tamimaṃ saṃśayamapākaroti-<span class="bold">brahma ca vakṣyamāṇalakṣaṇam iti /</span>
            yato brahmajijñāsāṃ pratijñāya tajjñāpanāya paramātmalakṣaṇaṃ praṇayati tato 'vagacchāmaḥ
            paramātmajijñāsaiveyaṃ na vipratvajātyādijijñāsetyarthaḥ /
            ṣaṣṭhīsamāsaparigrahe 'pi neyaṃ karmaṣaṣṭhī, kiṃ tu śeṣalakṣaṇā,saṃbandhamātraṃ ca
            śeṣa iti brahmaṇo jijñāsetyukte brahmasaṃbandhinī jijñāsetyuktaṃ bhavati /
            tathā ca brahmasvarūpapramāṇayuktisādhanaprayojanajijñāsāḥ sarvā brahmajijñāsārthā
            brahmajijñāsayāvaruddhā bhavanti /
            sākṣāt pāramparyeṇa ca brahmasaṃbandhāt /
            karmaṣaṣṭhyāṃ tu brahmaśabdārthaḥ karma,sa ca svarūpameveti tatpramāṇādayo nāvarudhyeran,tathā
            cāpratijñātārthacintā pramāṇādiṣu bhavediti ye manyante tānpratyāha-<span class="bold">brahmaṇa iti karmaṇi iti /</span>
            atra hetumāha-<span class="bold">jijñāsyeti /</span>
            icchāyāḥ pratipattyanubandho jñānam, jñānasya ca jñeyaṃ brahma /
            na khalu jñānaṃ jñeyaṃ vinā nirūpyate, na ca jijñāsā jñānaṃ vineti pratipattyanubandhatvāt
            prathamaṃ jijñāsā karmaivāpekṣate, na tu saṃbandhimātram;tadantareṇāpi sati karmaṇi
            tannirūpaṇāt /
            na hi candramasamādityaṃ vopalabhya kasyāyamiti saṃbandhyanveṣaṇā bhavati /
            bhavati tu jñānamityukte viṣayānveṣaṇā kiṃviṣayamiti /
            tasmātprathamamapekṣitatvāt karmatayaiva brahma saṃbadhyate, na saṃbandhitāmātreṇa,
            tasya jaghanyatvāt /
            tathā ca karmaṇi ṣaṣṭhītyarthaḥ /
            nanu satyaṃ na jijñāsyamantareṇa jijñāsā nirūpyate,jijñāsyāntaraṃ tvasyā bhaviṣyati,
            brahma tu śeṣatayā saṃbhantsyata ityata āha-<span class="bold">jijñāsyāntareti /</span></p>
         
         
         
         
         <p>FN: 1-pramāṇamuktyādibahuśrautatvasiddhirityabhiprāyasya nigūḍhatā /
            </p>
         
         
         
         
         <p>nigūḍhābhiprāyaścodayati-<span class="bold">nanu śeṣaṣaṣṭhīparigrahe 'pīti /</span>
            sāmānyasaṃbandhasya viśeṣasaṃbandhāvirodhakatvena karmatāyā avighātena jijñāsānirūpaṇopapatterityarthaḥ
            /
            nigūḍhābhiprāya eva dūṣayati-<span class="bold">evamapi pratyakṣaṃ brahmaṇa iti /</span>
            vācyasya karmatvasya jijñāsayā prathamamapekṣitasya prathamasaṃbandhārhasya cānvayaparityāgena
            paścātkathañcidapekṣitasya saṃbandhimātrasya saṃbandho, jaghanyaḥ prathamaḥ, prathamaśca
            jaghanya iti suvyāhṛtaṃ nyāyatattvam /
            pratyakṣaparokṣatābhidhānaṃ ca prāthamyāprāthamyasphuṭatvābhiprāyam /
            codakaḥ svābhiprāyamudghāṭayati-<span class="bold">na vyarthaḥ, brahmāśritāśeṣeti /</span>
            vyākhyātametadadhastāt /
            samādhātā svābhisaṃdhimudghāṭayati-<span class="bold">na pradhānaparigraha iti /</span>
            vāstavaṃ prādhānyaṃ-brahmaṇaḥ /
            śeṣaṃ sanidarśanamatirohitārtham, śrutyanugamaścātirohitaḥ /
            tadevamabhimataṃ samāsaṃ vyavasthāpya jijñāsāpadārthamāha-<span class="bold">jñātumiti /</span>
            syādetat /
            na jñānamicchāviṣayaḥ /
            sukhaduḥkhāvāptiparihārau vā tadupāyo vā taddvāreṇecchāgocaraḥ /
            na caivaṃ brahmavijñānam /
            na khalvetadanukūlamiti vā pratikūlanivṛttiriti vānubhūyate /
            nāpi tayorupāyaḥ, tasminsatyapi sukhabhedasyādarśanāt /
            anuvartamānasya ca duḥkhasyānivṛtteḥ /
            tasmānna sūtrakāravacanamātrādiṣikarmatā jñānasyetyata āha-<span class="bold">avagatiparyantamiti /</span>
            na kevalaṃ jñānamiṣyate kintvavagatiṃ sākṣātkāraṃ kurvadavagatiparyantaṃ sanvācyāyā
            icchāyāḥ karma /
            kasmāt /
            phalaviṣayatvādicchāyāḥ, tadupāyaṃ phalaparyantaṃ gocarayatīccheti śeṣaḥ /
            nanu bhavatvavagatiparyantaṃ jñānam,kimetāvatāpīṣṭaṃ bhavati /
            nahyanapekṣaṇīyaviṣayamavagatiparyantamapi jñānamiṣyata ityata āha-<span class="bold">jñānena hi pramāṇenāvagantumiṣṭaṃ brahma /</span>
            bhavatu brahmaviṣayāvagatiḥ, evamapi kathamiṣṭetyata āha-<span class="bold">brahmāvagatirhi puruṣārthaḥ /</span>
            kimabhyudayaḥ,na, kiṃ tu niḥśreyasaṃ vigalitanikhiladuḥkhānuṣaṅgaparamānandaghanabrahmāvagatirbrahmaṇaḥ
            svabhāva iti saiva niḥśreyasaṃ puruṣārtha iti /
            syādetat /
            na brahmāvagatiḥ puruṣārthaḥ /
            puruṣavyāpāravyāpyo hi puruṣārthaḥ /
            na cāsyā brahmasvabhāvabhūtāyā utpattivikārasaṃskāraprāptayaḥ saṃbhavanti, tathā satyanityatvena
            tatsvābhāvyānupapatteḥ /
            na cotpattyādyabhāve vyāpāravyāpyatā /
            tasmānna brahmāvagatiḥ puruṣārtha ityata āha-<span class="bold">niḥśeṣasaṃsārabījāvidyādyanarthanibarhaṇāt /</span>
            satyam, brahmāvagatau brahmasvabhāve notpattyādayaḥ saṃbhavanti,tathāpyanirvacanīyānādyavidyāvaśādbrahmasvabhāvo
            'parādhīnaprakāśo 'pi pratibhānapi na pratibhātīva parādhīnaprakāśa iva dehendriyādibhyo
            bhinno 'pyabhinna iva bhāsata iti saṃsārabījāvidyādyanarthanibarhaṇātprāgaprāpta iva
            tasminsati prāpta iva bhavatīti puruṣeṇārthyamānatvātpuruṣārtha iti yuktam /
            avidyādītyādigrahaṇena tatsaṃskāro 'varudhyate /
            avidyādinivṛttistūpāsanākāryādantaḥkaraṇavṛttibhedāt sākṣātkārāditi draṣṭavyam /
            upasaṃharati-<span class="bold">tasmādbrahma jijñāsitavyam /</span>
            uktalakṣaṇena mumukṣuṇā /
            na khalu tajjñānaṃ vinā savāsanavividhaduḥkhanidānamavidyocchidyate /
            na ca taducchedamantareṇa vigalitanikhiladuḥkhānuṣaṅgānandaghanabrahmātmatāsākṣātkārāvirbhāvo
            jīvasya /
            tasmādānandaghanabrahmātmatāmicchatā tadupāyo jñānameṣitavyam /
            tacca na kevalebhyo vedāntebhyo 'pi tu brahmamīmāṃso</p>
         
         
         
         
         <p>FN: 1-atredaṃ bodhyam-brahmātmatāmicchatā jñānameṣitavyaṃ tacca vicāropakaraṇebhyo
            vedāntebhyaḥ, tathāca sati brahmavicāraḥ kartavya ityarthaḥ syāt, tatkathaṃ jijñāsāyā
            anadhikāryatvādityuktaṃ, vicārasyādhikāryatvāditicet jñātumicchā jijñāsā / sā hi saṃdigdher'the
            nirṇayāya bhavati, sa ca vicārasādhya iti vicārakartavyatārthādgamyate / ārthike cāsminnarthe
            kartavyapadādhyāhāraḥ / śrautastu sādhanacatuṣṭayānantaraṃ brahmajñānecchā bhavituṃ
            yuktetyeṣaḥ / tasmānna pūrvoktavirodha iti /
            </p>
         
         
         
         
         <p>pakaraṇebhya iti icchāmukhena brahmamīmāṃsāyāṃ pravartyate, na tu vedānteṣu tadarthavivakṣāyāṃ
            vā /
            tatra phalavadarthāvabodhaparatāṃ svādhyāyādhyayanavidheḥ sūtrayatā 'athāto dharmajijñāsā'ityanenaiva
            pravartitatvāt, dharmagrahaṇasya ca vedārthopalakṣaṇatvenādharmavadbrahmaṇo 'pyupalakṣaṇatvāt
            /
            yadyapi ca dharmamīmāṃsāvat vedārthamīmāṃsayā brahmamīmāṃsāpyākṣeptuṃ śakya, tathāpi
            prācyā mīmāṃsayā na tadvyutpādyate, nāpi brahmamīmāṃsāyā adhyayanamātrānantaryamiti
            brahmamīmāṃsārambhāya nityānityavivekādyānantaryapradarśanāya cedaṃ sūtramārambhaṇīyamityapaunaruktyam
            /
            syādetat /
            etena sūtreṇa brahmajñānaṃ pratyupāyatā mīmāṃsāyāḥ pratipādyata ityuktam tadayuktam,
            vikalpāsahatvāt, iti codayati-<span class="bold">tatpunarbrahmeti /</span>
            vedāntebhyo 'pauruṣeyatayā svataḥsiddhapramāṇabhāvebhyaḥ prasiddhamaprasiddhaṃ vā
            syāt /
            yadi prasiddham, vedāntavākyasamutthena niścayajñānena viṣayīkṛtam,tato na jijñāsitavyam,
            niṣpāditakriye karmaṇi aviśeṣādhāyinaḥ /
            sādhanasya sādhananyāyātipātāt /
            athāprasiddhaṃ vedāntebhyastarhi na tadvedāntāḥ pratipādayantīti sarvathāprasiddhaṃ
            naiva śakyaṃ jijñāsitum /
            anubhūte hi priye bhavatīcchā na tu sarvathānanubhūtāpūrve /
            na ceṣyamāṇamapi śakyaṃ jñātuṃ, pramāṇābhāvāt /
            śabdo hi tasya pramāṇaṃ vaktavyaḥ /
            yathā vakṣyati 'śāstrayonitvāt'iti /
            sa cettannāvabodhayati, kutastasya tatra prāmāṇyam /
            na ca pramāṇāntaraṃ brahmaṇi prakramate /
            tasmātprasiddhasya jñātuṃ śakyasyāpyajijñāsanāt, aprasiddhasyecchāyā aviṣayatvāt,
            aśakyajñānatvācca na brahma jijñāsyamityākṣepaḥ /
            pariharati-<span class="bold">ucyate-asti tāvadbrahma nityaśuddhabuddhamuktasvabhāvam /</span>
            ayamarthaḥ-prāgapi brahmamīmāṃsāyā pūrvaṃ adhītavedasya nigamaniruktavyākaraṇādipariśīlanaviditapadatadarthasaṃbandhasya
            'sadeva somyedamagra āsīt'ityupakramāt, 'tattvamasi'ityantātsaṃdarbhāt nityatvādyupetabrahmasvarūpāvagamastāvadāpātato
            vicārādvināpyasti /</p>
         
         
         
         
         <p>FN: 1-sarvasyeti prasiddhirityanenānvīyate na hetunā, vaiyarthyāt /
            </p>
         
         
         
         
         <p>atra ca brahmetyādināvagamyena tadviṣayamavagamaṃ lakṣayati, tadastitvasya sati vimarśe
            vicārātprāganiścayāt /</p>
         
         
         
         
         <p>FN: 2-nityatvaṃ ca dhvaṃsāpratiyogitve sati prāgabhāvāpratiyogitvarūpaṃ bodhyam /
            </p>
         
         
         
         
         <p>nityeti kṣayitālakṣaṇaṃ duḥkhamupakṣipati /</p>
         
         
         
         
         <p>FN: 3-kartṛtvabhoktṛtvarāgādilepo 'śuddhistadrahitaṃ śuddhamityarthaḥ /
            </p>
         
         
         
         
         <p>śuddheti dehādyupādhikamapi duḥkhamapākaroti /
            buddhetyaparādhīnaprakāśamānandātmānaṃ darśayati, ānandaprakāśayorabhedāt /
            syādetat /
            muktau satyāmasyaite śuddhatvādayaḥ prathante, tatastu prāk dehā</p>
         
         
         
         
         <p>FN: 4-bhedābhedamatena śaṅkā / samādhānaṃ tu sadaiva mukta iti /
            </p>
         
         
         
         
         <p>dyabhedena taddharmajanmajarāmaraṇādiduḥkhayogādityata uktam-<span class="bold">mukteti /</span>
            sadaiva muktaḥ sadaiva kevalo 'nādyavidyāvaśāt bhrāntyā tathāvabhāsata ityarthaḥ /
            tadevamanaupādhikaṃ brahmaṇo rūpaṃ darśayitvāvidyopā</p>
         
         
         
         
         <p>FN: 5-avidyāviṣayīkṛtamityarthaḥ /
            </p>
         
         
         
         
         <p>dhikaṃ rūpamāha-<span class="bold">sarvajñaṃ sarvaśaktisamanvitam /</span>
            tadanena jagatkāraṇatvamasya darśitam, śaktijñānabhāvābhāvānuvidhānātkāraṇatvabhāvābhāvayoḥ
            /
            kutaḥ punarevaṃbhūtabrahmasvarūpāvagatirityata āha-<span class="bold">brahmaśabdasya hīti /</span>
            na kevalam 'sadeva somyedam'ityādīnāṃ vākyānāṃ paurvāparyālocanayā itthaṃbhūtabrahmāvagatiḥ
            /
            api tu brahmapadamapi nirvacanasāmarthyādimamevārthaṃ svahastayati /
            nirvacanamāha-<span class="bold">bṛhaterdhātorarthānugamāt /</span>
            vṛddhikarmā hi bṛhatiratiśāyane vartate /
            taccedamatiśāyana</p>
         
         
         
         
         <p>FN: 6-nanu bṛhateratiśāyanārthakatve 'pi anavacchinnatvaṃ kathamiticetprakaraṇādisaṃkocakābhāvādityāśayaḥ
            /
            </p>
         
         
         
         
         <p>manavacchinnaṃ padāntarāvagamitaṃ nityaśuddhabuddhatvādyasyābhyanujānātītyarthaḥ /
            tadevaṃ tatpadārthasya śuddhatvādeḥ prasiddhimabhidhāya tvaṃpadārthasyāpyāha-<span class="bold">sarvasyātmatvācca brahmāstitvaprasiddhiḥ /</span>
            sarvasya</p>
         
         
         
         
         <p>FN: 1-sarvasyeti prasiddhirityanenānvīyate na hetunā, vaiyarthyāt /
            </p>
         
         
         
         
         <p>pāṃsula</p>
         
         
         
         
         <p>FN: 2-pāṃsumantau pādau yasya /
            </p>
         
         
         
         
         <p>pādakasya hālika</p>
         
         
         
         
         <p>FN: 3-halaṃ vahati hālikaḥ /
            </p>
         
         
         
         
         <p>syāpi brahmāstitvaprasiddhiḥ,kutaḥ,ātmatvāt /
            etadeva sphuṭayati-<span class="bold">sarvo hīti /</span>
            pratītimeva apratītinirākaraṇena draḍhayati-<span class="bold">na neti /</span>
            na na pratyetyahamasmīti, kintu pratyetyeveti yojanā /
            nanvahamasmīti ca jñāsyati mā ca jñāsīdātmānamityata āha-<span class="bold">yadīti /</span></p>
         
         
         <p class="bold">ahamasmīti na pratīyāt /</p>
         
         <p>ahaṅkārāspadaṃ hi jīvātmānaṃ cenna pratīyāt, ahamiti na pratīyādityarthaḥ /
            nanu pratyetu sarvo jana ātmānamahaṅkārāspadam, brahmaṇi tu kimāyātamityata āha-<span class="bold">ātmā ca brahma /</span>
            tadastvamā sāmānādhikaraṇyāt /
            tasmāttatpadārthasya śuddhabuddhatvādeḥ śabdataḥ, tvaṃpadārthasya ca jīvātmanaḥ pratyakṣataḥ
            prasiddheḥ, padārthajñānapūrvakatvācca vākyārthajñānasya, tvaṃpadārthasya brahmabhāvāvagamaḥ
            'tattvamasi'iti vākyādupapadyata iti bhāvaḥ /
            ākṣeptā prathamakalpāśrayaṃ doṣamāha-<span class="bold">yadi tarhi loka iti /</span>
            adhyāpakādhyetṛparamparā lokaḥ /
            tatra 'tattvamasi'iti vākyādyadi brahmātmatvena prasiddhamasti /
            ātmā brahmatveneti vaktavye brahmātmatvenetyabhedavivakṣayā gamayitavyam /
            pariharati-<span class="bold">naḥ /</span>
            kutaḥ,<span class="bold">tadviśeṣaṃ prati vipratipatteḥ /</span>
            tadanena vipratipattiḥ sādhakabādhakapramāṇābhāve sati saṃśayabījamuktam /
            tataśca saṃśayājjijñāsopapadyata iti bhāvaḥ /
            vivādādhikaraṇaṃ dharmī sarvatantrasiddhāntasiddho 'bhyupeyaḥ /
            anyathā anāśrayā bhinnāśrayā vā vipratipattayo na syuḥ /
            viruddhā hi pratipattayo vipratipattayaḥ /
            na cānāśrayāḥ pratipattayo bhavanti, anālambanatvāpatteḥ /
            na ca bhinnāśrayā viruddhāḥ /
            nahyanityā buddhiḥ,nitya ātmeti pratipattivipratipattī /
            tasmāttatpadārthasya śuddhabuddhatvādervedāntebhyaḥ pratītiḥ, tvaṃpadārthasya ca jīvātmano
            lokataḥ siddhiḥ sarvatantrasiddhāntaḥ /
            tadābhāsatvānābhāsatvatattadviśeṣeṣu paramatra vipratipattayaḥ /
            tasmātsāmānyataḥ prasiddhe dharmiṇi viśeṣato vipratipattau yuktastadviśeṣeṣu saṃśayaḥ
            /
            tatra tvaṃpadārthe tāvadvipratipattīrdarśayati-<span class="bold">dehamātram</span>ityādinā,<span class="bold">bhoktaiva kevalaṃ na karttā</span>ityantena /
            atra dehendriyamanaḥkṣaṇikavijñānacaitanyapakṣe na tatpadārthanityatvādayaḥ tvaṃpadārthena
            saṃbadhyante, yogyatāvirahāt /
            śūnyapakṣe 'pi sarvopākhyānarahitamapadārthaḥ kathaṃ tattvamorgocaraḥ /
            kartṛbhoktṛsvabhāvasyāpi pariṇāmitayā tatpadārthanityatvādyasaṃgatireva /
            akartṛtve 'pi bhoktṛtvapakṣe pariṇāmitayā nityatvādyasaṃgatiḥ /
            abhoktṛtve 'pi nānātvenāvacchinnatvādanityatvādiprasaktāvadvaitahānācca tatpadārthāsaṃgatistadavasthaiva
            /
            tvaṃpadārthavipratipattyā ca tatpadārthe 'pi vipratipattirdarśitā /
            vedāprāmāṇyavādino hi laukāyatikādayastatpadārthapratyayaṃ mithyeti manyante /
            veda</p>
         
         
         
         
         <p>FN: 1-vedaprāmāṇyavādino mīmāṃsakāḥ / tehi kriyārthatvamāmnāyasya bruvāṇā vedāntā
            aupacārikā vā avivakṣitasvārthā vā manyanta iti darśitaṃ prāk /
            </p>
         
         
         
         
         <p>prāmāṇyavādino 'pyaupacārikaṃ tatpadārthamavivakṣitaṃ vā manyanta iti /
            tadevaṃ tvaṃpadārthavipratipattidvārā tatpadārthe vipratipattiṃ sūcayitvā sākṣāttatpadārthe
            vipratipattimāha-<span class="bold">asti tadvyatirikta īśvaraḥ sarvajñaḥ sarvaśaktiriti kecit /</span>
            taditi jīvātmānaṃ parāmṛśati /
            na kevalaṃ śarīrādibhyaḥ, jīvātmabhyo 'pi vyatiriktaḥ /
            sa ca sarvasyaiva jagata īṣṭe /
            aiśvaryasiddhyarthaṃ svābhāvikamasya rūpadvayamuktam-<span class="bold">sarvajñaḥ sarvaśaktiriti /</span>
            tasyāpi jīvātmabhyo 'pi vyatirekāt, na tvaṃpadārthena sāmānādhikaraṇyamiti svamatamāha-<span class="bold">atmā sa bhokturityapare</span> /
            bhokturjīvātmano 'vidyopādhikasya sa īśvarastatpadārtha ātmā,tata īśvarādabhinno jīvātmā
            /</p>
         
         
         <p>paramākāśādiva ghaṭākāśādaya ityarthaḥ /
            vipratipattīrupasaṃharan vipratipattibījamāha-<span class="bold">evaṃ bahava iti /</span>
            yuktiyuktyābhāsavākyavākyābhāsasamāśrayāḥ santa iti yojanā /
            nanu santu vipratipattayaḥ, tannimittaśca saṃśayaḥtathāpi kimarthaṃ brahmamīmāṃsārabhyata
            ityata āha-<span class="bold">tatrāvicāryeti /</span>
            tattvajñānācca niḥśreyasādhigamo nātattvajñānādbhavitumarhati /
            api ca atattvajñānānnāstikye satyanarthaprāptirityarthaḥ /
            sūtratātparyamupasaṃharati-<span class="bold">tasmāditi /</span></p>
         
         
         <p>
            vedāntamīmāṃsā tāvattarka eva, tadavirodhinaśca ye 'nye 'pi tarkā adhvaramīmāṃsāyāṃ
            nyāye ca vedapratyakṣādiprāmāṇyapariśodhanādiṣūktāsta upakaraṇaṃ yasyāḥ sā tathoktā
            /<br />
            tasmādiyaṃ paramaniḥśreyasasādhanabrahmajñānaprayojanā brahmamīmāṃsārabdhavyeti siddham
            //1//
            </p>
         
         
         
         
         
         <p>START BsVBh_1,1.2.2</p>
         
         
         <p class="bold">janmādyasya yataḥ | BBs_1,1.2 |</p>
         
         
         <p>tadevaṃ prathamasūtreṇa mīmāṃsārambhamupapādya brahmamīmāṃsāmārabhate-<span class="bold">janmādyasya yataḥ /</span>
            etasya sūtrasya pātanikāmāha bhāṣyakāraḥ-<span class="bold">brahma jijñāsitavyamityuktam /</span>
            <span class="bold">kiṃlakṣaṇaṃ</span> <span class="bold">punastadbrahma</span> /
            yatra yadyapi brahmasvarūpajñānasya pradhānasya pratijñayā tadaṅgānyapi pramāṇādīni
            pratijñātāni, tathāpi svarūpasya prādhānyāttadevākṣipya prathamaṃ samarthyate /
            tatra yadyāvadanubhūyate tatsarvaṃ parimitamaviśuddhamabuddhaṃ vidhvaṃsi,na tenopalabdhena
            tadviruddhasya nityaśuddhabuddhamuktasvabhāvasya brahmaṇaḥ svarūpaṃ śakyaṃ lakṣayitum,
            na hi jātu kaścitkṛtakatvena nityaṃ lakṣayati /
            na ca taddharmeṇa nityatvādinā tallakṣyate, tasyānupalabdhacaratvāt /
            prasiddhaṃ hi lakṣaṇaṃ bhavati, nātyantāprasiddham /
            evaṃ</p>
         
         
         
         
         <p>FN: 1-itarapramāṇenāprasiddhamapi śabdataḥ prasiddhaṃ syāditi cettatrāha-evaṃ ceti
            /
            </p>
         
         
         
         
         <p>ca na śabdo 'pyatra prakramate,</p>
         
         
         <p>atyantāprasiddhatayā brahmaṇo 'padārthasyāvākyārthatvāt /
            tasmāllakṣaṇābhāvāt, na brahma jijñāsitavyamityātyākṣepābhiprāyaḥ /
            tamimamākṣepaṃ bhagavān sūtrakāraḥ pariharati-'janmādyasya yataḥ'iti /
            mā bhūdanubhūyamānaṃ jagattaddharmatayā tādātmyena vā brahmaṇo lakṣaṇam,</p>
         
         
         
         
         <p>FN: 2-tadutpannatvena jagatsvakāraṇaṃ jñāpayati / saviturgatereva deśāntaraprāptiḥ
            /
            </p>
         
         
         
         
         <p>tadutpattyā tu bhaviṣyati deśāntaraprāptiriva saviturvrajyāyā iti tātparyārthaḥ /
            sūtrāvayavān vibhajate-<span class="bold">janmotpattirādirasyeti /</span>
            lāghavāya sūtrakṛtā janmādīti napuṃsakaprayogaḥ kṛtastadupapādanāya samāhāramāha-<span class="bold">janmasthitibhaṅgamiti /</span>
            <span class="bold">janmanaśca </span>ityādiḥ<span class="bold">kāraṇanirdeśaḥ </span>ityantaḥ saṃdarbho nigadavyākhyātaḥ /
            syādetat /
            pradhānakālagrahalokapālakriyāyadṛcchāsvabhāvābhāveṣūpaplavamāneṣu satsu sarvajñaṃ
            sarvaśaktisvabhāvaṃ brahma jagajjanmādikāraṇamiti kutaḥ saṃbhāvanetyata āha-<span class="bold">asya jagata iti /</span>
            atra<span class="bold">nāmarūpābhyāṃ vyākṛtasya </span>iti cetanabhāvakartṛkatvasaṃbhāvanayā pradhānādyacetanakartṛkatvaṃ nirupākhyakartṛkatvaṃ
            ca vyāsedhati /
            yatkhalu nāmnā rūpeṇa ca vyākriyate taccetanakartṛkaṃ dṛṣṭam, yathā ghaṭādi /
            vivādādhyāsitaṃ ca jagannāmarūpābhyāṃ vyākṛtam tasmāccetanakartṛkaṃ saṃbhāvyate /
            cetano hi buddhāvālikhya nāmarūpe ghaṭa iti nāmnā, rūpeṇa ca kambugrīvādinā bāhyaṃ
            ghaṭaṃ niṣpādayati /
            ata eva ghaṭasya nirvartyasyāpyantaḥ saṃkalpātmanā siddhasya karmakārakabhāvo ghaṭaṃ
            karotīti /
            yathāhuḥ-'buddhisiddhaṃ tu na tadasat'iti /
            tathā cācetano buddhāvanālikhitaṃ karotīti na śakyaṃ saṃbhāvayitumiti bhāvaḥ /
            syādetat /
            cetanā grahā lokapālā vā nāmarūpe buddhāvālikhya jagajjanayiṣyanti, kṛtamuktasvabhāvena
            brahmaṇetyata āha-<span class="bold">anekakartṛbhoktṛsaṃyuktasyeti /</span>
            kecitkartāro bhavanti, yathā sūdartvigādayaḥ, na bhoktāraḥ /
            kecittu bhoktāraḥ, yathā śrāddhavaiśvānareṣṭyādiṣu pitāputrādayaḥ, na kartāraḥ /
            tasmādubhayagrahaṇam /</p>
         
         
         <p>deśakālanimittakriyāphalāni itītaretaradvandvaḥ /
            deśādīni ca tāni pratiniyatāni ceti vigrahaḥ /
            tadāśrayo jagattasya /
            kecitkhalu pratiniyatadeśotpādāḥ, yathā kṛṣṇamṛgādayaḥ /
            kecitpratiniyatakālotpādāḥ, yathā kokilālāpādayo vasante /
            kecitpratiniyatanimittāḥ, yathā navāmbudadhvānādinimittā balākāgarbhādayaḥ /
            kecitpratiniyatakriyāḥ, yathā brāhmaṇānāṃ yājanādayo netareṣām /
            evaṃ pratiniyataphalāḥ, yathā kecitsukhinaḥ, kecidduḥkhinaḥ, evaṃ ya eva sukhinasta
            eva kadācidduḥkhinaḥ /
            sarvametadākasmikāparanāmni yādṛcchikatve vā svābhāvikatve vā sarvajñāsarvaśaktikartṛkatve
            ca na ghaṭate, parimitajñānaśaktibhirgrahalokapālādibhirjñātuṃ kartuṃ cāśakyatvāt
            /
            tadidamuktam-<span class="bold">manasāpyacintyaracanārūpasyeti /</span>
            ekasyā api hi śarīraracanāyā rūpaṃ manasā na śakyaṃ cintayituṃ kadācit, prāgeva jagadracanāyāḥ,kimaṅga
            punaḥ kartumityarthaḥ /
            sūtravākyaṃ pūrayati-<span class="bold">tadbrahmeti vākyaśeṣaḥ</span> /
            syādetat /
            kasmātpunarjanmasthitibhaṅgamātramihādigrahaṇena gṛhyate, na tu vṛddhipariṇāmāpakṣayā
            apītyata āha-<span class="bold">anyeṣāmapi bhāvavikārāṇāṃ--</span>vṛddhyādīnān<span class="bold">triṣvevāntarbhāva iti /</span>
            vṛddhistāvadavayavopacayaḥ /
            tenālpāvayavādavayavino dvitantukāderanya eva mahānpaṭo jāyata iti janmaiva vṛddhiḥ
            /
            pariṇāmo 'pi trividho dharmalakṣaṇāvasthālakṣaṇaḥ utpattireva /
            dharmiṇo hi hāṭakāderdharmalakṣaṇaḥ pariṇāmaḥ kaṭakamukuṭādistasyotpattiḥ, evaṃ kaṭakāderapi
            pratyutpannatvādilakṣaṇaḥ pariṇāma utpattiḥ /
            evamavasthāpariṇāmo navapurāṇatvādirutpattiḥ /
            apakṣayastvavayavahrāso nāśa eva /
            tasmājjanmādiṣu yathāsvamantarbhāvādvṛddhyādayaḥ pṛthaṅnoktā ityarthaḥ /
            athaite vṛddhyādayo na janmādiṣvantarbhavanti, tathāpyutpattisthitibhaṅgamevopādātavyam
            /
            tathā sati hi tatpratipādake 'yato vā imāni bhūtāni'iti vedavākye buddhisthīkṛte jaganmūlakāraṇaṃ
            brahma lakṣitaṃ bhavati /
            anyathā tu jāyate 'sti vardhate ityādīnāṃ grahaṇe tatpratipādakaṃ nairuktavākyaṃ buddhau
            bhavet,tacca na mūlakāraṇapratipādanaparam, mahāsargādūrdhvaṃ sthitikāle 'pi tadvākyoditānāṃ
            janmādīnāṃ bhāvavikārāṇāmupapatteḥ, iti śaṅkānirākaraṇārthaṃ vedoktotpattisthitibhaṅgagrahaṇamityāha-<span class="bold">yāskaparipaṭhitānāṃ tviti /</span>
            nanvevamapyutpattimātraṃ sūcyatām,tannāntarīyakatayā tu sthitibhaṅgaṃ gamyata ityata
            āha-<span class="bold">yotpattirbrahmaṇaḥ </span>kāraṇā</p>
         
         
         
         
         <p>FN: 1-ṣaṣṭhyantaśaṅkāṃ nirākaroti-kāraṇāditi /
            </p>
         
         
         
         
         <p>diti /
            tribhirasyopādānatvaṃ sūcyate /
            utpattimātraṃ tu nimittakāraṇasādhāraṇamiti</p>
         
         
         
         
         <p>FN: 2-atredaṃ bodhyam-utpattimātrasya nimittakāraṇasādhāraṇatve 'pi layādhāratvoktyā
            upādānatvaṃ sidhyet / nahi daṇḍādiṣu ghaṭādayo līyante / tasmāditaravaiyarthyamiticenna
            / nahyatropādānatvasūcanāyaiva taduktamapitu prakṛtivikārābhedanyāyenādvaitasiddhaye
            'pi tena brahma upādānaṃ bhavatu, adhiṣṭhātā tvanyaḥ syāt, kumbhakāra iva kumbhasyotpattāviti
            śaṅkānirāso boddhavyaḥ /
            </p>
         
         
         
         
         <p>nopādānaṃ sūcayet /
            tadidamuktam-<span class="bold">tatraiveti /</span>
            pūrvoktānāṃ kāryakāraṇaviśeṣaṇānāṃ prayojanamāha-<span class="bold">na yathokteti /</span>
            tadanena</p>
         
         
         
         
         <p>FN: 3-nanu lakṣaṇādeva brahmasiddhau śāstrayonitvasamanvayādhikaraṇayorvaiyarthyamityāśaṅkāṃ
            pariharati-tadaneneti / lakṣaṇaṃhi siddhasya vastuno bhedamavagamayati īdṛśaṃ taditi
            /
            </p>
         
         
         
         
         <p>prabandhena pratijñāviṣayasya brahmasvarūpasya lakṣaṇadvāreṇa saṃbhāvanoktā /</p>
         
         
         
         
         <p>FN: 4-utkaṭaikatarakoṭikaḥ saṃśayaḥ saṃbhāvanā / kāryeṇa hi kāraṇaṃ kiñcidastīti mitam
            / tattvekamanekaṃ veti saṃdigdhaṃ / tasya yadaikatvaṃ sidhyati tadā tatsarvajñaṃ sarvaśakti
            ca bhavati / ayaṃ ca saṃdehaḥ kalpanālāghavākhyatarkeṇa utkaṭaikatarakoṭikatāṃ nītaḥ
            saṃbhavānetyucyate prāsādādīnāmanekakartṛkatvasya dṛṣṭatvānna tatra nirṇayo bhavati
            ato nirṇayārthamāvaśyakamagnimādhikaraṇamiti bhāvaḥ /
            </p>
         
         
         
         
         <p>
            tatra pramāṇaṃ vaktavyam /<br />
            yathāhurnaiyāyikāḥ-'saṃbhāvitaḥ pratijñāyāṃ pakṣaḥ sādhyeta hetunā /<br />
            na tasya hetubhistrāṇamutpatanneva yo hataḥ //
            </p>
         
         
         <p>yathā ca vandhyā jananī'ityādiriti /
            itthaṃ nāma janmādi saṃbhāvanāhetuḥ, yadanye vaiśeṣikakādaya ita evānumānādīśvaraviniścayamicchantīti
            saṃbhāvanāhetutāṃ draḍhayitumāha-<span class="bold">etadeveti /</span>
            codayati-<span class="bold">nanvihāpīti /</span>
            etāvataivādhikaraṇārthe samāpte vakṣyamāṇādhikaraṇārthamanuvadansuhṛdbhāvena pariharati-<span class="bold">na vedānteti /</span>
            vedāntavākyakusumagrathanārthatāmeva darśayati-<span class="bold">vedānteti /</span>
            vicārasyādhyavasānaṃ savāsanāvidyādvayocchedaḥ /
            tato hi brahmāvagaternivṛttirāvirbhāvaḥ /
            tatkiṃ brahmaṇi śabdādṛte na mānāntaramanusaraṇīyam /
            tathā ca kuto mananam,kutaśca tadanubhavaḥ sākṣātkāraḥityata āha-<span class="bold">satsu tu vedāntavākyeṣviti /</span>
            anumānaṃ vedāntāvirodhi tadupajīvi cetyapi draṣṭavyam /
            śabdāvirodhinyā tadupajīvinyā ca yuktyā vivecanaṃ mananam /
            yuktiśca arthāpattiranumānaṃ vā /
            syādetat /
            yathā dharme na puruṣabuddhisāhāyyam, evaṃ brahmaṇyapi kasmānna bhavatītyata āha-<span class="bold">na dharmajijñāsāyāmiveti /</span></p>
         
         
         <p class="bold">śrutyādaya iti /</p>
         
         <p>śrutītihāsapurāṇāsmṛtayaḥ pramāṇam /
            anubhavo 'ntaḥkaraṇavṛttibhedo brahmasākṣātkāraḥttasyāvidyānivṛttidvāreṇa brahmasvarūpāvirbhāvaḥ
            pramāṇaphalam /
            tacca phalamiva phalamiti gamayitavyam /
            yadyapi dharmajijñāsāyāmapi sāmagryāṃ pratyakṣādīnāṃ vyāpārastathāpi sākṣānnāsti /
            brahmajijñāsāyāṃ tu sākṣādanubhavādīnāṃ saṃbhavo 'nubhavārthā ca brahmajijñāsetyāha-<span class="bold">anubhavāvasānatvāt /</span>
            brahmānubhavo brahmasākṣātkāraḥ paraḥpuruṣārthaḥ, nirmṛṣṭanikhiladuḥkhaparamānandarūpatvāditi
            /
            nanu bhavatu brahmānubhavārthā jijñāsā,tadanubhava eva tvaśakyaḥ, brahmaṇastadviṣayatvāyogyatvāt
            ityata āha-<span class="bold">bhūtavastuviṣayatvācca brahmavijñānasya /</span>
            vyatireka</p>
         
         
         
         
         <p>FN: 1-vyatirekaḥ-prapañcābhāvopalakṣitaṃ svarūpaṃ, tadviṣayasākṣātkārasya vikalparūpo
            brahmaṇā saha viṣayaviṣayibhāva) saṃbandho 'sti na tattvata iti bhāvaḥ /
            </p>
         
         
         
         
         <p>sākṣātkārasya vikalparūpo viṣayaviṣayibhāvaḥ /
            natvevaṃ dharmajñānamanubhavāvasānam, tadanubhavasya svayamapuruṣārthatvāt, tadanuṣṭhānasādhyatvātpuruṣārthasya,
            anuṣṭhānasya ca vināpyanubhavaṃ śābdajñānamātrādeva siddherityāha-<span class="bold">kartavye hītyādinā /</span>
            na cāyaṃ sākṣātkāraviṣayatāyogyo 'pyavartamānatvāt, avartamānaścānavasthitatvādityāha-<span class="bold">puruṣādhīneti /</span>
            puruṣādhīnatvameva laukikavaidikakāryāṇāmāha-<span class="bold">kartumakartumiti /</span>
            laukikaṃ kāryamanavasthitamudāharati-<span class="bold">yathāśveneti /</span>
            laukikenodāharaṇena saha vaidikamudāharaṇaṃ samuccinoti-<span class="bold">tathātirātra iti /</span>
            kartumakartumityasyedamudāharaṇamuktam /
            kartumanyathā vā kartumityasyodāharaṇamāha-<span class="bold">udita iti /</span>
            syādetat /
            puruṣasvātantryāt kartavye vidhipratiṣedhānāmānarthakyam, atadadhīnatvātpuruṣapravṛttinivṛttyorityata
            āha-<span class="bold">vidhipratiṣedhāścātrārthavantaḥ syuḥ /</span>
            gṛhṇātīti vidhiḥ /
            na gṛhṇātīti pratiṣedhaḥ /
            uditānuditahomayorvidhī /
            evaṃ nārāsthitasparśananiṣedho brahmaghnaśca tadvāraṇavidhirityevañjātīyakā vidhipratiṣedhā
            arthavantaḥ /
            kuta ityata āha-<span class="bold">vikalpotsargāpavādāśca /</span>
            co hetau /
            yasmādgrahaṇāgrahaṇayoruditānuditahomayośca virodhātsamuccayāsaṃbhave tulyabalatayā
            ca bādhyabādhakabhāvābhāve satyagatyā vikalpaḥ /
            nārāsthisparśananiṣedhatadvāraṇāyośca viruddhayoratulyabalatayā na vikalpaḥ /
            kintu sāmānyaśāstrasya sparśananiṣedhasya dhāraṇavidhiviṣayeṇa viśeṣaśāstreṇa bādhaḥ
            /
            etaduktaṃ bhavati-vidhipratiṣedhaireva sa tādṛśo viṣayo 'nāgatotpādyarūpa upanītaḥ,
            yena puruṣasya vidhiniṣedhādhīnapravṛttinivṛttyorapi svātantryaṃ bhavatīti /
            bhūte vastuni tu neyamasti vidhetyāha-<span class="bold">na tu vastvevaṃ naivamiti /</span>
            tadanena prakāravikalpo nirastaḥ /
            prakārivikalpaṃ niṣedhati-<span class="bold">asti nāstīti /</span>
            syādetat /
            bhūte 'pi vastuni vikalpo dṛṣṭaḥ, yathā sthāṇurvā puruṣo veti, tatkathaṃ na vastu
            vikalpyate, ityata āha-<span class="bold">vikalpanāstviti /</span>
            puruṣabuddhiḥ-antaḥkaraṇaṃ,tadapekṣā vikalpanāḥ-saṃśayaviparyāsāḥ /
            savāsanamanomātrayonayo vā, yathā svapne /
            savāsanendriyamanoyonayo vā, yathāsthāṇurvā puruṣo vetisthāṇau saṃśayaḥ,puruṣa eveti
            va viparyāsaḥ /
            anyaśabdena vastutaḥ sthāṇoranyasya puruṣasyābhidhānāt /
            na tu puruṣatattvaṃ vā sthāṇutattvaṃ vāpekṣante /
            samānadharmadharmidarśanamātrādhīnajanmatvāt /
            tasmādayathāvastavo vikalpanā na vastu vikalpayanti vā anyathayanti vetyarthaḥ /
            tattvajñānaṃ tu na buddhitantram, kiṃ tu vastutantram,atastato vastuviniścayo yuktaḥ,
            na tu vikalpanābhya ityāha-<span class="bold">na vastuyāthātmyeti /</span>
            evamuktena prakāreṇa bhūtavastuviṣayāṇāṃ jñānānāṃ prāmāṇyasya vastutantratāṃ prasādhya
            brahmajñānasya vastutantratāmāha-<span class="bold">tatraivaṃ satīti /</span>
            atra codayati-<span class="bold">nanu bhūteti /</span>
            yat kila bhūtārthaṃ vākyaṃ tatpramāṇāntaragocarārthatayānuvādakaṃ dṛṣṭam /
            yathā nadyāstīre phalāni santīti /
            tathā ca vedāntāḥ /
            tasmāt bhūtārthatayā pramāṇāntaradṛṣṭamevārthamanuvadeyuḥ /
            uktaṃ ca brahmaṇi jagajjanmādihetukamanumānaṃ pramāṇāntaram /
            evaṃ ca maulikaṃ tadeva parīkṣaṇīyam, na tu vedāntavākyāni tadadhīnasatyatvānīti kathaṃ
            vedāntavākyagrathanārthatā sūtrāṇāmityarthaḥ /
            pariharati-<span class="bold">na /
               indriyāviṣayatveti /</span>
            kasmāt punarnendriyaviṣayatvaṃ pratīca ityata āha-<span class="bold">svabhāvata iti /</span>
            ata eva śrutiḥ-'parāñci khāni vyatṛṇat</p>
         
         
         
         
         <p>FN: 1-vyatṛṇat-hiṃsitavān / pratyagātmānamavalokanamevendriyāṇāṃ hiṃsā /
            </p>
         
         
         
         
         <p>svayaṃbhūstasmātparāṅ paśyati nāntarātman'iti /
            <span class="bold">sati hīndriyeti /</span>
            pratyagātmanastvaviṣayatvamupapāditam /
            yathā ca sāmānyato dṛṣṭamapyanumānaṃ</p>
         
         
         
         
         <p>FN: 2-vimataṃ dhīmatkṛtaṃ, kāryatvāditi sāmānyato dṛṣṭamanumānaṃ /
            </p>
         
         
         
         
         <p>brahmaṇi na pravartate tathopariṣṭānnipuṇataramupapādayiṣyāmaḥ /</p>
         
         
         
         
         <p>FN: 3-dvitīyādhyāyasya dvitīya pāde /
            </p>
         
         
         
         
         <p>upapāditaṃ caitadasmābhirvistareṇa nyāyakaṇikāyām /
            na ca bhūtārthatāmātreṇānuvādatetyupariṣṭādupapādayiṣyāmaḥ /</p>
         
         
         
         
         <p>FN: 4-tattu samanvayāditi sūtre /
            </p>
         
         
         
         
         <p>tasmātsarvamavadātam /
            śrutiśca 'yato vā'iti janma darśayati, 'yena jātāni jīvanti'iti jīvanaṃ sthitim, 'yatprayanti'iti
            tatraiva layam /
            <span class="bold">tasya ca nirṇayavākyam /</span>
            atra ca pradhānādisaṃśaye nirṇayavākyam-<span class="bold">ānandāddhyeveti /</span></p>
         
         
         <p>etaduktaṃ bhavati-yathā rajjvajñānasahitarajjūpādānā hi dhārā rajjvāṃ satyāmasti,
            rajjvāmeva ca līyate, evamavidyāsahitabrahmopādānaṃ jagat jāyate, brahmaṇyevāsti,
            tatraiva ca līyatā iti siddham //2//</p>
         
         
         
         
         
         <p>START BsVBh_1,1.3.3</p>
         
         
         <p class="bold">śāstrayonitvāt | BBs_1,1.3 |</p>
         
         
         <p>sūtrāntaramavatārayituṃ purvasūtrasaṃgatimāha-<span class="bold">jagatkāraṇatvapradarśaneneti /
               śāstrayonitvāt </span>//</p>
         
         
         <p>na kevalaṃ jagadyonitvādasya bhagavataḥ sarvajñatā, śāstrayonitvādapi boddhavyā /
            śāstrayonitvasya sarvajñatāsādhanatvaṃ samarthagate-<span class="bold">mahata ṛgvedādeḥ śāstrasyeti /</span>
            cāturvarṇyasya cāturāśramyasya ca yathāyathaṃ niṣekādiśmaśānāntāsu brāhmamuhūrtopakramapradoṣaparisamāpanīyāsu
            nityanaimittikakāmyakarmapaddhatiṣu ca brahmatattve ca śiṣyāṇāṃ śāsanāt śāstramṛgvedādiḥ
            /
            ata eva mahāviṣayatvāt mahat /
            na kevalaṃ mahāviṣayatvenāsya mahattvam, api tvanekāṅgopāṅgopakaraṇatayāpītyāha-<span class="bold">anekavidyāsthānopabṛṃhitasya /</span>
            purāṇanyāyamīmāṃsādayo daśa vidyāsthānānitaistayā tayā dvāropakṛtasya /
            tadanena samastaśiṣṭajanaparigraheṇāprāmāṇyaśaṅkāpyapākṛtā /
            purāṇādipraṇetāro hi maharṣayaḥ śiṣṭāstaistayā tayā dvārā vedānvyācakṣāṇaistadarthacādareṇānutiṣṭhadbhiḥ
            parigṛhīto veda iti /
            na cāyamanavabodhako nāpyarapaṣṭabodhako yenāpramāṇaṃ syādityāha-<span class="bold">pradīpavatsarvārthāvadyotinaḥ /</span>
            sarvamarthajātaṃ sarvathāvabodhayan nānavabodhako nāpyaspaṣṭabodhaka ityarthaḥ /
            ata eva<span class="bold">sarvajñakalpasya-</span>sarvajñasadṛśasya /
            sarvajñasya hi jñānaṃ sarvaviṣayaṃ, śāstrasyāpyabhidhānaṃ sarvaviṣayamiti sādṛśyam
            /
            tadevamanvayamuktvā vyatirekamapyāha-<span class="bold">na hīdṛśasyeti /</span>
            sarvajñasya guṇaḥ sarvaviṣayatātadanvitaṃ śāstram, asyāpi sarvaviṣayatvā /
            uktamarthaṃ pramāṇayati-</p>
         
         
         
         
         <p>FN: 1-idamihānumānaṃ-brahma vedaviṣayādadhikaviṣayajñaṃ tatkartṛtvāt / yo yadvākyapramāṇakartā
            sa tadviṣayādadhikaviṣayajñaḥ yathā pāṇiniriti /
            </p>
         
         
         
         
         <p><span class="bold">yadyadvistarārthaṃ śāstraṃ yasmātpuruṣaviśeṣātsaṃbhavati sa-</span>puruṣaviśeṣaḥ<span class="bold">tato 'pi-</span>śāstrāt<span class="bold">adhikataravijñānaḥ </span>iti yojanā /
            adyatve 'pyasmadādibhiryatsamīcīnārthaviṣayaṃ śāstraṃ viracyate tatrāsmākaṃ vaktṛṇāṃ
            vākyājjñānamadhikaviṣayam /
            nahi te te 'sādhāraṇadharmā anubhūyamānā api śakyā vaktum /
            na khalvikṣukṣīraguḍādīnāṃ madhurarasabhedāḥ śakyāḥ sarasvatyāpyākhyātum /
            vistarārthamapi vākyaṃ na vaktṛjñānena tulyaviṣayamiti kathayituṃ vistaragrahaṇam
            /
            sopanayaṃ nigamanamāha-<span class="bold">kimu vaktavyamiti /</span>
            vedasya yasmāt mahato bhūtāt yoneḥ saṃbhavaḥ, tasya mahato bhūtasya brahmaṇo niratiśayaṃ
            sarvajñatvaṃ ca sarvaśaktitvaṃ ca kimu vaktavyamiti yojanā /
            <span class="bold">anekaśākheti /</span><br />
            atra cānekaśākhābhedabhinnasyavedasyetyādiḥ saṃbhavaityanta upanayaḥ /
            tasyetyādi sarvaśaktitvañcetyantaṃ nigamanam /
            <span class="bold">aprayatnenaiveti /</span>
            īṣatprayatnena, yathālavaṇā yavāgūriti /
            devarṣayo hi mahāpariśrameṇāpi yatrāśaktastadayamīṣatprayatnena līlayaiva karotīti
            niratiśayamasya sarvajñatvaṃ sarvaśaktitvaṃ coktaṃ bhavati /
            aprayatnenāsya vedakartṛtve śrutiruktā-'asya mahato bhūtasya'iti /
            ye 'pi tāvat varṇānāṃ nityatvamāsthiṣata tairapi padavākyādīnāmanityatvamabhyupeyam
            /
            ānupūrvībhedavanto hi varṇāḥ padam /
            padāni cānupūrvībhedavanti vākyam /
            vyaktidharmaścānupūrvī na varṇadharmaḥ, varṇānāṃ nityānāṃ vibhūnāṃ ca kālato deśato
            vā paurvāparyāyogāt /
            vyaktiścānityeti kathaṃ tadupagṛhītānāṃ varṇānāṃ nityānāmapi padatā nityā /
            padānityatayā ca vākyādīnāmapyanityatā vyākhyātā /
            tasmānnṛttānukaraṇavat padādyanukaraṇam /
            yathā hi yādṛśaṃ gātracalanādi nartakaḥ karoti tādṛśameva śikṣyamāṇānukaroti nartakī,
            na tu tadeva vyanakti, evaṃ yādṛśīmānupūrvīṃ vaidikānāṃ varṇapadādīnāṃ karotyadhyāpayitā
            tādṛśīmevānukaroti māṇavakaḥ, na tu tāmevoccārayati, ācāryavyaktibhyo māṇavakavyaktīnāmanyatvāt
            /
            tasmānnityānityavarṇavādināṃ na laukikavaidikapadavākyādipauruṣeyatve vivādaḥ,kevalaṃ
            vedavākyeṣu puruṣasvātantryāsvātantrye vipratipattiḥ /
            yathāhuḥ-'yatnataḥ pratiṣedhyā naḥ puruṣāṇāṃ svatantratā' /
            tatra sṛṣṭipralayamanicchanto jaiminīyā vedādhyayanaṃ pratyasmādṛśaguruśiṣyaparamparāmavicchinnāmicchante
            vedamanādimācakṣate /
            vaiyāsikaṃ tu matamanuvartamānāḥ śrutismṛtītihāsādisiddhasṛṣṭipralayānusāreṇānādyavidyopadhānalabdhasarvaśaktijñānasyāpi
            paramātmano nityasya vedānāṃ yonerapi na teṣu svātantryam, pūrvapūrvasargānusāreṇa
            tādṛśatādṛśānupūrvīviracanāt /
            yathā hi yāgādibrahmahatyādayor'thānarthahetavo brahmavivartā api na sargāntare 'pi
            vipariyanti /
            na hi jātu kvacitsarge brahmahatyār'thaheturanarthahetuścāśvamedho bhavati /
            agnirvā kledayati /
            āpo vā dahanti /
            tadvat /
            yathātra sarge niyatānupūrvyaṃ vedādhyayanamabhyudayaniḥśreyasahetuḥranyathā tadeva
            vāgvajratayānarthahetuḥ, evaṃ sargāntareṣvapīti tadanurodhāt sarvajño 'pi sarvaśaktirapi
            pūrvapūrvasargānusāreṇa vedānviracayanna svatantraḥ /
            puruṣāsvātantryamātraṃ cāpauruṣeyatvaṃ rocayante jaiminīyā api /
            taccāsmākamapi samānamanyatrābhiniveśāt /
            na caikasya pratibhāne 'nāśvāsa iti yuktam /
            na hi bahūnāmapyajñānāṃ vijñānāṃ vāśayadoṣavatāṃ pratibhāne yukta āśvāsaḥ /
            tattvajñānavatastvapāstasamastadoṣasyaikasyāpi pratibhāne yukta evāśvāsaḥ /
            sargādibhuvāṃ prajāpatidevarṣīṇāṃ dharmajñānavairāgyaiśvaryasaṃpannānāmupapadyate
            tatsvarūpāvadhāraṇam,tatpratyayena cārvācīnānāmapi tatra saṃpratyaya ityupapannaṃ
            brahmaṇaḥ śāstrayonitvam, śāstrasya cāpauruṣeyatvam, prāmāṇyaṃ ceti /
            iti prathamavarṇakam /
            varṇakāntaramārabhate-<span class="bold">athaveti /</span></p>
         
         
         <p>
            pūrveṇādhikaraṇena brahmasvarūpalakṣaṇāsaṃbhavāśaṅkāṃ vyudasya lakṣaṇasaṃbhava uktaḥ
            /<br />
            tasyaiva tu lakṣaṇasyānenānumānatvāśaṅkāmapākṛtyāgamopadarśanena brahmaṇi śāstraṃ
            pramāṇamuktam /<br />
            akṣarārthastvatirohitaḥ //3//
            </p>
         
         
         <p>śāstrapramāṇakatvamuktaṃ brahmaṇaḥ pratijñāmātreṇa,tadanena sūtreṇa pratipādanīyamityutsūtraṃ
            pūrvapakṣamāracayati bhāṣyakāraḥ-<span class="bold">kathaṃ punariti /</span>
            kimākṣepe-śuddhabuddhodāsīnasvabhāvatayopekṣaṇīyaṃ brahma, bhūtamabhidadhatāṃ vedāntānāmapuruṣārthopadeśināmaprayojanatvāpatteḥ,
            bhūtārthatvena ca pratyakṣādibhiḥ samānaviṣayatayā laukikavākyavattadarthānuvādakatvenāprāmāṇyaprasaṅgāt
            /
            na khalu laukikāni vākyāni pramāṇāntaraviṣayamarthamavabodhayanti svataḥ pramāṇam,
            evaṃ vedāntā apītyanapekṣatvalakṣaṇaṃ prāmāṇyameṣāṃ vyāhanyeta /
            na caitairapramāṇairbhavituṃ yuktam /
            na cāprayojanaiḥ, svādhyāyādhyayanavidhyāpāditaprayojanavattvaniyamāt /
            tasmāttattadvihitakarmāpekṣitakartṛdevatādipratipādanaparatvenaiva kriyārthatvam /
            yadi tvasaṃnidhānāttatparatvaṃ na rocayante, tataḥ saṃnihitopāsanādikriyāparatvaṃ
            vedāntānām /
            evaṃ hi pratyakṣādyanadhigatagocaratvenānapekṣatayā prāmāṇyaṃ ca prayojanavattvaṃ
            ca sidhyatīti tātparyārthaḥ /
            pāramarṣasūtropanyāsastu pūrvapakṣadārḍhyāya /
            ānarthakyañcāprayojanavattvam, sāpekṣatayā pramānutpādakatvaṃ, cānuvādakatvāditi /
            <span class="bold">ataḥ </span>ityādi<span class="bold">vā</span>ntaṃ grahaṇakavākyam /
            asya vibhāgabhāṣyaṃ <span class="bold">nahi</span>ityādi<span class="bold">upapannā vā </span>ityantam /
            syādetat /
            akriyārthatve 'pi brahmasvarūpavidhiparā vedāntā bhaviṣyanti,tathā ca 'vidhinā tvekavākyatvāt'-iti
            rāddhāntasūtramanugrahīṣyate /
            na khalvapravṛttapravartanameva vidhiḥ,utpattividherajñātajñāpanārthatvāt /
            vedāntānāṃ cājñātaṃ brahma jñāpayatāṃ tathābhāvādityata āha-<span class="bold">na ca pariniṣṭhita iti /</span></p>
         
         
         
         
         <p>FN: 1-anāgateti-anāgatatvādutpādyaḥ, bhāvaḥ-bhāvanā tadviṣayo vidhiḥ /
            </p>
         
         
         
         
         <p>anāgatotpādyabhāvaviṣaya eva hi sarvo vidhirupeyaḥ, utpattyadhikāraviniyogaprayogotpattirūpāṇāṃ
            parasparā</p>
         
         
         
         
         <p>FN: 2-adhikāraḥ-phalasaṃbandhabodhanaṃ, viniyogaḥ-kriyāyāḥ phalaśeṣatvajñāpanaṃ, prayogaḥ-anuṣṭhāpanaṃ,
            utpattiḥ-karmasvarūpajñānam / eteṣāṃ hi parasparamavinābhāvo 'sti, yasmāt phalasaṃbandhaḥ
            kriyāyāḥ śeṣatvamantareṇa na saṃbhavati, śeṣatvaṃ ca nānuṣṭhānamantarā, tacca nājñānata
            iti / siddhaṃ cetpuṃvyāpārānapekṣaṃ phalamārabheta sadārabhetetyasaṃbhavasteṣāmityarthaḥ
            /
            </p>
         
         
         
         
         <p>vinābhāvāt, siddhe ca teṣāmasaṃbhavāt, tadvākyā</p>
         
         
         
         
         <p>FN: 3-nanu adhikārādividhīnāṃ parasparamavinābhāve kathamavāntarabheda iti cettatrāha-tadvākyānāmiti
            / aidaṃparyaṃ-tātparyaṃ, tedava 'yathā'ityādinā 'avivakṣitāḥ'ityantena saṃdarbheṇa
            prādarśayat /
            </p>
         
         
         
         
         <p>nāṃ tvaidaṃparyaṃ bhidyate /
            yathā 'agnihotraṃ juhuyātsvargakāmaḥ'ityādibhyo 'dhikāraviniyogaprayogāṇāṃ pratilambhāt,
            'agnihotraṃ juhoti'ityutpattimātraparaṃ vākyam /
            na tvatra viniyogādayo na santi,santo 'pyanyato labdhatvātkevalamavivakṣitāḥ /
            tasmāt bhāvanāviṣayo vidhirna siddhe vastuni bhavitumarhatīti /
            upasaṃharati-<span class="bold">tasmāditi /</span>
            atrārucikāraṇamuktvā pakṣāntaramupasaṃkramate-<span class="bold">atheti /</span>
            evaṃ ca satyuktarūpe brahmaṇi śabdasyātātparyāt pramāṇāntareṇa yādṛśa</p>
         
         
         
         
         <p>FN: 4-yādṛśaṃ-jīvādbhinnaṃ /
            </p>
         
         
         
         
         <p>masya rūpaṃ vyavasthāpyate na tacchabdena virudhyate,tasyopāsanāparatvāt, samāropeṇa
            copāsanāyā upapatteriti /
            prakṛtamupasaṃharati-<span class="bold">tasmānneti /</span>
            sūtreṇa siddhāntayati-<span class="bold">evaṃ prāpta</span> <span class="bold">ucyate-tattvasamanvayāt </span>//</p>
         
         
         
         
         
         <p>START BsVBh_1,1.4.4</p>
         
         
         <p class="bold">tattu samanvayāt | BBs_1,1.4 |</p>
         
         
         <p>tadetat vyācaṣṭe-<span class="bold">tuśabda iti /</span>
            tadityuttarapakṣapratijñāṃ vibhajate-<span class="bold">tadbrahmeti /</span>
            pūrvapakṣī karkaśāśayaḥ pṛcchati-<span class="bold">katham /</span>
            kutaḥ prakārādityarthaḥ /
            siddhāntī svapakṣe hetuṃ prakārabhedamāha-<span class="bold">samanvayāt /</span>
            samyaganvayaḥ</p>
         
         
         
         
         <p>FN: 5-anvayasya samyaktvaṃ tātparyarūpaṃ bodhyam /
            </p>
         
         
         
         
         <p>samanvayastasmāt /
            etadeva vibhajate-<span class="bold">sarveṣu hi vedānteṣviti /</span>
            vedāntānāmaikāntikīṃ brahmaparatāmācikhyasurbahūni vākyānyudāharati-<span class="bold">sadeveti /</span>
            'yato vā imāni bhūtāni'iti tu vākyaṃ pūrvamudāhṛtaṃ jagadutpattisthitināśakāraṇamiti
            ceha smāritamiti na paṭhitam /
            yena hi vākyamupakramyate yena copasaṃhriyate tadeva vākyārtha iti śābdāḥ /
            yathopāṃśuyājavākye 'nūcoḥ puroḍāśayorjāmitādoṣasaṃkīrtanapūrvakopāṃśuyājavidhānena
            tatpratisamādhānopasaṃhāre cāpūrvopāṃśuyāja</p>
         
         
         
         
         <p>FN: 1-'jāmi vā etadyajñasya kriyate yadanvañcau puroḍāśau upāṃśuyājamantarā yajati
            viṣṇurupāṃśu yaṣṭavyo 'jāmitvāya'ityādimantreṇa, āgneyāgnīṣomīyayoḥ puroḍāśayoḥ nirantarayoḥ
            karaṇe jāmi-ālasyaṃ bhavediti madhye upāṃśuyāgo vidhīyate / tatra kimidamapūrvayāgavidhānamāho
            'viṣṇurupāṃśu yaṣṭavyaḥ'iti paṭhitayāgatrayasyānuvāda iti saṃśaye dravyadevatayoraśravaṇāt,
            vidhipratyayasya cābhāvādagrepaṭitayāgatrayasyāyamanuvāda iti pūrvaḥ pakṣaḥ / evaṃ
            sati ekavākyatvabhaṅgāpattyā, mantrakāṇḍe upāṃśuyājasthāne paṭhitavaiṣṇavaprājāpatyāgnīṣomīyayājyānuvākyābhistulyārthatvena
            vikalpamānābhirviṣṇavādidevatādhrauvājyadravyalābhāt, 'yajati'iti pañcamalakārasyavidhipratyayatvāt,
            apūrvayāgavidheravāyamiti bhedalakṣaṇe cintitam / 'viṣṇurupāṃśu-'ityādayastu anuvādā
            iti dik /
            </p>
         
         
         
         
         <p>karmavidhiparatā ekavākyatābalādāśritā, evamatrāpi 'sadeva somyedam'iti brahmopakramāt
            'tattvamasi'iti ca jīvasya brahmātmanopasaṃhārāt tatparataiva vākyasya /
            evaṃ vākyā</p>
         
         
         
         
         <p>FN: 1-aitareyake-'ātmā vā idameka evāgra āsīt'ityupakramya 'prajñānaṃ brahma'ityupasaṃhṛtam
            / vājasaneyake-'ahaṃ brahmāsmi'ityupakramya 'ayamātmā brahma'ityupasaṃhṛtam / ātharvaṇe-'kasmin
            bhagavo vijñāte sarvamidaṃ vijñātaṃ bhavati'iti sarvātmakaṃ brahmopakramya 'brahmaivedamamṛtaṃ
            purastāt'iti tadevopasaṃhṛtam / ityādīni ca vākyānyudāhartavyāni /
            </p>
         
         
         
         
         <p>ntarāṇāmapi paurvāparyālocanayā brahmaparatvamavagantavyam /
            na ca tatparatvasya dṛṣṭasya sati saṃbhave 'nyaparatā adṛṣṭā yuktā kalpayitum, atiprasaṅgāt
            /
            na kevalaṃ kartṛparatā teṣāmadṛṣṭā, anupapannā cetyāha-</p>
         
         
         <p class="bold">na ca teṣāmiti /</p>
         
         <p>sāpekṣatvenāprāmāṇyaṃ pūrvapakṣabījaṃ dūṣayati-<span class="bold">na ca pariniṣṭhitavastusvarūpatve 'pīti /</span>
            aya</p>
         
         
         
         
         <p>FN: 2-atraivaṃ prayogaḥ-vedāntāḥ mānāntarasāpekṣāḥ, siddhavastuparatvāt, tīre bhalāni
            santīti puṃvākyavaditi / tatra pūrvavādyabhimatasya hetoḥ pauruṣeyatvena sopādhikatvaṃ
            apinā dyotyata ityāha-ayamabhisaṃdhiriti /
            </p>
         
         
         
         
         <p>mabhisaṃdhiḥ-puṃvākyanidarśanena hi bhūtārthatayā vedāntānāṃ sāpekṣatvamāśaṅkyate
            /
            tatraivaṃ bhavān pṛṣṭo vyācaṣṭām, kiṃ puṃvākyānāṃ sāpekṣatā bhūtārthatvena, āho pauruṣeyatvena
            /
            yadi bhūtārthatvena tataḥ pratyakṣā</p>
         
         
         
         
         <p>FN: 3-hetorvyabhicāritvamāha-pratyakṣādīnāmapīti /
            </p>
         
         
         
         
         <p>dīnāmapi parasparāpekṣatvenāprāmāṇyaprasaṅgaḥ /
            tānyapi hi bhūtārthānyeva /
            atha puruṣabuddhiprabhavatayā puṃvākyaṃ sāpekṣam, evaṃ tarhi tadapūrvakāṇāṃ vedāntānāṃ
            bhūtārthānāmapi nāprāmāṇyaṃ, pratyakṣādīnāmiva niyatendriyaliṅgādijanmanām /
            yadyu</p>
         
         
         
         
         <p>FN: 4-upādheḥ sādhanavyāpakatvaṃ śaṅkate-yadyucyetetyādi /
            </p>
         
         
         
         
         <p>cyeta-siddhe kilāpauruṣeyatve vedāntānāmanapekṣatayā prāmāṇyaṃ sidhyet,tadeva tu bhūtārthatvena
            na sidhyati, bhūtārthasya śabdānapekṣeṇa puruṣeṇa mānāntarataḥ śakyajñānatvādbuddhipūrvaṃ
            viracanopapatteḥ,vākyatvādiliṅgakasya vedapauruṣeyatvānumāna</p>
         
         
         
         
         <p>FN: 5-vedāntavākyaṃ pauruṣeyaṃ, vākyatvāt, ghaṭamānayeti vākyavadityanumānam /
            </p>
         
         
         
         
         <p>syāpratyūhamutpatteḥ /
            tasmāt pauruṣeyatvena sāpekṣatvaṃ durvāraṃ, na tu bhūtārthatvena /
            kāryā</p>
         
         
         
         
         <p>FN: 6-vedāntavākyakadambasya kāryaparatve tu na vākyatvahetunā sāpekṣatvamanumeyaṃ,
            pauruṣeyatvasyopādhitvārt /
            </p>
         
         
         
         
         <p>thatve tu kāryasyāpūrvasya mānāntarāgocaratayātyantānanubhūtapūrvasya tattvena samāropeṇa
            vā puruṣabuddhāvanārohāt tadarthānāṃ vedāntānāmaśakyaracanatayā pauruṣeyatvābhāvādanapekṣaṃ
            pramāṇatvaṃ sidhyatīti prāmāṇyāya vedāntānāṃ kāryaparatvamātiṣṭhāmahe /
            atra</p>
         
         
         
         
         <p>FN: 7-akārye mānāntarāyogyatvasyāsiddhatvāttatparatve 'pi vedāntānāṃ pauruṣeyatvaṃ
            saṃbhavatīti samā sādhanavyāptiḥ, tataśca vākyatvādiliṅgakānumānena pauruṣeyatvaṃ
            durapahnavamityāha-atra brūma iti /
            </p>
         
         
         
         
         <p>brūmaḥ-kiṃ punaridaṃ kāryamabhimatamāyuṣmataḥ yadaśakyaṃ puruṣeṇa jñātum /
            apūrvamiti cet, hanta kutastyamasya liṅādyarthatvam, tenālaukikena saṃgatisaṃvedanavirahāt
            /
            lokānusārataḥ kriyāyā eva laukikyāḥ kāryatayā liṅāderavagamāt /
            'svargakāmo yajeta'iti sādhyasvargaviśiṣṭo niyojyo</p>
         
         
         
         
         <p>FN: 8-phalābhisaṃdhimānityarthaḥ /
            </p>
         
         
         
         
         <p>'vagamyate,sa ca tadeva kāryamavagacchati yatsvargānukūlam /
            na ca kriyā kṣaṇabhaṅgurāmuṣmikāya svargāya kalpata iti pāriśeṣyādvedata evāpūrve
            kārye liṅādīnāṃ saṃbandhagraha iti cet, hanta caityavandanādivākyeṣvapi svargakāmādipadasaṃbandhādapūrvakāryatvaprasaṅgaḥ,
            tathā ca teṣāmapyaśakyaracanatvenāpauruṣeyatvāpātaḥ /
            spaṣṭadṛṣṭena pauruṣeyatvena vā teṣāmapūrvārthatvapratiṣedhe vākyatvādinā liṅgena
            vedāntānāmapi pauruṣeyatvamanumitamityapūrvārthatā na syāt /</p>
         
         
         
         
         <p>FN: 9-smaryamāṇakartṛkatvena sopādhiko vākyatvaheturiti cet siddhārthakeṣvapi vedānteṣu
            tatsamamiti kāryārthatvamanapekṣatāprayojakaṃ na bhavatītyāha-anyatastviti /
            </p>
         
         
         
         
         <p>anyatastu vākyatvādīnāmanumānābhāmatvopapādane kṛtamapūrvārthatvenātra tadupapādakena
            /
            upapāditaṃ cāpauruṣeyatvamasmābhirnyāya</p>
         
         
         
         
         <p>FN: 10-vartamānasaṃnikarṣajanyapratyakṣasya kāryarūpadharmagocaratvānupapatterna dharmasya
            pratyakṣatā / na cājñāte puṃsāṃ vākyaracanā saṃbhavatīti apauruṣeyo veda ityādi tatroktamavagantavyam
            /
            </p>
         
         
         
         
         <p>kaṇikāyāmiha tu vistarabhayānnoktam /
            tenāpauruṣeyatve siddhe bhūtārthānāmapi vedāntānāṃ na sāpekṣatayā prāmāṇyavighātaḥ
            /
            na cānadhigata</p>
         
         
         
         
         <p>FN: 1-ajñātajñāpakatā nāstīti netyarthaḥ /
            </p>
         
         
         
         
         <p>gantṛtā nāsti yena prāmāṇyaṃ na syāt, jīvasya brahmatāyā anyato 'nadhigamāt /
            tadidamuktam-'na ca pariniṣṭhitavastusvarūpatva'pi'iti /
            dvitīyaṃ pūrvapakṣabījaṃ smārayitvā dūṣayati-<span class="bold">yattu heyopādeyarahitatvāditi /</span>
            vidhyarthāvagamāt khalu pāramparyeṇa puruṣārthapratilambhaḥ /
            iha tu 'tattvamasi'ityavagatiparyantādvākyārthajñānāt bāhyānuṣṭhānāyāsānapekṣātsākṣādeva
            puruṣārthapratilambhonāyaṃ sarpo rajjuriyamitijñānādiveti so 'yamasya vidhyarthajñānāt
            prakarṣaḥ /
            etaduktaṃ bhavati-dvividhaṃ hīpsitaṃ puruṣasya /
            kiñcidaprāptam, grāmādi,kiñcitpunaḥ prāptamapi bhramavaśādaprāptamityavagatam, yathā
            svagrīvāvanaddhaṃ graiveyakam /
            evaṃ jihāsitamapi dvividham,kiñcidahīnaṃ jīhāsati, yathā valayitacaraṇaṃ phaṇinam,kiñcitpunarhīnameva
            jihāsati, yathā caraṇābharaṇe nūpure phaṇinamāropitam /
            tatrāprāptaprāptau cātyaktatyāge ca bāhyopāyānuṣṭhānasādhyatvāt tadupāyatattvajñānādasti
            parācīnānuṣṭhānāpekṣā /
            na jātu jñānamātraṃ vastvapanayati /
            na hi sahasramapi rajjupratyayā vastusantaṃ phaṇinamanyathayitumīśate /
            samāropite tu prepsitajihāsite tattvasākṣātkāramātreṇa bāhyānuṣṭhānānapekṣeṇa śakyete
            prāptumiva hātumiva /
            samāropamātrajīvite hi te,samāropitaṃ ca tattvasakṣātkāraḥ samūlaghātamupahantīti
            /
            tathehāpyavidyāsamāropitajīvabhāve brahmaṇyānande vastutaḥ śokaduḥkhādirahite samāropitanibandhanastadbhāvaḥ
            'tattvamasi'iti vākyārthatattvajñānādavagatiparyantānnivartate, tannivṛttau prāptamapyānandarūpamaprāptamiva
            prāptaṃ bhavati,tyaktamapi śokaduḥkhādyatyaktamiva tyaktaṃ bhavati, tadidamuktam-<span class="bold">brahmātmāvagamādeva </span>jīvasya sarvakleśasya savāsanasya viparyāsasya /
            sa hi kliśnāti jantūnataḥ kleśaḥ, tasya prakarṣeṇa hānāt puruṣārthasyaduḥkhanivṛttisukhāptilakṣaṇasya
            siddheriti /
            yattu 'ātmetyevopāsīta', 'ātmānameva lokamupāsīta'ityupāsanāvākyagatadevatādipratipādanenopāsanāparatvaṃ
            vedāntānāmuktaṃ, taddūṣayati-<span class="bold">devatādipratipādanasya tu </span>ātmetyetāvanmātrasya<span class="bold">svavākyagatopāsanārthatve 'pi na kaścidvirodhaḥ /</span>
            yadi na virodhaḥ, santu tarhi vedāntā devatāpratipādanadvāreṇopāsanāvidhiparā evetyata
            āha-<span class="bold">na tu tathā brahmaṇa iti /</span>
            upāsyopāsakopāsanādibhedasiddhyadhīnopāsanā na nirastasamastabhedaprapañce vedāntavedye
            brahmaṇi saṃbhavatīti nopāsanāvidhiśeṣatvaṃ vedāntānāṃ tadvirodhitvāt ityarthaḥ /
            syādetat /
            yadi vidhivirahe 'pi vedāntānāṃ prāmāṇyam, hanta tarhi 'so 'rodīt'ityādīnāmapyastu
            svatantrāṇāmevopekṣaṇīyārthānāṃ prāmāṇyam /
            na hi hānopādānabuddhī eva prāmaṇasya phale, upekṣābuddherapi tatphalatvena prāmāṇikairabhyupetatvāditi
            kṛtam</p>
         
         
         
         
         <p>FN: 1-etatsaṃjñakayāga ityarthaḥ /
            </p>
         
         
         
         
         <p>'barhiṣi rajataṃ na deyam'ityādiniṣedhavidhiparatvenaiteṣāmityata āha-<span class="bold">yadyapīti /</span>
            svādhyāyavidhyadhīnagrahaṇatayā hi sarvo vedarāśiḥ puruṣārthatantra ityavagatam /
            tatraikenāpi varṇena nāpuruṣārthena bhavituṃ yuktam,kiṃ punariyatā 'so 'rodīt'ityādinā
            padaprabandhena /
            na ca vedāntebhya iva tadarthāvagamamātrādeva kaścitpuruṣārtha upalabhyate /
            tenaiṣa padasaṃdarbhaḥ sākāṅkṣa evāste puruṣārthamudīkṣamāṇaḥ /
            'barhiṣi rajataṃ na deyam'ityayamapi niṣedhavidhiḥ svaniṣedhyasya nindāmapekṣate /
            na hyanyathā tataścetanaḥ śakyo nivartayitum /
            tadyadi dūrato 'pi na nindāmavāpsyattato niṣedhavidhireva rajataniṣedhe ca nindāyāṃ
            ca darvihomavat sāmarthyadvayamakalpayiṣyat /
            tadevamuttaptayoḥ 'so 'rodīt'iti 'barhiṣi rajataṃ na deyam'iti ca padasaṃdarbhayorlakṣyamāṇanindādvāreṇa
            naṣṭāśvadagdharathavat parasparaṃ samanvayaḥ /
            na tvevaṃ vedānteṣu puruṣārthāpekṣā, tadarthāvagamādevānapekṣātparamapuruṣārthalābhādityuktam
            /
            nanu vidhyasaṃsparśino vedasyānyasya na prāmāṇyaṃ dṛṣṭamiti kathaṃ vedāntānāṃ tadaspṛśāṃ
            tadbhaviṣyatītyata āha-<span class="bold">na cānumānagamyamiti /</span>
            abādhitānadhigatāsaṃdigdhabodhajanakatvaṃ hi pramāṇatvaṃ pramāṇānāmtacca svata ityupapāditam
            /
            yadyapi caiṣāmīdṛgbodhajanakatvaṃ kāryārthāpattisamadhigamyam, tathāpi tadbodhopajanane
            mānāntaraṃ nāpekṣate nāpīmāmevārthāpattim, parasparā</p>
         
         
         
         
         <p>FN: 2-pramāyāmutpannāyāṃ pramāṇānāṃ pramājanakatvānumānaṃ tataśca pramotpattiriti
            parasparāśrayatvamityarthaḥ /
            </p>
         
         
         
         
         <p>śrayaprasaṅgāditi svata ityuktam /
            īdṛgbodhajanakatvaṃ ca kārye iva vidhīnām, vedāntānāṃ brahmaṇyastīti dṛṣṭāntānapekṣaṃ
            teṣāṃ brahmaṇi prāmāṇyaṃ siddhaṃ bhavati /
            anyathā nendriyāntarāṇāṃ rūpaprakāśanaṃ dṛṣṭamiti cakṣurapi na rūpaṃ prakāśayediti
            /
            prakṛtamupasaṃharati-<span class="bold">tasmāditi /</span>
            ācāryaikadeśīyānāṃ matamutthāpayati-<span class="bold">atrāpare pratyavatiṣṭhanta iti /</span></p>
         
         
         <p>
            tathā hi-'ajñātasaṃgatitvena śāstratvenārthavattayā /<br />
            mananādipratītyā ca kāryārthadbrahmaniścayaḥ //
            </p>
         
         
         <p>'na khalu vedāntāḥ siddhabrahmarūpaparā bhavitumarhanti, tatrāviditasaṃgatitvāt /
            yatra hi śabdā lokena na prayujyante tatra na teṣāṃ saṃgatigrahaḥ /
            na cāheyamanupādeyaṃ rūpamātraṃ kaścidvivakṣati prekṣāvān, tasyābubhutsitatvāt /
            abubhutsitāvabodhane ca prekṣāvattāvidhātaḥ syāt /
            tasmāt pratipitsitaṃ pratipipādayiṣannayaṃ lokaḥ pravṛttinivṛttihetubhūtamevārthaṃ
            pratipādayet, kāryaṃ cāvagataṃ taddheturiti tadeva bodhayet /
            evaṃ ca vṛddhavyavahāraprayogāt padānāṃ kāryaparatāmavagacchati /
            tatra kiñcitsākṣāt kāryābhidhāyakaṃ, kiñcittu kāryārthasvārthābhidhāyakaṃ, na tu bhūtārthaparatā
            padānām /
            api ca narāntarasya vyutpannasyārthapratyaya</p>
         
         
         
         
         <p>FN: 1-ayamatrānumānaprakāraḥ-iyaṃ gavānayanaviṣayiṇī pravṛttiḥ arthajñānapūrvikā,
            pravṛttitvāt, madīyapravṛttivat / taccārthajñānaṃ gāmānayeti vākyajanyaṃ, tādṛśaśabdabhāvābhāvānuvidhāyitvāditi
            /
            </p>
         
         
         
         
         <p>manumāya tasya ca śabdabhāvābhāvānuvidhānamavagamya śabdasya tadviṣayavācakatvaṃ niścetavyam
            /
            na ca bhūtārtharūpamātrapratyaye paranaravartini kiñcilliṅgamasti /
            kāryapratyaye tu narāntaravartini pravṛttinivṛttī sto hetū ityajñātasaṃgatitvānna
            brahmarūpaparā vedāntāḥ /
            
            <p>
               api ca vedāntānāṃ vedatvācchāstratvaprasiddhirasti /<br />
               pravṛttinivṛttiparāṇāṃ ca saṃdarbhāṇāṃ śāstratvam /<br />
               yathāhuḥ-'pravṛttirvā nivṛttirvā nityena kṛtakena vā /<br />
               puṃsāṃ yenopadiśyeta tacchāstramabhidhīyate //
               </p>
         </p>
         
         
         <p>'iti /</p>
         
         
         <p>tasmācchāstratvaprasiddhyā vyāhatameṣāṃ brahmasvarūpaparatvam /
            api ca na brahmarūpapratipādanaparāṇāmeṣāmarthavattvaṃ paśyāmaḥ /</p>
         
         
         
         
         <p>FN: 2-nakāro 'yaṃ sāṃsārikāṇāṃ dharmāṇāṃ na nivṛttiriti yojanīyaḥ /
            </p>
         
         
         
         
         <p>na ca rajjuriyaṃ na bhujaṅgaḥiti yathākathañcillakṣaṇayā vākyārthatattvaniścaye yathā
            bhayakampādinivṛttiḥ, evam 'tattvamasi'iti vākyārthāvagamānnivṛttirbhavati sāṃsārikāṇāṃ
            dharmāṇām /
            śrutavākyārthasyāpi puṃsasteṣāṃ tādavasthyāt /
            api ca yadi śrutabrahmaṇo bhavati sāṃsārikadharmanivṛttiḥ, kasmāt punaḥ śravaṇasyopari
            mananādayaḥ śrūyante /
            tasmātteṣāṃ vaiyarthyaprasaṅgādapi na brahmasvarūpaparā vedāntāḥ, kiṃ tvātmapratipattiviṣayakāryaparāḥ
            /
            tacca kāryaṃ svātmani niyojyaṃ niyuñjānaṃ niyoga iti ca mānāntarāpūrvatayāpūrvamiti
            cākhyāyate /
            na ca viṣayānuṣṭhānaṃ vinā tatsiddhiriti svasiddhyarthaṃ tadeva kāryaṃ svaviṣayasya
            karaṇasyātmajñānasyānuṣṭhānamākṣipati /
            yathā ca kāryaṃ svaviṣayādhīnanirūpaṇamiti jñānena viṣeyeṇa nirūpyate, evaṃ jñānamapi
            svaviṣayamātmānamantareṇāśakyanirūpaṇamiti tannirūpaṇāya tādṛśamātmānamākṣipati, tadeva
            kāryam /</p>
         
         
         
         
         <p>FN: 3-nanu kāryaṃ svaviṣayajñānanirūpaṇāya jñāyamānamātmānamākṣipati cedātmanaḥ śrautatvaṃ
            na syādityāśaṅkya vidhyākṣiptasya śrautatve gurusaṃmatimāha-yathāhuriti /
            </p>
         
         
         
         
         <p>yathāhuḥ-'yattu tatsiddhyarthamupādīyate ākṣipyate tadapi vidheyamiti tantre vyavahāraḥ'iti
            /
            vidheyatā ca niyogaviṣayasya jñānasya bhāvārthatayānuṣṭheyatā,tadviṣayasya tvātmanaḥ
            svarūpasattāviniścitiḥ /</p>
         
         
         
         
         <p>FN: 4-nanu 'vācaṃ dhenumupāsīta'itivadāropyasya vidheyadhīviṣayatvaṃ kiṃ na syādata
            āha-āropiteti / tadbhāva aikyabhāvaḥ / tathāsati āropitaikyabhāvena jñānaṃ nirūpitaṃ
            na syāt / satyāṃ gatāvāropo na yukta iti hṛdayam /
            </p>
         
         
         
         
         <p>āropitatadbhāvasya tvanyasya nirūpakatve tena tannirūpitaṃ na syāt /
            tasmāttādṛgātmapratipattividhiparebhyo vedāntebhyastādṛgātmaviniśca /
            tadetatsarvamāha-<span class="bold">yadyapīti /</span>
            vidhiparebhyo 'pi vastutattvaviniścaya ityatra vidarśanamuktam-<span class="bold">yathā yūpeti /</span>
            'yūpe paśuṃ badhnāti'iti bandhanāya viniyukte yūpe, tasyālaukikatvātko 'sau yūpa ityapekṣite
            'khādiro yūpo bhavati', 'yūpaṃ takṣati', 'yūpamaṣṭāśrīkaroti'ityādibhirvākyaistakṣaṇādividhiparairapi
            saṃskārāviṣṭaṃ viśiṣṭalakṣaṇasaṃsthānaṃ dāru yūpa iti gamyate /
            eva</p>
         
         
         
         
         <p>FN: 1-'yadāhavanīye juhoti'iti śrūyate / tatra ka āhavanīya ityākāṅkṣāyāṃ 'vasante
            brāhmaṇo 'gnīnādadhīta'ityādividhinā saṃskāraviśiṣṭo 'gnirāhavanīya iti gamyate /
            tadevaṃ śāstrādvastutattvavinirṇaya iti dyotitam /
            </p>
         
         
         
         
         <p>māhavanīyādayo 'pyavagantavyāḥ /
            pravṛttinivṛttiparasya śāstratvaṃ na svarūpaparasya, kārya eva ca saṃbandho na svarūpe,
            iti hetudvayaṃ bhāṣyavākyenopapāditam-<span class="bold">pravṛttinivṛttiprayojanatvāt </span>ityādinā<span class="bold">tatsāmānyādvedāntānāmapi tathaivārthavattvaṃ syāt </span>ityantena /
            na ca svatantraṃ kāryaṃ niyojyamadhikāriṇamanuṣṭhātāramantareṇeti niyojyabhedamāha-<span class="bold">sati ca vidhiparatva iti /</span>
            'brahma veda brahmaiva bhavati'iti siddhavadarthavādādavagatasyāpi brahmabhavanasya
            niyojyaviśeṣākāṅkṣāyāṃ brahma bubhūṣorniyojyaviśeṣasya rātri</p>
         
         
         
         
         <p>FN: 1-'pratitiṣṭhanti ha vā ya etā rātrīrupayanti'iti rātriśabdena somaviśeṣā vidhīyante
            / tatra kiṃ etadvākyābhihitapratiṣṭhā phalamuta svarga iti saṃśaye evaṅkāma ityaśravaṇāt,
            vidhiśaktilabhyatvāt, svargasya niyataphalatvena vākyaśeṣāvagatapratiṣṭhānabhyupagamāt,
            svarga eva phalamiti prāpte pratiṣṭhāphalasya sākṣānnirdeśena ānumānikasvargakalpanāyā
            anyāyyatvātpratiṣṭhaiva phalamiti rāddhāntaḥ / tathāca tadabhisaṃdhimāṃstatra niyojya
            iti jñeyam /
            </p>
         
         
         
         
         <p>satranyāyena pratilambhaḥ /
            piṇḍapitṛ</p>
         
         
         
         
         <p>FN: 2-'amāvāsyāyāmaparāhne piṇḍapitṛyajñena caranti'ityanārabhyādhītavākye vihitaḥ
            piṇḍapitṛyajñaḥ kratvartho vā puruṣārtha iti saṃśaye phalakalpanāparihārāya amāvāsyāśabdasya
            karmārthakatvena kalpanīyatvāttadaṅgamiti prāpte siddhāntaḥ-aparāhnaśabdasāmānādhikaraṇyāt,
            rūḍhatvāccābhāvāsyāśabdaḥ kālaparaḥ / tathāca svargakāmaniyojyakalpanayā svargaphalaḥ
            piṇḍapitṛyajña iti / tadvadatra kalpane tu svargor'thaḥ brahmabhavanaśabdenāsamavetaḥ
            syāttathāca parokṣavṛttitāpāta iti bhāvaḥ /
            </p>
         
         
         
         
         <p>yajñanyāyena tu svargakāmasya niyojyasya kalpanāyāmarthavādasyāsamavetārthatayātyantaparokṣā
            vṛttiḥ syāditi /
            brahmabhāvaścāmṛtatvamiti amṛtatvakāmasyaityuktam /
            amṛtatvaṃ cāmṛtatvādeva, na kṛtakatvena śakyamanityamanumātum /
            āgamavirodhāditi bhāvaḥ /
            uktena dharmabrahmajñānayorvailakṣaṇyena vidhyaviṣayatvaṃ codayati-<span class="bold">nanviti /</span></p>
         
         
         <p>pariharati-<span class="bold">nārhatyevamiti /</span>
            atra cātmadarśanaṃ na vidheyam taddhi dṛśerupalabdhivacanatvāt śrāvaṇaṃ vā syāt pratyakṣaṃ
            vā /
            pratyakṣamapi laukikamahaṃpratyayo vā,</p>
         
         
         <p>bhāvanāprakarṣaparyantajaṃ vā /
            tatra śrāvaṇaṃ na vidheyam, svādhyāyavidhinaivāsya prāpitatvāt, karmaśrāvaṇavat /
            nāpi laukikaṃ pratyakṣam, tasya naisargikatvāt /
            na caupaniṣadātmaviṣayaṃ bhāvanādheyavaiśiṣṭyaṃ vidheyaṃ, tasyopāsanāvidhānādeva vājina</p>
         
         
         
         
         <p>FN: 1-yathā bhikṣārthavihitadadhyānayanādvājinamānuṣaṅgikatayā jāyate evamamūtatvāya
            vihitādupāsanātsākṣātkāro jāyata iti tadutpādanaṃ na vidheyamityarthaḥ /
            </p>
         
         
         
         
         <p>vadanuniṣpāditatvāt /
            tasmādaupaniṣadātmopāsanā amṛtatvakāmaṃ niyojyaṃ prati vidhīyate /
            'draṣṭavyaḥ'ityādayastu vidhisarūpā na vidhayaḥ iti /
            tadidamuktam-<span class="bold">tadupāsanācceti /</span>
            arthavattyā mananādipratītyā cetyasya śeṣaḥ prapañco nigadavyākhyātaḥ /
            tadekadeśimataṃ dūṣayati-<span class="bold">atrābhidhīyate-na </span>ekadeśimatam /
            kutaḥ <span class="bold">karmabrahmavidyāphalayorvailakṣaṇyāt</span> /
            puṇyāpuṇyakarmaṇoḥ phale sukhaduḥkhe /
            tatra manuṣyalokamārabhya brahmalokātsukhasya tāratamyamadhikādhikotkarṣaḥ /
            evaṃ manuṣyalokamārabhya duḥkhatāratamyayā cāvīcilokāt /
            tacca sarvaṃ kāryaṃ ca vināśi ca /
            ātyantikaṃ tvaśarīratvamanatiśayaṃ svabhāvasiddhatayā nityamakāryamātmajñānasya phalam
            /
            taddhi phalamiva phalam, avidyāpanayanamātreṇāvirbhāvāt /
            etaduktaṃ bhavati-tvayāpyupāsanāvidhiparatvaṃ vedāntānāmabhyupagacchatā nityaśuddhabuddhatvādirūpabrahmātmatā
            jīvasya svābhāvikī vedāntagamyāsthīyate /
            sā copāsanāviṣayasya vidherna phalam, nityatvādakāryatvāt /
            nāpyanādyavidyāpidhānāpanayaḥ, tasya svavirodhividyodayādeva bhāvāt /
            nāpi vidyodayaḥ, tasyāpi śravaṇamananapūrvakopāsanājanitasaṃskārasacivādeva cetaso
            bhāvāt /
            upāsanāsaṃskāravadupāsanāpūrvamapi cetaḥsahakārīti cetdṛṣṭaṃ ca khalu naiyogikaṃ phalamaihikamapi,
            yathā</p>
         
         
         
         
         <p>FN: 1-'citrayā yajeta paśukāmaḥ'iti vihitacitrāniyogaphalaṃ iha janmāntare vā bhavati
            /
            </p>
         
         
         
         
         <p>citrākārīryādi</p>
         
         
         
         
         <p>FN: 2-śuṣyati sasye parjanyārthaṃ vihitakārīyāgaphalamihaivāvaśyakam /
            </p>
         
         
         
         
         <p>niyogānāmaniyataniyataphalānāmaihikaphaleti cet, na,gāndharvaśāstrārthepāsanāvāsanāyā
            ivāpūrvānapekṣāyāḥ ṣaṭjādisākṣātkāre vedāntārthopāsanāvāsanāyā jīvabrahmabhāvasākṣātkāre
            'napekṣāyā eva sāmarthyāt /
            tathā cāmṛtībhāvaṃ pratyahetutvādupāsanāpūrvasya, nāmṛtatvakāmastatkāryamavaboddhumarhati
            /
            anyadicchatyanyatkarotīti hi vipratiṣiddham /
            na ca tatkāmaḥ kriyāmeva kāryamavagamiṣyati nāpūrvamiti sāṃpratam,tasyā mānāntarādeva
            tatsādhanatvapratītervidhervaiyarthyāt, na cāvaghātādividhitulyatā, tatrāpi niyamāpūrvasyānyato
            'navagateḥ /
            na ca brahmabhūyādanyadamṛtatvamārthavādikaṃ kiñcidasti, yena tatkāma upāsanāyāmadhikriyeta,</p>
         
         
         
         
         <p>FN: 3-'viśvajitā yajeta'ityaśrutādhikāramudāharaṇam / tatra 'sa svargaḥ syātsarvānpratyaviśiṣṭatvāt'iti
            sarvābhilaṣitasvargakāmanāvānadhikārī kalpitaḥ / evamiha kalpane 'nityaphalakatvaṃ
            syāditi bhāvaḥ /
            </p>
         
         
         
         
         <p>viśvajinnyāyena tu svargakalpanāyāṃ tasya sātiśayatvaṃ kṣayitvaṃ ceti na nityaphalatvamupāsanāyāḥ
            /
            tasmādbrahmabhūyasyāvidyāpidhānāpanayamātreṇāvirbhāvāt, avidyāpanayasya ca vedāntārthavijñānādavagatiparyantādeva
            saṃbhavāt, upāsanāyāḥ saṃskārahetubhāvasya saṃskārasya ca sākṣātkāropajanane manaḥsācivyasya
            ca mānāntarasiddhatvāt, 'ātmetyevopāsīta'iti na vidhiḥ,api tu vidhisarūpo 'yam /
            yathopāṃśuyājavākye 'viṣṇurupāṃśu yaṣṭavyaḥ'ityādayo vidhisarūpā na vidhayaḥ-iti tātparyārthaḥ
            /
            <span class="bold">śrutismṛtinyāyaprasiddham </span>ityuktam /
            tatra śrutiṃ darśayati-<span class="bold">tathā ca śrutiriti /</span></p>
         
         
         <p>nyāyamāha-<span class="bold">ata eveti /</span>
            yatkila svābhāvikaṃ tannityam, yathā caitanyam /
            svābhāvikaṃ cedam,tasmānnityam /
            pare hi dvayīṃ nityatāmāhuḥ-kūṭasthanityatā pariṇāminityatāṃ ca /
            tatra nityamityukte mā bhūdasya</p>
         
         
         
         
         <p>FN: 1-pariṇāmo nāma pūrvarūpaparityāgena rūpāntarāpattiḥ /
            </p>
         
         
         
         
         <p>pariṇāminityatetyāha-<span class="bold">tatra kiñciditi /</span>
            pariṇāminityatā hi na pāramārthikī /
            tathā hi-tatsarvātmanā vā pariṇamedekadeśena vā /
            sarvātmanā pariṇāme kathaṃ na tattvavyāhṛtiḥ /
            ekadeśapariṇāme vā sa ekadeśastato bhinno vā abhinno vā /
            bhinnaścet kathaṃ tasya pariṇāmaḥ /
            na hyanyasmin pariṇamamāne 'nyaḥ pariṇamati, atiprasaṅgāt /
            abhede vā kathaṃ na sarvātmanā pariṇāmaḥ /
            bhinnābhinnaṃ taditi cet,tathā hi-tadeva kāraṇātmanābhinnam, bhinnaṃ ca kāryātmanā,
            kaṭakādaya ivābhinnā hāṭakātmanā bhinnāśca kaṭakādyātmanā /
            na ca bhedābhedayorvirodhānnaikatra samavāya iti yuktam /</p>
         
         
         
         
         <p>FN: 2-yatpramāṇaviparyayeṇa virodhena vartate tadviruddhamiti kva saṃpratyaya iti
            yojanā /
            </p>
         
         
         
         
         <p>viruddhamiti naḥ kva saṃpratyayoyatpramāṇaviparyayeṇa vartate /
            yattu yathā pramāṇenāvagamyate tasya tathābhāva eva /
            kuṇḍalamidaṃ suvarṇamiti sāmānādhikaraṇyapratyaye ca vyaktaṃ bhedābhedau cakāstaḥ
            /
            tathā hi-ātyantike 'bhede 'nyatarasya dviravabhāsaprasaṅgaḥ /
            bhede cātyantike na sāmānādhikaraṇyaṃ gavāśvavat /
            ādhārādheyabhāve ekāśrayatve vā na sāmānādhikaraṇyam,na hi bhavati kuṇḍaṃ badaramiti
            /
            nāpyekāsanasthayoścaitramaitrayoścaitro maitra iti /
            
            <p>
               so 'yamabādhito 'saṃdigdhaḥ sarvajanīnaḥ sāmānādhikaraṇyapratyaya eva kāryakāraṇayorbhedābhedau
               vyavasthāpayati /<br />
               tathā ca kāryāṇāṃ kāraṇātmatvāt, kāraṇasya ca sadrūpasya sarvatrānugamāt, sadrūpeṇābhedaḥ
               kāryasya jagataḥ,bhedaḥ kāryarūpeṇa goghaṭādineti /<br />
               yathāhuḥ-'kāryarūpeṇa nānātvamabhedaḥ kāraṇātmanā /<br />
               hemātmanā yathābhedaḥ kuṇḍalādyātmanā bhidā //
               </p>
         </p>
         
         
         <p>'iti /
            atrocyate-kaḥ punarayaṃ bhedo nāma, yaḥ sahābhedenaikatra bhavet /
            parasparābhāva iti cet, kimayaṃ kāryakāraṇayoḥ kaṭakahāṭakayorasti na vā /
            na cet, ekatvamevāsti, na ca bhedaḥ /
            asti cet bheda eva, nābhedaḥ /
            na ca bhāvābhāvayoravirodhaḥ, sahāvasthānāsaṃbhavāt /
            saṃbhave vā kaṭakavardhamānakayorapi tattvenābhedaprasaṅgaḥ, bhedasyābhedāvirodhāt
            /
            api ca kaṭakasya hāṭakādabhede yathā hāṭakātmanā kaṭakamukuṭakuṇḍalādayo na bhidyante
            evaṃ kaṭakātmanāpi na bhidyeran, kaṭakasya hāṭakādabhedāt /
            tathā ca hāṭakameva vastusanna kaṭakādayaḥ, bhedasyāpratibhāsanāt /
            atha hāṭakatvenaivābhedo na kaṭakatvena,tena tu bheda eva kuṇḍalādeḥ /
            yadi hāṭakādabhinnaḥ kaṭakaḥ kathamayaṃ kuṇḍalādiṣu nānuvartate /
            nānuvartate cet kathaṃ hāṭakādabhinnaḥ kaṭakaḥ /
            ye hi yasminnanuvartamāne vyāvartante te tato bhinnā eva, yathā sūtrātkusumabhedāḥ
            /
            nānuvartante cānuvartamāne 'pi hāṭakatve kuṇḍalādayaḥ,tasmātte 'pi hāṭakādbhinnā eveti
            /
            sattānuvṛttyā ca sarvavastvanugame 'idamiha nedam, idamevaṃ nedam'iti vibhāgo na syāt
            /
            kasyacit kvacit kadācit kathañcidvivekahetorabhāvāt /
            api ca dūrātkanakamityavagate na tasya kuṇḍalādayo viśeṣā jijñāsyeran, kanakādabhedātteṣām,
            tasya ca jñātatvāt /
            atha bhedo 'pyasti kanakāt kuṇḍalādīnāmiti kanakāvagame 'pyajñātāste /
            nanvabhedo 'pyastīti kiṃ na jñātāḥ /
            pratyuta jñānameva teṣāṃ yuktam,kāraṇābhāve hi kāryabhāva autsargikaḥ,sa ca kāraṇasattayā
            apodyate /
            asti cābhede kāraṇasatteti kanake jñāte jñātā eva kuṇḍalādaya iti tajjijñāsājñānāni
            cānarthakāni syuḥ /
            tena yasmin gṛhyamāṇe yanna gṛhyate tattato bhidyate /
            yathā karabhe gṛhyamāṇe 'gṛhyamāṇe rāsabhaḥ karabhāt /
            gṛhyamāṇe ca dūrato hemni na gṛhyante tasya bhedāḥ kuṇḍalādayaḥ,tasmātte hemno bhidyante
            /
            kathaṃ tarhi hema kuṇḍalamiti sāmānādhikaraṇyam iti cet, na hyādhārādheyabhāve samānāśrayatve
            vā sāmānādhikaraṇyamityuktam /
            athānuvṛttivyāvṛttivyavasthā ca hemni jñāte kuṇḍalādijijñāsā ca katham /
            na khalvabhede aikāntike 'naikāntike caitadubhayamupapadyate ityuktam /
            tasmādbhedābhedayoranyatarasminnavaheye 'bhedo pādānaiva bhedakalpanā, na bhedopādānābhedakalpaneti
            yuktam /
            bhidyamānatantratvādbhedasya, bhidyamānānāṃ ca pratyekamekatvāt, ekābhāve cānāśrayasya
            bhedasyāyogāt, ekasya ca bhedānadhīnatvāt, nāyamayaṃ iti ca bhedagrahasya pratiyogigrahasāpekṣatvāt,
            ekatvagrahasya cānyānapekṣatvāt, abhedopādānaivānirvacanīyabhedakalpaneti sāṃpratam
            /
            tathā ca śrutiḥ-'mṛttiketyeva satyam'iti /
            tasmāt kūṭasthanityataiva pāramārthikī na pariṇāminityateti siddham /
            <span class="bold">vyomavat </span>iti ca dṛṣṭāntaḥ parasiddhaḥ, asmanmate tasyāpi kāryatvenānityatvāt /
            atra ca<span class="bold">kūṭasthanityam</span>iti nirvartyakarmatāmapākaroti /
            <span class="bold">sarvavyāpi </span>iti prāpyakarmatām /
            <span class="bold">sarvavikriyārahitam </span>iti vikāryakarmatām /
            <span class="bold">niravayavam </span>iti saṃskāryakarmatām /
            vrīhīṇāṃ khalu prokṣaṇena saṃskārākhyoṃ'śo yathā janyate, naivaṃ brahmaṇi kaścidaṃśaḥ
            kriyādheyo 'sti, anavayavatvāt /
            anaṃśatvādityarthaḥ /
            puruṣārthatāmāha-<span class="bold">nityatṛptamiti /</span>
            tṛptyā duḥkharahitaṃ sukhamupalakṣayati /
            kṣudduḥkhanivṛttisahitaṃ hi sukhaṃ tṛptiḥ /
            sukhaṃ cāpratīyamānaṃ na puruṣārthaṃ ityata āha-<span class="bold">svayañjyotiriti /</span>
            tadevaṃ svamatena mokṣākhyaṃ phalaṃ nityaṃ śrutyādibhirupapādya kriyāniṣpādyasya tu
            mokṣasyānityatvaṃ prasañjayati-<span class="bold">tadyadīti /</span>
            na cāgamabādhaḥ, āgamasyoktena prakāreṇopapatteḥ /
            api ca jñānajanyāpūrvajanito mokṣo naiyogika ityasyārthasya santi bhūyasyaḥ śrutayo
            nivārikā ityāha-<span class="bold">api ca brahma vedeti /</span>
            avidyādvayapratibandhāpanayamātreṇa ca vidyāyā mokṣasādhanatvam na svato 'pūrvotpādena
            cetyatrāpi śrutīrudāharati-<span class="bold">tvaṃ hi naḥ piteti /</span>
            na kevalamasminnarthe śrutyādayaḥ, api tvakṣapādācāryasūtramapi nyāyamūlamastītyāha-<span class="bold">tathā cācāryapraṇītamiti /</span></p>
         
         
         <p>
            ācāryaścoktalakṣaṇaḥ purāṇe-'ācinoti ca śāstrārthamācāre sthāpayatyapi /<br />
            svayamācarate yasmādācāryastena cocyate //
            </p>
         
         
         <p>'iti /
            tena hi praṇītaṃ sūtram-'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ'iti
            /
            pāṭhāpekṣayā kāraṇamuttaram, kāryaṃ ca pūrvam,kāraṇāpāye kāryāpāyaḥ, kaphāpāye iva
            kaphodbhavasya jvarasyāpāyaḥ /
            janmāpāye duḥkhāpāyaḥ,</p>
         
         
         <p>pravṛttyapāye janmāpāyaḥ,doṣāpāye pravṛttyapāyaḥ,mithyājñānāpāye doṣāpāyaḥ /
            mithyājñānaṃ cāvidyā rāgādyupajananakrameṇa dṛṣṭenaiva saṃsārasya paramaṃ nidānam
            /
            sā ca tattvajñānena brahmātmaikatvavijñānenaivāvagatiparyantena virodhinā nivartyate
            /
            tato 'vidyānivṛttyā brahmarūpāvirbhāvo mokṣaḥ /
            na tu vidyākāryastajjanitāpūrvakāryo veti sūtrārthaḥ /
            tattvajñānānmithyājñānāpāya ityetāvanmātreṇa sūtropanyāsaḥ,na tvakṣapādasaṃmataṃ tattvajñānamiha
            saṃmatam /
            tadanenācāryāntarasaṃvādenāyamartho dṛḍhīkṛtaḥ /
            syādetat /
            naikatvavijñānaṃ yathāvasthitavastuviṣayam, yena mithyājñānaṃ bhedāvabhāsaṃ nivartayanna
            vidhiviṣayo bhavet /
            api tu</p>
         
         
         
         
         <p>FN: 1-āropyapradhānā saṃpat /
            </p>
         
         
         
         
         <p>saṃpadādirūpam /
            tathā ca vidheḥ prāgaprāptaṃ puruṣecchayā kartavyaṃ sat vidhigocaro bhaviṣyati /
            yathā vṛttyantaratvena manaso viśvedevasāmyādviśvāndevānmanasi saṃpādya mana ālambanamavidyamānasamaṃ
            kṛtvā prādhānyena saṃpādyānāṃ viśveṣāmeva devānāmanucintanam, tena cānantalokaprāptiḥ
            /
            evaṃ cidrūpasāmyājjīvasya brahmarūpatāṃ saṃpādya jīvamālambanamavidyamānasamaṃ kṛtvā
            prādhānyena brahmānucintanam, tena cāmṛtatvaphalaprāptiḥ /
            adhyāse tvālambanasyaiva prādhānyenāropitatadbhāvasyānucintanam,yathā 'mano brahmetyupāsīta',
            'ādityo brahmetyādeśaḥ' /
            evaṃ jīvamabrahma 'brahmetyupāsīta'iti /
            kriyāviśeṣayogādvā, yathā 'vāyurvāva saṃvargaḥ', 'prāṇo vāva saṃvargaḥ'iti /
            bāhyānkhalu vāyudevatā vahnyādīn saṃvṛṅkte /
            mahāpralayasamaye hi vāyurvahnyādīnsaṃvṛjya saṃhṛtyātmani sthāpayati /
            yathāha draviḍācāryaḥ-'saṃharaṇādvā saṃvaraṇādvā svātmībhāvādvāyuḥ saṃvargaḥ'iti /
            adhyātmaṃ ca prāṇaḥ saṃvarga iti /
            sa hi sarvāṇi vāgādīni saṃvṛṅkte /
            prāyaṇakāle hi sa eva sarvāṇīndriyāṇi saṃgṛhyotkrāmatīti /
            seyaṃ saṃvargadṛṣṭirvāyau prāṇe ca daśāśāgataṃ jagaddarśayati yathā, evaṃ jīvātmani
            bṛṃhaṇakriyayā brahmadṛṣṭismṛtatvāya phalāya kalpata iti /
            tadeteṣu triṣvapi pakṣeṣvātmadarśanopāsanādayaḥ pradhānakarmāṇyapūrvaviṣayatvāt,</p>
         
         
         
         
         <p>FN: 2-stutaśastravaditi / 'ājyaiḥ stuvate praugaṃ śaṃsati iti stutaśastre samāmnāte,
            pragītamantrasādhyaṃ devatāguṇasaṃbandhābhidhānaṃ stotram / apragītamantrasādhyaṃ
            śastram / te mantrairevārthaḥ smartavyaḥ'iti niyamāddevatāprakāśanasaṃskārārthatvena
            guṇakarmaṇi vā apūrvārthatvena pradhānakarmaṇi veti saṃdehe kratūpayogidevatāsmaraṇasya
            dṛṣṭatvādguṇakarmatve prāpte siddhāntaḥ-guṇābhidhānena svarūpaprakāśanarūpastutiriha
            vihitā śrūyate 'stuvate' 'śaṃsati'iti / abhidhānavivakṣāyāṃ stuterasaṃbhavāt, stautiśaṃsatī
            apūrvotpattiṃ prati stotraśastre vidadhyātāmiti / evamihātmopāsanadarśane pradhānakarmetyaśayaḥ
            /
            </p>
         
         
         
         
         <p>stutaśastravat /
            ātmā tu dravyaṃ karmaṇi guṇa iti saṃskāro vātmano darśanaṃ vidhīyate /
            yathā darśapūrṇamāsaprakaraṇe 'patnyavekṣitamājyaṃ bhavati'iti samāmnātam, prakaraṇinā
            ca gṛhītamupāṃśuyāgāṅgabhūtājyadravyasaṃskāratayāvekṣaṇaṃ guṇakarma vidhīyate, evaṃ
            kartṛtvena kratvaṅgabhūte ātmani 'ātmā vā are draṣṭavyaḥ'iti darśanaṃ guṇakarma vidhīyate
            /</p>
         
         
         
         
         <p>FN: 3-(jai. 2 / 1 / 8) tasyārthaḥ-yairavaghātādirdravyaṃ cikīrṣyate saṃskartumiṣyate
            guṇastatra pratīyeta /
            dravye guṇabhūtaṃ karma pratīyetetyarthaḥ /
            </p>
         
         
         
         
         <p>'yaistu dravyaṃ cikīrṣyate guṇastatra pratīyeta'iti nyāyādata āha-<span class="bold">na cedaṃ brahmātmaikatvavijñānamiti /</span>
            kutaḥ, <span class="bold">saṃpadādirūpe hi brahmātmaikatvavijñāna iti /</span></p>
         
         
         
         
         <p>FN: 1-ātmopāstyādeḥ saṃskārakarmatvaṃ prakaraṇādvā vākyādvā bhavet / nādya ityāha-darśeti
            /
            </p>
         
         
         
         
         <p>darśapūrṇamāsaprakaraṇe hi samāmnātamājyāvekṣaṇaṃ tadaṅgabhūtājyasaṃskāra iti yujyate
            /</p>
         
         
         
         
         <p>FN: 2-dvitīyaṃ pratyāha-naceti /
            </p>
         
         
         
         
         <p>naca 'ātmā vā are draṣṭavyaḥ'ityādi kasyacitprakaraṇe samāmnātam /
            na cānārabhyādhītamapi /
            'yasya pūrṇamayī juhūrbhavati'ityavyabhicaritakratusaṃbandhajuhūdvāreṇa juhūpadaṃ
            kratuṃ smārayadvākyena yathā parṇatāyāḥ kratuśeṣabhāvamāpādayati, evamātmā nāvyabhicāritakratusaṃbandhaḥ,
            yena taddarśanaṃ kratvaṅgaṃ sadātmānaṃ kratvarthaṃ saṃskuryāt /
            tena yadyayaṃ vidhistathāpi</p>
         
         
         
         
         <p>FN: 1-'tasmātsuvarṇaṃ hiraṇyaṃ bhāryaṃ durvaṇo 'sya bhātṛvyo bhavati'ityanārabhyādhīyate
            / tatra kiṃ śobhanahiraṇyadhāraṇaṃ kratvaṅgamuta puruṣadharma iti saṃdehe durvarṇakāma
            ityaśravaṇāt svatantraphalakalpane gauravāt, kratvaṅgamiti prāpte aprakaraṇapaṭhitasya
            prākaraṇikadharmādviśeṣāt, taddhāraṇasya loke 'pi vidyamānatvena parṇamayītāvatkratvavyabhicārābhāvāt,
            hiraṇyasādhanakaṃ dhāraṇaṃ vākyaśeṣagataphalāya vidhīyata iti puruṣadharmaḥ, evamihāpi
            ātmadarśanenāmṛtatvaṃ bhāvayediti vidhānātpradhānakarmataiveti /
            </p>
         
         
         
         
         <p>'suvarṇaṃ bhāryam'itivat viniyogabhaṅgena pradhānakarmaivāpūrvaviṣayatvānna guṇakarmeti
            sthavīyastayaitaddūṣaṇamanabhidhāya sarvapakṣasādhāraṇaṃ dūṣaṇamuktam /
            tadatirohitārthatayā na vyākhyātam /
            kiṃ ca jñānakriyāviṣayatvavidhānamasya bahuśrutiviruddhamityāha-<span class="bold">na ca vidikriyeti /</span>
            śaṅkate-<span class="bold">aviṣayatva iti /</span>
            tataśca śāntikarmaṇi vetālodaya iti bhāvaḥ /</p>
         
         
         <p>nirākaroti-<span class="bold">na /</span>
            kutaḥ</p>
         
         
         <p class="bold">avidyākalpitabhedanivṛttiparatvāditi /</p>
         
         <p>sarvameva hi vākyaṃ nedantayā vastubhedaṃ bodhayitumarhati /
            na hīkṣukṣīraguḍādīnāṃ madhurarasabhedaḥ śakya ākhyātum /
            evamanyatrāpi sarvatra draṣṭavyam /
            tena pramāṇāntarasiddhe laukike evārthe yadā gatiridṛśī śabdasya, tadā kaiva kathā
            pratyagātmanyalaukike /
            adūra</p>
         
         
         
         
         <p>FN: 1-lakṣaṇayetyarthaḥ /
            </p>
         
         
         
         
         <p>viprakarṣeṇa tu kathañcitpratipādanamihāpi samānam /
            tvaṃpadārtho hi pramātā pramāṇādhīnayā pramityā prameyaṃ ghaṭādi vyāpnotītyavidyāvilasitam
            /
            
            <p>
               tadasyā viṣayībhūtodāsīnatatpadārthapratyagātmasāmānādhikaraṇyena pramātṛtvābhāvāt
               tannivṛttau pramāṇādayastisro vidhā nivartante /<br />
               na hi pakturavastutve pākyapākapacanāni vastusanti bhavitumarhantīti /<br />
               tathā hi-'vigalitaparāgvṛttyarthatvaṃ tvaṃpadasya tadastadā tvamiti hi padenaikārthatve
               tvamityapi yatpadam /<br />
               tadapi ca tadā gatvaikārthyaṃ viśuddhacidātmatāṃ tyajati sakalānkartṛtvādīnpadārthamalānnijān
               //
               </p>
         </p>
         
         
         <p>'ityāntaraślokaḥ /
            atraivārthe śrutīrudāharati-<span class="bold">tathā ca śāstram-yasyāmatamiti /</span>
            prakṛtamupasaṃharati-<span class="bold">ato 'vidyākalpiteti /</span>
            parapakṣe mokṣasyānityatāmāpādayati-<span class="bold">yasya tviti /</span>
            kāryamapūrvaṃ yāgādivyāpārajanyamtadapekṣate mokṣaḥ svotpattāviti /
            <span class="bold">tayoḥ pakṣayoriti /</span>
            nirvartyavikāryayoḥ kṣaṇikaṃ jñānamātmeti bauddhāḥ /
            tathā ca viśuddhavijñānotpādo mokṣa iti nirvartyo mokṣaḥ /
            anyeṣāṃ tu saṃskārarūpāvasthāmapahāya yā kaivalyāvasthāvāptirātmanaḥ sa mokṣa iti
            vikāryo mokṣaḥ /
            yathā payasaḥ pūrvāvasthāpahānenāvasthāntaraprāptirvikāro dadhīti /
            tadetayoḥ pakṣayoranityatā mokṣasya, kāryatvāt, dadhighaṭādivat /
            'atha yadataḥ paro divo jyotirdīpyate'iti śruterbrahmaṇo vikṛtāvikṛtadeśabhedāvagamādavikṛtadeśabrahmaprāptirūpāsanādividhikāryā
            bhaviṣyati /
            tathā ca prāpyakarmatā brahmaṇa ityata āha-<span class="bold">na cāpyatvenāpīti /</span>
            anyadanyena vikṛtadeśaparihāṇyāvikṛtadeśaṃ prāpyate /
            tadyathopavelaṃ jaladhiratibahalacapalakallolamālāparasparāsphālanasamullasatphenapuñjastabakatayā
            vikṛtaḥ, madhye tu praśāntasakalakallolopasargaḥ svacchaḥ sthiratayāvikṛtastasya madhyamavikṛtaṃ
            pautikaḥ potena prāpnoti /
            jīvastu brahmaiveti kiṃ kena prāpyatām /
            bhedāśrayātvātprāpterityarthaḥ /
            atha jīvo brahmaṇo bhinnastathāpi na tena brahmāpyate, brahmaṇo vibhutvena nityaprāptatvādityāha-<span class="bold">svarūpavyatiriktatve 'pīti /</span>
            saṃskārakarmatāmapākaroti-<span class="bold">nāpi saṃskārya iti /</span>
            dvayī hi saṃskāryatā, guṇādhānena vā, yathā bījapūrakusumasya lākṣārasāvasekaḥ,tena
            hi tatkusumaṃ saṃskṛtaṃ lākṣārasasavarṇaṃ phalaṃ prasūte /
            doṣāpanayena vāyathā malinamādarśatalaṃ nighṛṣṭamiṣṭakācūrṇenodbhāsitabhāsvaratvaṃ
            saṃskṛtaṃ bhavati /
            tatra na tāvadbrahmaṇi guṇādhānaṃ saṃbhavati /
            guṇo hi brahmaṇaḥ svabhāvo vā bhinno vā /
            svabhāvaścet kathamādheyaḥ, tasya nityavāt /
            bhinnatve tu kāryatvena mokṣasyānityatvaprasaṅgaḥ /
            na ca bhede dharmadharmibhāvaḥ, gavāśvavat /
            bhedābhedaśca vyudastaḥ, virodhāt /
            tadanenābhisaṃdhinoktam-<span class="bold">anādheyātiśayabrahmasvarūpatvānmokṣasya /</span>
            dvitīyaṃ pakṣaṃ pratikṣipati-<span class="bold">nāpi doṣāpanayaneneti /</span>
            aśuddhiḥ satī darpaṇe nivartate,na tu brahmaṇi asatī nivartanīyā /
            nityanivṛttatvādityarthaḥ /
            śaṅkate-<span class="bold">svātmadharma eveti /</span>
            brahmasvabhāva eva mokṣo 'nādyavidyāmalāvṛta upāsanādikriyayātmani saṃskriyamāṇe 'bhivyajyate,
            na tu kriyate /
            etaduktaṃ bhavati nityaśuddhatvamātmano 'siddham, saṃsārāvasthāyāmavidyāmalinatvāditi
            /
            śaṅkāṃ nirākaroti-<span class="bold">na /</span>
            kutaḥ,</p>
         
         
         <p class="bold">kriyāśrayatvānupapatteḥ /</p>
         
         <p>nāvidyā brahmāśrayā, kiṃ tu jīve,sā tvanirvacanīyetyuktam,tena nityaśuddhameva brahma
            /
            abhyupetya tvaśuddhiṃ kriyāsaṃskāryatvaṃ dūṣyate /
            kriyā hi brahmasamavetā vā brahma saṃskuryāt, yathā nigharṣaṇamiṣṭakācūrṇasaṃyogavibhāgapracayo
            nirantara ādarśatalasamavetaḥ /
            anyasamavetā vā /
            na tāvadbrahmadharmaḥ kriyā, tasyāḥ svāśrayavikārahetutvena brahmaṇo nityatvavyāghātāt
            /</p>
         
         
         
         
         <p>FN: 1-yadyapi caitrasamavetā bhāvanā darpaṇasyopakaroti tathāpi saṃyogavibhāgākhyadhātvarthadvārā
            / tau ca nātmanītyarthaḥ /
            </p>
         
         
         
         
         <p>anyāśrayā tu kathamanyasyopakaroti, atiprasaṅgāt /
            na hi darpaṇe nighṛṣyamāṇe maṇirviśuddho dṛṣṭaḥ /
            <span class="bold">taccāniṣṭamiti /</span>
            tadā bādhanaṃ</p>
         
         
         
         
         <p>FN: 2-avyavahitatvāt / anityatvamātmanaḥ prasajyetetyuktamanityatvaṃ tu vyavahitamiti
            bhāvaḥ /
            </p>
         
         
         
         
         <p>parāmṛśati /
            atra vyabhicāraṃ codayati-<span class="bold">nanu dehāśrayayeti /</span>
            pariharati-<span class="bold">na /
               dehasaṃhatasyeti /</span>
            anādyanirvācyāvidyopadhānameva brahmaṇo jīva iti ca kṣetrajña iti cācakṣate /
            sa ca sthūlasūkṣmaśarīrendriyādisaṃhatastatsaṃghātamadhyapatitastadabhedenāhamitipratyayaviṣayībhūtaḥ,ataḥ
            śarīrādisaṃskāraḥ śarīrādidharmo 'pyātmano bhavati, tadabhedādhyavasāyāt /
            yathā aṅgarāgadharmaḥ sugandhitā kāminīnāṃ vyapadiśyate /
            tenātrāpi yadāśritā kriyā sāṃvyavahārikapramāṇaviṣayīkṛtā tasyaiva saṃskāro nānyasyeti
            na vyabhicāraḥ /
            tattvatastu na kriyā na saṃskāra iti /
            sanidarśanaṃ tu śeṣamadhyāsabhāṣye eva kṛtavyākhyānamiti neha vyākhyātam /
            <span class="bold">tayoranyaḥ pippalamiti /</span><br />
            anyo jīvātmā /
            pippalaṃ karmaphalam /
            <span class="bold">anaśnannanya iti /</span>
            paramātmā /
            saṃhatasyaiva bhoktṛtvamāha mantravarṇaḥ-<span class="bold">ātmendriyeti /</span>
            anupahitaśuddhasvabhāvabrahmapradarśanaparau mantrau paṭhati-<span class="bold">eko deva iti /</span>
            śukraṃ dīptimat /
            avraṇaṃ duḥkharahitam /
            asrāviraṃ avigalitam /
            avināśīti yāvat /
            upasaṃharati-<span class="bold">tasmāditi /</span>
            nanu mā bhūnnirvartyādikarmatācatuṣṭayī /
            pañcamī tu kācit vidhā bhaviṣyati, yayā mokṣasya karmatā ghaṭiṣyata ityata āha-<span class="bold">ato 'nyaditi /</span>
            ebhyaḥ prakārebhyo na prakārāntaramanyadasti, yato mokṣasya kriyānupraveśo bhaviṣyati
            /
            etaduktaṃ bhavati-catasṛṇāṃ vidhānāṃ madhye 'nyatamatayā kriyāphalatvaṃ vyāptam,sā
            ca mokṣādvyāvartamānā vyāpakānupalabdhyā mokṣasya kriyāphalatvaṃ vyāvartayatīti /
            tatkiṃ mokṣe kriyaiva nāsti,tathā ca tadarthāni śāstrāṇi tadarthāśca pravṛttayo 'narthakānītyata
            upasaṃhāravyājenāha-<span class="bold">tasmājjñānamekamiti /</span>
            atha jñānaṃ kriyā mānasī kasmānna vidhigocaraḥ,kasmācca tasyāḥ phalaṃ nirvartyādiṣvanyatamaṃ
            na mokṣa iti codayati-<span class="bold">nanu jñānamiti /</span>
            pariharati-<span class="bold">na /</span>
            kutaḥ <span class="bold">vailakṣaṇyāt /</span>
            ayamarthaḥ-satyam, jñānaṃ mānasī kriyā,tviyaṃ brahmaṇi phalaṃ janayitumarhati, tasya
            svayaṃprakāśatayā vidikriyākarmabhāvānupapatterityuktam /
            tadetasminvailakṣaṇye sthite eva vailakṣaṇyāntaramāha-<span class="bold">kriyā hi nāma seti /</span>
            <span class="bold">yatra </span>viṣaye <span class="bold">vastusvarūpanirapekṣaiva codyate</span> /
            yathā devatāsaṃpradānakahavirgrahaṇe devatāvastusvarūpānapekṣā devatādhyānakriyā /
            yathā vā yoṣiti agnivastvanapekṣāgnibuddhiḥ-yā sā kriyā hi nāmeti yojanā /
            na hi 'yasyai devatāyai havirgṛhītaṃ syāttāṃ dhyāyedvaṣaṭkariṣyan'ityasmādvidheḥ prāgdevatādhyānaṃ
            prāptam, prāptaṃ tvadhītavedāntasya viditapadatadarthasaṃbandhasyādhigataśabdanyāyatattvasya
            'sadeva somyedam'ityādeḥ 'tattvamasi'ityantātsaṃdarbhāt brahmātmabhāvajñānam, śabdapramāṇasāmarthyāt,
            indriyārthasaṃnikarṣasāmarthyādiva praṇihitamanasaḥ sphītālokamadhyavartikumbhānubhavaḥ
            /
            na hyasau svasāmagrībalalabdhajanmā san manujecchayānyathākartumakartuṃ vā śakyaḥ,
            devatādhyānavat, yenārthavānatra vidhiḥ syāt /
            na copāsanā vānubhavaparyantatā vāsya vidhergocaraḥ, tayoranvayavyatirekāvadhṛtasāmarthyayoḥ
            sākṣātkāre vā anādyavidyāpanaye vā vidhimantareṇa prāptatvena puruṣecchayānyathākartumakartuṃ
            vā aśakyatvāt /
            tasmādbrahmajñānaṃ mānasī kriyāpi na vidhigocaraḥ /
            puruṣacittavyāpārādhīnāyāstu kriyāyā vastusvarūpanirapekṣatā kvacidavirodhinī, yathā
            devatādhyānakriyāyāḥ /
            na hyatra vastusvarūpeṇa kaścidvirodhaḥ /
            kvacidvastusvarūpavirodhinī, yathā yoṣitpuruṣayoragnibuddhirityetāvatā bhedena nidarśanāmithunadvayopanyāsaḥ
            /
            kriyaivityevakāreṇa vastutantratvamapākaroti /
            nanu 'ātmetyevopāsīta'ityādayo vidhayaḥ śrūyante /
            na ca pramattagītāḥ,tulyaṃ hi</p>
         
         
         
         
         <p>FN: 1-gurumukhādadhyayanādi samānamityarthaḥ /
            </p>
         
         
         
         
         <p>sāṃpradāyikam,tasmādvidheyenātra bhavitavyamityata āha-<span class="bold">tadviṣayā liṅgādaya iti /</span>
            satyaṃ śrūyante liṅgādayaḥ,na tvamī vidhiviṣayāḥ, tadviṣayatve 'prāmāṇyaprasaṅgāt
            /
            heyopādeyaviṣayo hi vidhiḥ /
            sa eva ca heya upādeyo vā, yaṃ puruṣaḥ kartumakartumanyathā vā kartuṃ śaknoti /
            tatraiva ca samarthaḥ kartādhikṛto niyojyo bhavati /
            na caivaṃbhūtānyātma</p>
         
         
         
         
         <p>FN: 2-śravaṇaṃ nāma brahmātmani 'tattvamasi'ityādivākyakadambasya tātparyanirṇayānukūlo
            vyāpāraḥ tarkarūpaḥ / tatrāsati viṣayāvagame kathaṃ tatkartavyatābodhaḥ, avagame ca
            kartumakartumanyathākartumaśakyatvam / evaṃ mananāderapi boddhavyamiti /
            </p>
         
         
         
         
         <p>śravaṇamananopāsanadarśanānīti viṣayatadanuṣṭhātrorvidhivyāpakayorabhāvādvidherabhāva
            iti prayuktā api liṅādayaḥ pravartanāyāmasamarthā upala iva kṣurataikṣṇyaṃ kuṇṭhamapramāṇībhavantīti
            /
            <span class="bold">aniyojyaviṣayatvāditi /</span>
            samartho hi kartādhikārī niyojyaḥ /
            asāmarthye tu na kartṛtāyato nādhikṛto 'to na niyojya ityarthaḥ /
            yadi virodhābhānna vidhivacanāni, kimarthāni tarhi vacanānyetāni vidhicchāyānīti pṛcchati-<span class="bold">kimarthānīti /</span>
            na cānarthakāni yuktāni, svādhyāyādhyayanavidhyadhīnagrahaṇatvānupapatteriti bhāvaḥ
            /
            uttaram-<span class="bold">svābhāviketi /</span>
            anyataḥ prāptā eva hi śravaṇādayo vidhisarūpairvākyairanūdyante /
            na cānuvādo 'pyaprayojanaḥ, pravṛttiviśeṣakaratvāt /
            tathāhi-tattadiṣṭāniṣṭaviṣayepsājihāsāpahṛtahṛdayatayā bahirmukho na pratyagātmani
            samādhātumarhati /
            ātmaśravaṇādividhisarūpaistu vacanairmanaso viṣayasrotaḥ khilīkṛtya pratyagātmasrota
            udghāṭyata iti pravṛttiviśeṣakaratā anuvādānāmastīti saprayojanatayā svādhyāyavidhyadhīnagrahaṇatvamupapadyata
            iti /
            yacca coditamātmajñānamanuṣṭhānānaṅgatvādapuruṣārthamiti tadayuktam /
            svato 'sya puruṣārthatve siddhe yadanuṣṭhānānaṅgatvaṃ tadbhūṣaṇaṃ na dūṣaṇamityāha-<span class="bold">yadapīti /</span>
            <span class="bold">anusaṃjvaret </span>śarīraṃ paritapyamānamanutapyeta /
            sugamamanyat /
            prakṛtamupasaṃharati-<span class="bold">tasmānna pratipattīti /</span></p>
         
         
         
         
         <p>FN: 1-siddhe vastuni vedāntaprāmāṇyasiddhyartham / 'ajñātasaṃgatitvena'ityādi dūṣayitumityarthaḥ
            /
            </p>
         
         
         
         
         <p>prakṛtisiddhyarthamekadeśimataṃ dūṣayitumanubhāṣate-<span class="bold">yadapi kecidāhuriti /</span>
            dūṣayati-<span class="bold">tanneti /</span></p>
         
         
         <p>
            idamatrākūtam-'kāryabodhe yathā ceṣṭā liṅgaṃ harṣādayastathā /<br />
            siddhabodher'thavattaivaṃ śāstratvaṃ hitaśāsanāt //
            </p>
         
         
         <p>'yadi hi padānāṃ kāryābhidhāne tadanvitasvārthābhidhāne vā, niyamena vṛddhavyavahārātsāmarthvamabadhṛtaṃ
            bhavet, na bhavedaheyānupādeyabhūtabrahmātmatāparatvamupaniṣadām /
            tatrāviditasāmathryatvātpadānāṃ loke, tatpūrvakatvācca vaidikārthapratīteḥ /
            atha tu bhūte 'pyarthe padānāṃ loke śakyaḥ saṃgatigrahastata upaniṣadāntatparatvaṃ
            paurvāparyaparyālocanayāvagamyamānamapahṛtya na kāryaparatvaṃ śakyaṃ kalpayitum, śrutahānyaśrutakalpanāprasaṅgāt
            /
            tatra tāvadevamakāryer'the na saṃgatigrahaḥ, yadi tatparaḥ prayogo na loke dṛśyeta,
            tatpratyayo vā vyutpannasyonnetuṃ na śakyete /
            na tāvattatparaḥ prayogo na dṛśyate loke /
            kutūhalabhayādinivṛttyarthānāmakāryaparāṇāṃ padasaṃdarbhāṇāṃ prayogasya loke bahulamupalabdheḥ
            /
            tadyathākhaṇḍalādilokapālacakravālādhivasatiḥ, siddhavidyādharagandharvāpsaraḥparivāro
            brahmalokāvatīrṇamandākinīpayaḥpravāhapātadhautakaladhautamayaśilātalo nandanādipramadāvanavihārimaṇimayaśakuntakamanīyaninadamanoharaḥ
            parvatarājaḥ sumeruriti /
            naiṣa bhujaṅgo rajjuriyamityādiḥ /
            nāpi bhūtārthabuddhirvyutpannapuruṣavartinī na śakyā samunnetum, harṣāderunnayanahotoḥ
            saṃbhavāt /
            tathā hyaviditārthadeśajanabhāṣārtho draviḍo nagaragamanodyato rājamārgābhyarṇaṃ devadattamandiramadhyāsīnaḥ
            pratipannajanakānandanibandhanaputrajanmā vārttāhāreṇa saha nagarasthadevadattābhyāśamāgataḥ
            paṭavāsopāyanārpaṇapuraḥsaraṃ diṣṭyā vardhase devadatta putraste jātaiti vārttāhāravyāhāraśravaṇasamanantaramupajātaromāñcakañcukaṃ
            vikasitanayanotpalamatismeramukhamahotpalamavalokya devadattamutpannapramodamanumimīte,pramodasya
            ca prāgabhūtasya tadvyāhāraśravaṇasamanantaraṃ prabhavatastaddhetutām /
            na cāyamapratipādayan harṣahetumarthaṃ harṣāya kalpata ityanena harṣaheturartha ukta
            iti pratipadyate /
            harṣahetvantarasya cāpratīteḥ putrajanmanaśca taddhetoravagamāttadeva vārttāhāreṇābhyadhāyīti
            niścinoti /
            evaṃ bhayaśokādayo 'pyudāhāryāḥ /
            tathā ca prayojanavattayā bhūtārthābhidhānasya prekṣāvatprayogo 'pyupapannaḥ /
            evaṃ ca brahmasvarūpajñānasya paramapuruṣārthahetubhāvādanupadiśatāmapi puruṣapravṛttinivṛttī
            vedāntānāṃ puruṣahitānuśāsanācchāstratvaṃ siddhaṃ bhavati /
            tatsiddhametat, vivādādhyāsitāni vacanāni bhūtārthaviṣayāṇi, bhūtārthaviṣayapramājanakatvāt
            /
            yadyadviṣayapramājanakaṃ tattadviṣayaṃ, yathā rūpādiviṣayaṃ cakṣurādi,tathā caitāni,tasmāttatheti
            /
            tasmātsuṣṭhūktam-<span class="bold">tanna, aupaniṣadasya puruṣasyānanyaśeṣatvāditi /</span>
            upanipūrvātsaderviśaraṇārthātkvipyupaniṣatpadaṃ vyutpāditam, upanīya advayaṃ brahma
            savāsanāmavidyāṃ hinastīti brahmavidyāmāha /
            taddhetutvādvedāntā apyupaniṣadaḥ,tato viditaḥ aupaniṣadaḥ puruṣaḥ /
            etadeva vibhajate-<span class="bold">yo 'sāvupaniṣatsveveti /</span>
            ahaṃpratyayaviṣayādbhinatti-<span class="bold">asaṃsārīti /</span>
            ata eva kriyārahitatvāccaturvidhadravyavilakṣaṇaḥ ataśca caturvidhadravyavilakṣaṇopeto
            'yamananyaśeṣaḥ, anyaśeṣaṃ hi bhūtaṃ dravyaṃ cikīrṣitaṃ sadutpattyādyāpyaṃ saṃbhavati
            /
            yathā 'yūpaṃ takṣati'ityādi /
            yatpunaranyaśeṣaṃ bhūtabhāvyupayogarahitam, yathā 'suvarṇaṃ bhāryam', 'saktūn juhoti'ityādi,
            na tasyotpattyādyāpyatā /
            kasmātpunarasyānanyaśeṣatetyata āha-yataḥ<span class="bold">svaprakaraṇasthaḥ /</span>
            upaniṣadāmanārabhyādhītānāṃ paurvāparyaparyālocanayā puruṣapratipādanaparatvena puruṣasyaiva
            prādhānyenedaṃ prakaraṇam /
            na ca juhvādivadavyabhicaritakratusaṃbandhaḥ puruṣa ityupapāditam /
            ataḥ svaprakaraṇasthaḥ so 'yaṃ tathāvidha upaniṣadbhyaḥ pratīyamāno na nāstīti śakyo
            vaktumityarthaḥ /
            syādetat /
            mānāntarogocaratvenāgṛhītasaṃgatitayā apadārthasya brahmaṇo vākyārthatvānupapatteḥ
            kathamupaniṣadarthatetyata āha-<span class="bold">sa eṣa neti netyātmetyātmaśabdāt /</span>
            yadyapi gavādivanmānāntaragocaratvamātmano nāsti, tathāpi prakāśātmana eva satastattadupādhiparihāṇyā
            śakyaṃ vākyārthatvena nirūpaṇam, hāṭakasyeva kaṭakakuṇḍalādiparihāṇyā /
            nahi prakāśaḥ svasaṃvedano na bhāsate,nāpi tadavacchedakaḥ kāryakaraṇasaṃghātaḥ /
            tena 'sa eṣa neti netyātmā'iti tattadavacchedaparihāṇyā bṛhattvādāpanācca svayaṃprakāśaḥ
            śakyo vākyāt brahmeti cātmeti ca nirūpayitumityarthaḥ /
            athopādhinirāsavadupahitamapyātmarūpaṃ kasmānna nirasyata ityata āha-<span class="bold">ātmanaśca pratyākhyātumaśakyatvāt</span> /
            prakāśo hi sarvasyātmā tadadhiṣṭhānatvācca prapañcavibhramasya /
            na cādhiṣṭhānābhāve vibhramo bhavitumarhati /
            na hi jātu rajjvabhāve rajjvāṃ bhujaṅga iti vā dhāreti vā vibhramo dṛṣṭapūrvaḥ /
            api cātmānaḥ prakāśasya bhāsā prapañcasya prabhā /
            tathā ca śrutiḥ 'tameva bhāntamanubhāti sarvaṃ tasya bhāsā sarvamidaṃ vibhāti'iti
            /
            na cātmanaḥ prakāśasya pratyākhyāne prapañcaprathā yuktā /
            tasmādātmanaḥ pratyākhyānāyogādvedāntebhyaḥ pramāṇāntarāgocarasarvopādhirahitabrahmasvarūpāvagatisiddhirityarthaḥ
            /
            upaniṣatsvevāvagata ityavadhāraṇamamṛṣyamāṇa ākṣipati-<span class="bold">nanvātmeti /</span>
            sarvajanīnāhaṃpratyayaviṣayo hyātmā kartā bhoktā ca saṃsārī, tatraiva ca laukikaparīkṣakāṇāmātmapadaprayogāt
            /
            ya eva laukikāḥ śabdāsta eva vaidikāsta eva ca teṣāmarthā ityaupaniṣadamapyātmapadaṃ
            tatraiva pravartitumarhati, nārthāntare tadviparīte ityarthaḥ /
            samādhatte-<span class="bold">na </span>ahaṃpratyayaviṣaya aupaniṣadaḥ puruṣaḥ /
            kutaḥ <span class="bold">tatsākṣitvena /</span>
            ahaṃpratyayaviṣayo yaḥ kartā kāryakaraṇasaṃghātopahito jīvātmā-tat sākṣitvena, paramātmano
            'haṃpratyayaviṣayatvasya<span class="bold">pratyuktatvāt /</span>
            etaduktaṃ bhavati-yadyapi 'anena jīvenātmanā'iti jīvaparamātmanoḥ pāramārthikamaikyam,
            tathāpi tasyopahitaṃ rūpaṃ jīvaḥ,śuddhaṃ tu rūpaṃ tasya sākṣitacca mānāntarānadhigatamupaniṣadgocara
            iti /
            etadeva prapañcayati-<span class="bold">na hyahaṃpratyayaviṣayeti /</span></p>
         
         
         <p class="bold">vidhiśeṣatvaṃ vā netuṃ na śakyaḥ /</p>
         
         <p>kutaḥ <span class="bold">ātmatvādeva /</span>
            na hyātmā anyārtho 'nyattu sarvamātmārtham /
            tathā ca śrutiḥ 'na vā are sarvasya kāmāya sarvaṃ priyaṃ bhavati ātmanastu kāmāya
            sarvaṃ priyaṃ bhavati'iti /
            api cātaḥ sarveṣāmātmatvādeva na heyo nāpyupādeyaḥ /
            sarvasya hi prapañcajātasya brahmaiva tattvamātmā /
            na ca svabhāvo heyaḥ, aśakyahānatvāt /
            na copādeyaḥ, upāttatvāt /
            tasmāddheyopādeyaviṣayau vidhiniṣedhau na tadviparītamātmatattvaṃ viṣayīkuruta iti
            sarvasya prapañcajātasyātmaiva tattvamiti /
            etadupapādayati-<span class="bold">sarvaṃ hi vinaśyadvikārajātaṃ puruṣāntaṃ vinaśyati /</span>
            ayamarthaḥ-puruṣo hi śrutismṛtītihāsapurāṇatadaviruddhanyāyavyavasthāpitatvātparamārthasan
            /
            prapañcastvanādyavidyopadarśito 'paramārthasan /
            yaśca paramārthāsan asau prakṛtiḥ rajjutattvamiva sarpavibhramasya vikārasya /
            ata evāsyānirvācyatvenādṛḍhasvabhāvasya vināśaḥ /
            puruṣastu paramārthasannāsau kāraṇasahasreṇāpyasan śakyaḥ kartum /
            na hi sahasramapi śilpino ghaṭaṃ paṭayitumīśata ityuktam /
            tasmādavināśipuruṣānto vikāravināśaḥ śuktirajjutattvānta iva rajatabhujaṅgavināśaḥ
            /
            puruṣa eva hi sarvasya prapañcavikārajātasya tattvam /
            na ca puruṣasyāsti vināśo yato 'nanto vināśaḥ syādityata āha-<span class="bold">puruṣo hi vināśahetvabhāvāditi /</span>
            nahi kāraṇāni sahasramapyanyadanyathayitumīśata ityuktam /
            atha mā bhūtsvarūpeṇa puruṣo heya upādeyo vā,tadīyastu kaściddharmo hāsyate, kaściccopādāsyata
            ityata āha-<span class="bold">vikriyāhetvabhāvācca kūṭasthanityaḥ /</span>
            trividho 'pi dharmalakṣaṇāvasthāpariṇāmalakṣaṇo vikāro nāstītyuktam /
            api cātmanaḥ paramārthasato dharmo 'pi paramārthasanniti na tasyātmavadanyathātvaṃ
            kāraṇaiḥ śakyaṃ kartum /
            na ca dharmānyathātvādanyo vikāraḥ /
            tadidamuktam-<span class="bold">vikriyāhotvabhāvāditi /</span>
            sugamamanyat /
            yatpunarekadeśinā śāstravidvacanaṃ sākṣitvenānukrāntaṃ tadanyathopapādayati-<span class="bold">yadapi śāstratātparyavidāmanukramāṇamiti /</span>
            'dṛṣṭo hi tasyārthaḥ prayojanavadarthāvabodhanam'iti vaktavye, dharmajijñāsāyāḥ prakṛtatvāddharmasya
            ca karmatvāt 'karmāvabodhanam'ityuktam /
            na tu siddharūpabrahmāvabodhanavyāpāraṃ vedasya vārayati /
            na hi somaśarmaṇi prakṛte tadguṇābhidhānaṃ parisaṃcaṣṭe viṣṇuśarmaṇo guṇavattām /
            vidhiśāstraṃ vidhīyamānakarmaviṣayam,pratiṣedhaśāstraṃ ca pratiṣidhyamānakarmaviṣayamityubhayamapi
            karmāvabodhanaparam /
            api ca 'āmnāyasya kriyārthatvāt'iti śāstrakṛdvacanam /
            tatrārthagrahaṇaṃ yadyabhidheyavāci tato bhūtārthānāṃ dravyaguṇakarmaṇāmānarthakyamanabhidheyatvaṃ
            prasajyeta,nahi te kriyārthā ityata āha-<span class="bold">api cāmnāyasyeti /</span>
            yadyucyeta nahi kriyārthatvaṃ kriyābhidheyatvam, api tu kriyāprayojanatvam /
            dravyaguṇaśabdānāṃ ca kriyārthatvenaiva bhūtadravyaguṇābhidhānam, na svaniṣṭhatayā
            /
            yathāhuḥ śāstravidaḥ 'codanā hi bhūtaṃ bhavantam'ityādi /</p>
         
         
         
         
         <p>FN: 1-'codanā hi bhūtaṃ bhavantaṃ bhaviṣyantamityevañjātīyakaṃ śaknotyavagamayitum'iti
            śābarabhāṣye vidhivākyasya bhūtārthabodhakatvaṃ pratīyate tatkathaṃ dravyādeḥ kriyābodhitā,
            tatrāha-etaduktamiti /
            </p>
         
         
         
         
         <p>etaduktaṃ bhavati, kāryamarthamavagamayantī codanā tadarthaṃ bhūtādikamapyarthaṃ gamayatīti
            /
            tatrāha-<span class="bold">pravṛttinivṛttivyatirekeṇa bhūtaṃ cediti /</span>
            ayamabhisaṃdhiḥ-na tāvatkāryārthā eva svārthe padānāṃ saṃgatigraho nānyārtha ityupapāditaṃ
            bhūte 'pyarthe vyutpattiṃ darśayadbhiḥ /</p>
         
         
         
         
         <p>FN: 2-nanu kāryānvitapadārthaparatvaniyamābhāve padānāmatilāghavāyānvitaparatvamapi
            tyajyatāmata āha-nāpīti /
            </p>
         
         
         
         
         <p>nāpi svārthamātraparataiva padānām /
            tathā sati na vākyārthapratyayaḥ syāt /
            na hi pratyekaṃ svapradhānatayā guṇapradhānabhāvarahitānāmekavākyatā dṛṣṭā /
            tasmātpadānāṃ svārthamabhidadhatāmeka</p>
         
         
         
         
         <p>FN: 3-ayamarthaḥ-ekaprayojanasiddhyupayogitvaṃ padārthānāmitaretaravaiśiṣṭyamantareṇa
            na ghaṭate 'tastatsiddhyai ekavākyatvāya ca lakṣaṇayānvitaparatvaṃ kalpyate tādṛkprayojanābhāve
            tu svārthamātrābhidheyatvaṃ padānāmiti /
            </p>
         
         
         
         
         <p>
            prayojanavatpadārthaparatayaikavākyatā /<br />
            tathā ca tattadarthāntaraviśiṣṭaikavākyārthapratyaya upapanno bhavati /<br />
            yathāhuḥ śāstravidaḥ-'sākṣādyadyapi kurvantipadārthapratipādanam /<br />
            varṇāstathāpi naitasminparyavasyanti niṣphale //
            </p>
         
         
         <p>
            vākyārthamitaye teṣāṃ pravṛttau nāntarīyakam /<br />
            pāke jvāleva kāṣṭhānāṃ padārthapratipādanam //
            </p>
         
         
         <p>'iti /
            tathā cārthāntarasaṃsargaparatāmātreṇa vākyārthapratyayopapattau na kāryasaṃsargaparatvaniyamaḥ
            padānām /
            evaṃ ca sati kūṭasthanityabrahmarūpaparatve 'pyadoṣa iti /
            bhavyaṃ kāryam /
            nanu yadbhavyārthaṃ bhūtamupadiśyate na tadbhūtam, bhavyasaṃsargiṇā rūpeṇa tasyāpi
            bhavyatvādityata āha-<span class="bold">na hi bhūtamupadiśyamānamiti /</span></p>
         
         
         
         
         <p>FN: 4-bhavyasaṃsargiṇā rūpeṇa bhūtamapi bhavyamityatra kiṃ bhavyaṃ kāryamuta kriyā
            / ubhābhyāmapi bhūtārthasya naikyamityāha-na tādātmyeti /
            </p>
         
         
         
         
         <p>na tādātmyalakṣaṇaḥ saṃsargaḥkiṃ tu kāryeṇa saha prayojanaprayojanilakṣaṇo 'nvayaḥ
            /
            tadviṣayeṇa tu bhāvārthena bhūtārthānāṃ kriyākārakalakṣaṇa iti na bhūtārthānāṃ kriyārthatvamityarthaḥ
            /
            śaṅkate-<span class="bold">akriyātve 'pīti /</span>
            evaṃ cākriyārthakūṭasthanityabrahmopadeśānupapattiriti bhāvaḥ /
            pariharati-<span class="bold">naiṣa doṣaḥ kriyārthatve 'pīti /</span>
            na hi kriyārthaṃ bhūtamupadiśyamānamabhūtaṃ bhavati, api tu kriyānivartanayogyaṃ bhūtameva
            tat /
            tathā ca bhūter'the 'vadhṛtaśaktayaḥ śabdāḥ kvacitsvaniṣṭha</p>
         
         
         
         
         <p>FN: 5-kāryānanvitabhūtaviṣayā ityarthaḥ /
            </p>
         
         
         
         
         <p>bhūtaviṣayā dṛśyamānā mṛtvā śīrtvā vā na kathañcitkriyāniṣṭhatāṃ gamayitumucitāḥ /</p>
         
         
         
         
         <p>FN: 6-kāryānvayo hi na śabdārthaḥ kintu upādhiḥ / tathāhi-kartavyatātadabhāvāvagamādhīne
            hi pravṛttinivṛttī, tadadhīnaṃ ca prayojanaṃ, tadadhīnau vivakṣāprayogau, prayogādhīne
            ca vākyārthapratipattī / tasmādvivakṣādivatkāryānvayasyāpi śabdārthāvagatyupāyatāvagamyate
            / ato virahayyāpi kāryānvayaṃ prayogabhede bhavati bhūtaṃ vastu padavācyam / tadidamuktam-nahyupahitamiti
            /
            </p>
         
         
         
         
         <p>nahyupahitaṃ śataśo dṛṣṭamapyanupahitaṃ kvaciddṛṣṭamadṛṣṭaṃ bhavati /
            tathā ca vartamānāpadeśā astikriyopahitā akāryārthā apyaṭavīvarṇakādayo loke bahulamupalabhyante
            /
            evaṃ kriyāniṣṭhā api saṃbandhamātraparyavasāyinaḥ,yathākasyaiva puruṣaḥiti praśne
            uttaraṃrājñaḥiti /
            tathā prātipadikārthamātraniṣṭhāḥ,yathākīdṛśāstaravaḥiti praśne uttaraṃphalinaḥiti
            /
            na hi pṛcchatā puruṣasya vā tarūṇāṃ vāstitvanāstitve pratipitsite,kiṃ tu puruṣasya
            svāmibhedastarūṇāṃ ca prakārabhedaḥ /
            praṣṭurapekṣitaṃ cācakṣāṇaḥ svāmibhedameva prakārabhedameva ca prativyakti, na punarastitvam,
            tasya tenāpratipitsitatvāt /
            upapāditā ca bhūte 'pyarthe vyutpattiḥ prayojanavati padānām /
            codayati-<span class="bold">yadi nāmopadiṣṭaṃ </span>bhūtaṅ<span class="bold">kiṃ tava-</span>upadeṣṭuḥ śroturvā prayojanaṃ<span class="bold">syāt /</span>
            tasmādbhūtamapi prayojanavadevopadeṣṭavyaṃ nāprayojanam /
            aprayojanaṃ ca brahma, tasyodāsīnasya sarvakriyārahitatvenānupakārakatvāditi bhāvaḥ
            /
            pariharati-<span class="bold">anavagatātmavastūpadeśaśca tathaiva-</span>prayojanavāneva-<span class="bold">bhavitumarhati</span> /
            apyarthaścakāraḥ /
            etaduktaṃ bhavati-yadyapi brahmodāsīnam, tathāpi tadviṣayaṃ śābdajñānamavagatiparyantaṃ
            vidyā svavirodhinīṃ saṃsāramūlanidānamavidyāmucchindatprayojanavadityarthaḥ /
            api ca ye 'pi kāryaparatvaṃ sarveṣāṃ padānāmāsthiṣata, tairapi 'brāhmaṇo na hantavyaḥ',
            'na surā pātavyā'ityādīnāṃ na kāryaparatā śakyā āsthātum /
            kṛtyupahitamaryādaṃ hi kāryaṃ kṛtyā vyāptaṃ tannivṛttau nivartate, śiṃśapātvamiva
            vṛkṣatvanivṛttau /
            kṛtirhi puruṣaprayatnaḥsa ca viṣayādhīnanirūpaṇaḥ /
            viṣayaścāsya sādhyasvabhāvatayā bhāvārtha eva pūrvāparībhūto 'nyotpādānukūlātmā bhavitumarhati,
            na dravyaguṇau /
            sākṣātkṛtivyāpyo hi kṛterviṣayaḥ /
            na ca dravyaguṇayoḥ siddhayorasti kṛtivyāpyatā /
            ata eva śāstrakṛdvacaḥ-</p>
         
         
         
         
         <p>FN: 1-bhāvārthāḥ-dhātvarthoparaktabhāvanā yeṣu bhāti tādṛśā ye karmaśabdāḥ-kriyāvācakā
            yajatyādayastebhyaḥ kriyā-apūrvaṃ pratīyeta na dravyaguṇaśabdebhya iti tadarthaḥ /
            bhāvanāvācibhyo bhāvanā, bhāva ityādibhyo nāpūrvaṃ pratīyata iti karmaśabdā ityuktam
            / karmaśabdebhyo 'pi yāgahomaśabdebhyo nāpūrvādhigatiriti prathamadalopanyāsa ityavagantavyam
            /
            </p>
         
         
         
         
         <p>'bhāvārthāḥ karmaśabdāstebhyaḥ kriyā pratīyeta'iti /
            dravyaguṇaśabdānāṃ naimittikāvasthāyāṃ kāryāvamarśe 'pi, bhāvasya svataḥ, dravyaguṇaśabdānāṃ
            tu bhāvayogātkāryāvamarśa iti</p>
         
         
         
         
         <p>FN: 2-niyogo hi svāvacchedakatvena sākṣātsādhyasvabhāvaṃ bhāvārthamākāṅkṣati, tallābhe
            kriyādvārā dravyādestadviṣayatā na yuktetyāśayaḥ /
            </p>
         
         
         
         
         <p>bhāvārthebhya evāpūrvāvagatiḥ, na dravyaguṇaśabdebhya iti /
            na ca 'dadhnā juhoti',</p>
         
         
         <p>'saṃtata</p>
         
         
         
         
         <p>FN: 3-sāntatyamavicchinnatvam / āghāro 'vakṣāraṇam /
            </p>
         
         
         
         
         <p>māghārayati'ityādiṣu dravyādīnāṃ kāryaviṣayatā /
            tatrāpi hi homaghārabhāvārthaviṣayameva kāryam /
            na caitāvatā</p>
         
         
         
         
         <p>FN: 4-jyotiṣṭome śrūyate-'somena yajeta'tathā 'aindravāyavaṃ gṛhṇāti'ityādi ca /
            tatra saṃśayaḥ-kimaindravāyavādivākye vihitānāṃ somarasānāṃ yāgānāṃ ca yathākramaṃ
            soma-yāgaśabdāvanuvaditārāvuta dravyayuktasya karmaṇo vidhātārāviti /
            tatraindravāyavādivākyeṣu dravyadevatākhyayāgarūpapratīteryāgānumānāditaratra rūpāpratīteḥ
            samudāyānuvāda iti prāpte rāddhāntitaṃ dvitīye-nānuvādatvamapratyabhijñānāt /
            na hyaindravākye yāgarūpamavagamyate /
            tasmātsomavākye yāgavidhiritaratra rasānāmindrādidevatābhyo grahaṇānyupakalpanāni
            vidhīyante /
            evaṃ hi yathā somenetivākye viśiṣṭavidhirevaṃ dadhisāṃtatyavākyāni yadi dravyaguṇaviśiṣṭahomāghāravidhāyīni
            tarhi agnihotrādhāravākye tadvihitahomānāmāghārāṇāṃ ca samudāyāvanuvadetāṃ tathāsati
            tadadhikaraṇabhedo na saṃgacchediti śaṅkā /
            tathāhi pūrvapakṣasūtram-'āghārāgnihotramarūpatvāt'(jai. 2 / 2 / 13) iti /
            siddhāntastu-vidhī imau syātāmāghārayati-juhotiśabdābhyāmanuṣṭheyārthapratīteḥ /
            tatsaṃnidhau śrutasya sāṃtatyasya dadhyādivākyasya viśiṣṭavidhitve gauravaprasaṅgena,
            tadvihitabhāvārthānuvādena guṇavidhānārthatvāt /
            naitāvatā dadhyādivākye bhāvārthaviṣayaṃ kāryaṃ virudhyata ityabhyupagamaḥ /
            </p>
         
         
         
         
         <p>'somena yajeta'itivat, dadhisaṃtatādiviśiṣṭahomāghāravidhānāt, 'agnihotraṃ juhoti',
            'āghāramāghārayati'iti tadanuvādaḥ /</p>
         
         
         <p>======================
            NOTE 1-tatra hetumāha-yadyapīti /
            ======================</p>
         
         
         <p>tatra dravyaguṇayoḥ kāryaṃ prati sākṣādaviṣayatve.pi bhāvārthaṃ pratyanubandhatayā
            vidhīyetetyarthaḥ /
            phyadyapyatrāpi bhāvārthaviṣayameva kāryaṃ, tathāpi bhāvārthānubandhatayā dravyaguṇāvaviṣayāvapi
            vidhīyete /</p>
         
         
         <p>======================
            NOTE 2-tatra hetumāha-bhāvārtha iti /
            ======================</p>
         
         
         <p>bhāvārtho hi kārakavyāpāramātratayāviśiṣṭaḥ kārakaviśeṣeṇa dravyādinā viśeṣyata iti
            dravyādistadanubandhaḥ /
            tathā ca bhāvārthe vidhīyamāne sa eva sānubandho vidhīyata iti dravyaguṇāvaviṣayāvapi
            tadanubandhatayā vihitau bhavataḥ /</p>
         
         
         <p>======================
            NOTE 3-tarhi saṃtatādivākyāni viśiṣṭavidhayaḥ syuḥ / agnihotrādivākyaṃ ca tadanuvādaḥ
            syāt, tatrāha-eva ceti / ayamāśayaḥ-yadyapyatra viśiṣṭo vidhiḥ pratīyate tathāpi bhāvārthadvārā
            dravyādikamapi viṣayīkaroti / tatra saṃkrānto yadi bhāvārthamanyato vihitaṃ na labheta
            tarhi gauravamapyuparīkṛtya viśiṣṭaṃ vidadhītātha labheta tata upapadākṛṣṭaśaktirdravyādiparo
            bhavati / bhāvārthaṃ tvanuvadati / tadihāgnihotrādivākyata eva bhāvārthalābhāddravyaparatetyunneyamiti
            /
            ======================</p>
         
         
         <p>evaṃ ca bhāvārthapraṇālikayā dravyādisaṃkrānto vidhirgauravādbibhyatsvaviṣayasya cānyataḥ
            prāptatayā tadanuvādena tadanubandhībhūtadravyādiparo bhavatīti sarvatra bhāvārthaviṣaya
            eva vidhiḥ /</p>
         
         
         <p>======================
            NOTE 4-siddhasya na vidheyatvamityuktamatidiśati-eteneti /
            ======================</p>
         
         
         <p>etena 'yadāgneyo 'ṣṭākapālo bhavati'ityatra saṃbandhaviṣayo vidhiriti parāstam /</p>
         
         
         <p>======================
            NOTE 5-saṃbandhasya bhāvanāvacchedakatvena vidheyatvaṃ śaṅkate-nanvityādinā, saṃbandha
            evāsya viṣaya ityantena saṃdarbeṇa /
            ======================</p>
         
         
         <p>nanu na bhavatyartho vidheyaḥsiddhe bhavitari labdharūpasya bhavanaṃ pratyakartṛtvāt
            /
            na khalu gaganaṃ bhavati /
            nāpyasiddhe, asiddhasyāniyojyatvāt, gaganakusumavat /
            tasmādbhavanena prayojyavyāpāreṇākṣiptaḥ prayojakasya bhāvayiturvyāpāro vidheyaḥ /
            sa ca vyāpāro bhāvanā, kṛtiḥ, prayatna itinirviṣayaścāsāvaśakyapratipattirato viṣayāpekṣāyāmāgneyaśabdopasthāpito
            dravyadevatāsaṃbandha evāsya viṣayaḥ /</p>
         
         
         <p>======================
            NOTE 6-siddhāntī dūṣayati-nanavti. tallakṣitabhāvanāyā eva vidhānaṃ, saṃbandasya sākṣātkṛtiviṣayatvāyogādityarthaḥ
            /
            ======================</p>
         
         
         <p>nanu vyāpāraviṣayaḥ puruṣaprayatnaḥ kathamavyāpārarūpaṃ saṃbandhaṃ gocarayet /
            na hi ghaṭaṃ kurvityatrāpi sākṣānnāmārthaṃ ghaṭaṃ puruṣaprayatno gocarayatyapi tu
            daṇḍādi hastādinā vyāpārayati /
            tasmādghaṭārthāṃ kṛtiṃ vyāpāraviṣayāmeva puruṣaḥ pratipadyate, na tu rūpato ghaṭaviṣayām
            /
            uddeśyatayā tvasyāmasti ghaṭo na tu viṣayatayā /
            viṣayatayā tu hastādivyāpāra eva /
            ata</p>
         
         
         <p>======================
            NOTE 7-yataḥ yadāgneyo 'ṣṭākapālo 'māvāsyāyāṃ paurṇamāsyāṃ cācyuto bhavati ityādivākyena
            yāgo vidhīyate tasmāt 'ya evaṃ vidvān paurṇamāsīṃ yajate'ityanuvāde yajata iti śrutaṃ,
            anyathā saṃbandha eva śrūyetetyarthaḥ / tasmānna kutrāpi saṃbandhavidhānamiti siddham
            / idamuktaṃ vistareṇa 'prakaraṇaṃ paurṇamāsyāṃ rūpāvacanāt'(jai. 2 /2 /3) ityatra
            / diṅmātramiha darśitam /
            ======================</p>
         
         
         <p>evāgneya ityatrāpi dravyadevatāsaṃbandhākṣipto yajireva kāryaviṣayo vidheyaḥ /
            kimuktaṃ bhavati, āgneyo bhavatītiḥāgneyena yāgena bhāvayediti /
            ata eva 'ya evaṃ vidvān paurṇamāsyāṃ yajate' 'ya evaṃ vidvānamāvāsyāṃ yajate'ityanuvādo
            bhavati 'yadāgneyaḥ'ityādivihitasya yāgaṣaṭkasya /</p>
         
         
         <p>======================
            NOTE 8-utpattyadhikāravidhyoravisaṃvādārthamapyāgneyādivākye yāgavidhirabhyupeya ityā-ataḥeveti
            /
            ======================</p>
         
         
         <p>ata eva ca vihitānūditasya tasyaiva 'darśapūrṇamāsābhyāṃ svargakāmo yajeta'ityādhikārasaṃbandhaḥ
            /
            tasmātsarvatra kṛtipraṇālikayā</p>
         
         
         <p>======================
            NOTE 9-dhātvarthaviṣaya ityarthaḥ /
            ======================
            bhāvārthaviṣaya eva vidhirityekāntaḥ /
            tathā ca 'na hanyāt' 'na pibet'ityādiṣu yadi kāryamabhyupeyeta, tatastadvyāpikā kṛtirabhyupetavyā,
            tadvyāpakaśca bhāvārtho viṣayaḥ /
            evaṃ ca prajāpativratanyāyena paryudāsavṛttyāhananāpānasaṃkalpalakṣaṇayā tadviṣayo
            vidhiḥ syāt /</p>
         
         
         <p>======================
            NOTE 10-evaṃ niyogakṛtidhātvarthānāṃ vyāpyavyāpakatvamuktvā vyāpakanivṛttyā vyāpyanivṛttimāha-tathāca
            prasajyeti /
            ======================</p>
         
         
         <p>tathā ca prasajyapratiṣedho dattajalāñjaliḥ prasajyeta /
            na ca sati saṃbhave lakṣaṇā nyāyyā /</p>
         
         
         <p>======================
            NOTE 11-prajāpativratanyāyaṃ (jai. 4 / 1 / 3-6) vibhajate niṣedheṣu tadabhāvāya-nekṣeteti
            / 'tasya brahmacāriṇo vratam'iti vrataśabdopakramāt, ekasmiṃśca vākye upasahārasya
            prakramādhīnatvādākhyātayogināpi nañā pratīto niṣedho 'nanuṣṭheyatvādupekṣyate tataścānīkṣaṇasaṃkalpalakṣaṇā
            yuktā / na caivaṃ 'na hanyāt'itivākye kalpanīyamiti bhāvaḥ /
            ======================</p>
         
         
         <p>'nekṣetodyantam'ityādau tu 'tasya vratam'ityadhikārātprasajyapratiṣedhāsaṃbhavena
            paryudāsavṛttyānīkṣaṇasaṃkalpalakṣaṇā yuktā /
            tasmāt 'na hanyāt', 'na pibet'ityādiṣu prasajyapratiṣedheṣu bhāvārthābhāvāttadvyāptāyāḥ
            kṛterabhāvaḥ,tadabhāve ca tadvyāptasya kāryasyābhāva iti na kāryaparatvaniyamaḥ sarvatra
            vākye ityāha-<span class="bold">brahmaṇo na hantavya ityevamādyā iti /</span>
            nanu kasmānnivṛttireva kāryaṃ na bhavati, tatsādhanaṃ vetyata āha-<span class="bold">na ca sā kriyeti /</span>
            kriyāśabdaḥ</p>
         
         
         <p>======================
            NOTE 1-bhāṣye 'kriyārthānāmānarthakyābhidhānādiha kriyāśabdaḥ kāryavacana ityarthaḥ
            /
            ======================</p>
         
         
         <p>kāryavacanaḥ /
            etadeva vibhajate-<span class="bold">akriyārthānāmiti /</span>
            syādetat /
            vidhivibhaktiśravaṇātkāryaṃ tāvadatra pratīyatetacca na bhāvārthamantareṇa /
            na ca rāgataḥ pravṛttasya hananapānādāvakasmādaudāsīnyamupapadyate vinā vidhārakaprayatnamtasmātsa
            eva pravṛttyunmukhānāṃ manovāgdehānāṃ vidhārakaḥ prayatno niṣedhavidhigocaraḥ kriyeti
            nākriyāparamasti vākyaṃ kiñcidapīti āha-<span class="bold">na ca hananakriyānivṛttyaudāsīnyavyatirekeṇa nañaḥ śakyamaprāptakriyārthatvaṃ kalpayitum
               /</span>
            kena hetunā na śakyamityata āha-<span class="bold">svabhāvaprāptahantyarthānurāgeṇa </span>nañaḥ /</p>
         
         
         <p>======================
            NOTE 2-kimiha vidheyaṃ, hananādi vā nañartho vā vidhārakaprayatno veti vikalpya, dīṣayituṃ
            prakramate-ayamartha ityādinā /
            ======================</p>
         
         
         <p>ayamarthaḥ-hananapānaparo hi vidhipratyayaḥ pratīyamānaste eva vidhatte ityutsargaḥ
            /
            na caite śakye vidhātum, rāgataḥ prāptatvāt /
            na ca nañaḥ prasajyapratiṣedho vidheyaḥ, tasyāpyaudāsīnyarūpasya siddhatayā prāptatvāt
            /
            na ca vidhārakaḥ prayatnaḥ, tasyāśrutatvena lakṣyamāṇatvāt, sati saṃbhave ca lakṣaṇāyā
            anyāyyatvāt, vidhivibhakteśca rāgataḥ prāptapravṛttyanuvādakatvena vidhiviṣayatvāyogāt
            /
            tasmādyatpibeddhanyādvetyanūdya tanneti niṣidhyate, tadabhāvo jñāpyate,na tu nañartho
            vidhīyate /</p>
         
         
         <p>======================
            NOTE 3-nanu nañarthaścenna vidhīyate tarhi hananaṃ nāstītyādāviva siddhatayā pratīyetetyāśaṅkyāha-abhāvaśceti
            / rāgaprāptahananalakṣaṇapratiyogigataṃ sādhyatvamabhāva āropyata ityarthaḥ /
            ======================</p>
         
         
         <p>abhāvaśca svavirodhibhāvanirūpaṇatayā bhāvacchāyānupātīti siddhe siddhavat, sādhye
            ca sādhyavadbhāsata iti sādhyaviṣayo nañarthaḥ sādhyavadbhāsata iti nañarthaḥ kārya
            iti bhramaḥ /
            tadidamāha-<span class="bold">nañaścaiṣa svabhāva iti /</span>
            nanu bodhayatu saṃbandhino 'bhāvaṃ nañpravṛttyunmukhānāṃ tu manovāgdehānāṃ kuto 'kasmānnivṛttirityata
            āha-<span class="bold">abhāvabuddhiścaudāsīnya</span></p>
         
         
         <p>======================
            NOTE 1-tasya prāgabhāvatayā kāraṇānapekṣatvādadhyāharati-pālaneti /
            ======================</p>
         
         
         <p>pālana<span class="bold">kāraṇam /</span></p>
         
         
         <p>======================
            NOTE 2-vidhiniṣedhayoriṣṭāniṣṭopāyatvabodhakatvaṃ vyutpattibalāddarśayati-ayamabhiprāya
            ityādinā pravartakeṣu vākyeṣvityataḥ prāktanena granthena /
            ======================</p>
         
         
         <p>ayamabhiprāyaḥ-'jvaritaḥ pathyamaśnīyāt', 'na sarpāyāṅguliṃ dadyāt' ityādivacanaśravaṇasamanantaraṃ
            prayojyavṛddhasya pathyāśane pravṛttiṃ bhujaṅgāṅgulidānonmukhasya ca tato nivṛttimupalabhya
            bālo vyutpitsuḥ prayojyavṛddhasya pravṛttinivṛttihetū icchādveṣāvanumimīte /
            tathā hi-icchādveṣahetuke vṛddhasya pravṛttinivṛttī svatantrapravṛttinivṛttitvāt,
            madīyasvatantrapravṛttinivṛttivat /
            kartavyatai</p>
         
         
         <p>======================
            NOTE 3-kartavyatayā sahaikasmindhātvarthe samavetāviṣṭāniṣṭasādhanabhāvau tajjñānapūrvakāviti
            vibhāgaḥ /
            ======================</p>
         
         
         <p>kārthasamaveteṣṭāniṣṭasādhanabhāvāvagamapūrvakau cāsyecchādveṣau, pravṛttinivṛttihetubhūtecchādveṣatvāt,
            matpravṛttinivṛttihetubhūtecchādveṣavat /
            na jātu mama śabdatadvyāpārapuruṣāśayatraikālyānavicchannabhāvanāpūrvapratyayapūrvāvicchādveṣāvabhūtām
            /
            api tu bhūyobhūyaḥ svagatamālocayata uktakāraṇapūrvāveva pratyavabhāsete /
            tasmādvṛddhasya svatantrapravṛttinivṛttī icchādveṣabhedau ca kartavyataikārthasamaveteṣṭāniṣṭasādhanabhāvāvagamapūrvāvityānupūrvyā
            siddhaḥ kāryakāraṇābhāva itīṣṭāniṣṭasādhanatāvagamātprayojyavṛddhapravṛttinivṛttī
            iti siddham /
            sa cāvagamaḥ prāgabhūtaḥ śabdaśravaṇānantaramupajāyamānaḥ śabdaśravaṇahetuka iti pravartakeṣu
            vākyeṣu 'yajeta'ityādiṣu śabda eva kartavyamiṣṭasādhanaṃ vyāpāramavagamayaṃstasyeṣṭasādhanatāṃ
            kartavyatāṃ cāvagamayatiḥananyalabhyatvādubhayoḥ, anantyalabhyasya ca śabdārthatvāt
            /
            yatra tu kartavyatānyata eva labhyate, yathā 'na hanyāt', 'na pibet'ityādiṣu, hananapānapravṛttyo
            rāgataḥ pratilambhāt, tatra tadanuvādena nañsamabhivyāhṛtā liṅādivibhaktiranyato 'prāptamanayoranarthahetubhāvamātramavagamayat
            i /
            pratyakṣaṃ hi tayoriṣṭasādhanabhāvo 'vagamyate, anyathā rāgaviṣayatvāyogāt /
            tasmādrāgādiprāptakartavyatānuvādenānarthasādhanatāprajñāpanaparam 'na hanyāt', 'na
            pibet'ityādivākyam, na tu kartavyatāparamiti suṣṭhūktamakāryaniṣṭhatvaṃ niṣedhānām
            /
            niṣedhyānāṃ cānarthasādhanatābuddhireva niṣedhyābhāvabuddhiḥ /
            tayā khalvayaṃ cetana āpātato ramaṇīyatāṃ paśyannapyāyatimālocya pravṛttyabhāvaṃ nivṛttimavabudhya
            nivartate /
            audāsīnyamātmano 'vasthāpayatīti yāvat /
            syādetat /
            abhāvabuddhiścedaudāsīnyasthāpanākāraṇam, yāvadaudāsīnyamanuvarteta /
            na cānuvartate /
            na hyudāsīno 'pi viṣayāntaravyāsaktacittastadabhāvabuddhimān /
            na cāvasthāpakakāraṇābhāve kāryāvasthānaṃ dṛṣṭam /
            na hi stambhāvapāte prāsādo 'vatiṣṭhate /
            ata āha-<span class="bold">sā ca dagdhendhanāgnivatsvayamevopaśāmyati</span> /
            tāvadeva khalvayaṃ pravṛttyunmukho na yāvadasyānarthahetubhāvamadhigacchati /
            anarthahetutvādhigamo 'sya samūloddhāraṃ pravṛttimuddhṛtya dagdhendhanāgnivatsvayamevopaśāmyati
            /</p>
         
         
         <p>======================
            NOTE 4-nahyabhāvabuddhiraudāsīnyasthāpanakāraṇaṃ, audāsīnyasyānāditvāt / apitvapavādanirāsiketyāha-etaduktamiti
            /
            ======================</p>
         
         
         <p>etaduktaṃ bhavati-yathā prāsādāvasthānakāraṇaṃ stambho naivamaudāsīnyāvasthānakāraṇamabhāvabuddhiḥ,
            api tvāgantukādvināśahetostrāṇenāvasthānakāraṇam /
            yathā kamaṭhapṛṣṭhaniṣṭhuraḥ kavacaḥ śāstraprahāratrāṇena rājanyajīvāvasthānahetuḥ
            /
            na ca kavacāpagame ca asati ca śastraprahāre, rājanyajīvanāśa iti /
            upasaṃharati-<span class="bold">tasmātprasaktakriyānivṛttyaudāsīnyameveti /</span>
            audāsīnyamajānato 'pyastīti prasaktakriyānivṛttyopalakṣya viśinaṣṭi /
            tatkimakriyārthatvenānarthakyamāśaṅkya kriyārthatvopavarṇanaṃ jaiminīyamasamañjasamevetyupasaṃhāravyājena
            pariharati-<span class="bold">tasmātpuruṣārtheti /</span>
            puruṣārthānupayogyupākhyānādiviṣayāvakriyārthatayā kriyārthatayā ca pūrvottarapakṣau,na
            tūpaniṣadviṣayau /
            upaniṣadāṃ svayaṃ puruṣārtharūpabrahmāvagatamaparyanasānādityarthaḥ /
            yadapyaupaniṣadātmajñānamapuruṣārthaṃ manyamānenoktam<span class="bold">-kartavyavidhyanupraveśamantareṇeti /</span>
            atra nigūḍhābhisaṃdhiḥ pūrvoktaṃ parihāraṃ smārayati-<span class="bold">tatparihṛtamiti /</span>
            atrākṣeptā svoktamarthaṃ smārayati-<span class="bold">nanu śrutabrahmaṇo 'pīti /</span>
            nigūḍhamabhisaṃdhiṃ samādhātodghāṭayati-<span class="bold">atrocyate-nāvagatabrahmātmabhāvasyeti /</span></p>
         
         
         <p>======================
            NOTE 1-avagatabrahmātmabhāvasyeti bhāṣyasthāvagataśabdābhiprāyamāha-satyamiti /
            ======================</p>
         
         
         <p>satyaṃ, na brahmajñānamātraṃ sāṃsārikadharmanivṛttikāraṇam, api tu sākṣātkāraparyantam
            /
            brahmasākṣātkāraścāntaḥkaraṇavṛttibhedaḥ śravaṇamananādijanitasaṃskārasacivamanojanmā,
            ṣaḍjādibhedasākṣātkāra iva gāndharvaśāstraśravaṇābhyāsasaṃskṛtamanoyoniḥ /
            sa ca nikhilaprapañcamahendrajālasākṣātkāraṃ samūlamunmūlayannātmānamapi prapañcatvāviśeṣādunmūlayatītyupapāditamadhastāt
            /
            tasmādrajjusvarūpakathanatulyataivātreti siddham /
            atra ca vedapramāṇamūlatayā vedapramāṇajanitetyuktam /
            atraiva sukhaduḥkhānutpādabhedena nidarśanadvayamāha-<span class="bold">na hi dhanina iti /</span>
            śrutimatrodāharati-<span class="bold">taduktamiti /</span>
            codayati-<span class="bold">śarīre patite iti /</span>
            pariharati-<span class="bold">na saśarīratvasyeti /</span>
            yadi vāstavaṃ saśarīratvaṃ bhavenna jīvatastannivarteta /
            mithyājñānanimittaṃ tu tat /
            taccotpannatattvajñānena jīvatāpi śakyaṃ nivartayitum /
            yatpunaraśarīratvaṃ tadasya svabhāva iti na śakyaṃ nivartayitum, svabhāvahānena bhāvavināśaprasaṅgādityāha-<span class="bold">nityamaśarīratvamiti /</span>
            syādetat /
            na mithyājñānanimittaṃ saśarīratvam api tu dharmādharmanimittam,tacca svakāraṇadharmādharmanivṛttimantareṇa
            na nivartate /
            tannivṛttau ca prāyaṇameveti na jīvato 'śarīratvamiti śaṅkate-<span class="bold">tatkṛteti /</span>
            tadityātmānaṃ parāmṛśati /
            nirākaroti-<span class="bold">na, śarīrasaṃbandhasyeti /</span>
            na tāvadātmā sākṣāddharmādharmau kartumarhati, vāgbuddhiśarīrārambhajanitau hi tau
            nāsati śarīrasaṃbandhe bhavataḥ,tābhyāṃ tu śarīrasaṃbandhaṃ rocayamāno vyaktaṃ parasparāśrayatvaṃ
            doṣamāvahati /
            tadidamāha-<span class="bold">śarīrasaṃbandhasyeti /</span>
            yadyucyeta satyamasti parasparāśrayaḥ, na tveṣa doṣo 'nāditvāt, bījāṅkuravadityata
            āha-<span class="bold">andhaparamparaiṣānāditvakalpanā </span></p>
         
         
         <p>======================
            NOTE 1-satkāryavādī vyaktibhedenetaretarāśrayaṃ pariharatītyāha-yastviti /
            ======================</p>
         
         
         <p>yastu manyate neyamandhaparamparātulyānāditā /
            na hi yato dharmādharmabhedādātmaśarīrasaṃbandhabhedastata eva sa dharmādharmabhedaḥ
            kintveṣa pūrvasmādātmaśarīrasaṃbandhātpūrvadharmādharmabhedajanmanaḥ,eṣa tvātmaśarīrasaṃbandho
            'smāddharmādharmabhedāditi, taṃ pratyāha-<span class="bold">kriyāsamavāyābhāvāditi /</span>
            śaṅkate-<span class="bold">saṃnidhānamātreṇeti /</span>
            pariharati-<span class="bold">neti /</span>
            upārjanaṃsvīkaraṇam /
            na tviyaṃ vidhātmanītyāha-<span class="bold">na tvātmana iti /</span>
            ye tu dehādāvātmābhimāno na mithyā, api tu gauṇaḥ, māṇavakādāviva siṃhābhimāna iti
            manyante, tanmatamupanyasya dūṣayati-<span class="bold">atrāhuriti /</span>
            prasiddho vastubhedo yasya puruṣasya sa tathoktaḥ /
            upapāditaṃ caitadasmābhiradhyāsabhāṣya iti nehopapādyate /
            yathā mandāndhakāre sthāṇurayamityagṛhyamāṇaviśeṣe vastuni puruṣāt, sāṃśayikau puruṣaśabdapratyayau
            sthāṇuviṣayau,tatra hi puruṣatvamaniyatamapi samāropitameva /
            evaṃ saṃśaye samāropitamaniścitamudāhṛtya viparyayajñāne niścitamudāharati-<span class="bold">yathā vā śuktikāyāmiti /</span>
            śuklabhāsvarasya dravyasya puraḥsthitasya sati śuktikārajatasādhāraṇye yāvadatra rajataviniścayo
            bhavati tāvatkasmācchuktiviniścaya eva na bhavati /
            saṃśayo vā dvedhā yuktaḥ,samānadharmadharmiṇordarśanāt upalabghyanupalabdhyavyavasthātoviśeṣadvayasmṛteśca
            /
            saṃskāronmeṣahetoḥ sādṛśyasya dviṣṭhatvenobhayatra tulyametadityata uktam-<span class="bold">akasmāditi /</span>
            anena dṛṣṭasya hetoḥ samānatve 'pyadṛṣṭaṃ heturuktaḥ /
            tacca kāryadarśanonneyatvenāsādhāraṇamiti bhāvaḥ /
            <span class="bold">ātmānātmavivekināmiti /</span>
            śravaṇamananakuśalatāmātreṇa paṇḍitānām /
            anutpannatattvasākṣātkārāṇāmiti yāvat /
            taduktam-'paśvādibhiścāviśeṣāt'iti /
            śeṣamatirohitārtham /
            jīvato viduṣo 'śarīratve ca śrutismṛtī udāharati-<span class="bold">tathā ceti /</span>
            subodham /
            prakṛtamupasaṃharati-<span class="bold">tasmānnāvagatabrahmātmabhāvasyeti /</span>
            nanūktaṃ yadi jīvasya brahmātmatvāvagatireva sāṃsārikadharmanivṛttihetuḥ, hanta mananādividhānānarthakyam,tasmātpratipattividhiparā
            vedāntā iti, tadanubhāṣya dūṣayati-<span class="bold">yatpunaruktaṃ śravaṇātparācīnayoriti /</span>
            manananididhyāsanayorapi na vidhiḥ, tayoranvayavyatirekasiddhasākṣātkāraphalayorvidhisarūpairvacanairanuvādāt
            /
            tadidamuktam-<span class="bold">avagatyarthatvāditi /</span>
            brahmasākṣātkāro 'vagatastadarthatvaṃ manananididhyāsanayoranvayavyatirekasiddhamityarthaḥ
            /
            atha kasmānmananādividhireva na bhavatītyata āha-<span class="bold">yadi hyavagatamiti /</span>
            na tāvanmanananididhyāsane pradhānakarmaṇī apūrvaviṣaye amṛtatvaphale ityuktamadhastāt
            /
            ato</p>
         
         
         <p>======================
            NOTE 1-guṇakarma hi kvacidupayokṣyamāṇaśeṣarūpaṃ, kathā havane upayokṣyamāṇavrīhīṇāṃ
            'vrīhīnavahanti'ityavaghātaḥ / kvacitpunarupayuktaśeṣarūpaṃ, yathā prayājopayuktasyājyasya
            'prayājaśeṣeṇa havīṃṣyabhidhārayet'iti haviḥṣu kṣāraṇam / etadubhayarūpamapi paramātmano
            na saṃbhavati, pradhānatvenopayuktopayokṣyamāṇatvābhāvāditi dhyeyam /
            ======================</p>
         
         
         <p>guṇakarmatvamanayoravaghātaprokṣaṇādivatpariśiṣyate,tadapyayuktam, anyatropayuktopayokṣyamāṇatvābhāvādātmanaḥ,viśeṣatastvaupaniṣadasya
            karmānuṣṭhānavirodhādityarthaḥ /
            prakṛtamupasaṃharati-<span class="bold">tasmāditi /</span>
            evaṃ siddharūpabrahmaparatve upaniṣadām /
            brahmaṇaḥ śāstrārthasya dharmādanyatvāt, bhinnaviṣayatvena śāstrabhedāt, 'athāto brahmajijñāsā'ityasya
            śāstrārambhatvamupapadyata ityāha-<span class="bold">evaṃ ca satīti /</span>
            itarathā tu dharmajijñāsaiveti na śāstrāntaramiti na śāstrārambhatvaṃ syādityāha-<span class="bold">pratipattividhiparatva iti /</span>
            na kevalaṃ siddharūpatvādbrahmātmaikyasya dharmādanyatvamapi tu tadvirodhādapītyupasaṃhāravyājenāha-<span class="bold">tasmādahaṃ brahmāsmīti /</span>
            itikaraṇena jñānaṃ parāmṛśati /
            vidhayo hi dharme pramāṇam /
            te ca sādhyasādhanetikartavyatābhedādhiṣṭhānā dharmotpādinaśca tadadhiṣṭhānā na brahmātmaikye
            sati prabhavanti, virodhādityarthaḥ /
            na kevalaṃ dharmapramāṇasya śāstrasyeyaṃ gatiḥ, api tu sarveṣāṃ pramāṇānāmityāha-<span class="bold">sarvāṇi cetarāṇi pramāṇānīti /</span>
            kutaḥ,<span class="bold">na hīti /</span>
            advaite hi viṣayaviṣayibhāvo nāsti /
            na ca kartṛtvam, kāryābhāvāt /
            na ca kāraṇatvam, ata eva /
            tadidamuktam-<span class="bold">apramātṛkāṇi ca /</span>
            iti cakāreṇa /
            atraiva brahmavidāṃ gāthā udāharati-<span class="bold">api cāhuriti /</span>
            putradārādiṣvātmābhimāno gauṇaḥ /
            yathā svaduḥkhena duḥkhī, yathā svasukhena sukhī, tathā putrādigatenāpīti so 'yaṃ
            guṇaḥ /
            na tvekatvābhimānaḥ, bhedasyānubhavasiddhatvāt /
            tasmāt 'gaurvāhīkaḥ'itivadgauṇaḥ /
            dehendriyādiṣu tvabhedānubhavānna gauṇa ātmābhimānaḥ,kiṃ tu śuktau rajatajñānavanmithyā,
            tadevaṃ dvividho 'yamātmābhimāno lokayātrāṃ vahati /
            tadasattve tu na lokayātrā, nāpi brahmātmaikatvānubhavaḥ,</p>
         
         
         <p>tadupāyasya śravaṇamananāderabhāvāt /
            tadidamāha-<span class="bold">putradehādibādhanāt /</span>
            gauṇātmano 'sattve putrakalatrādibādhanam /
            mamakārābhāva iti yāvat /
            mithyātmano 'sattve dehendriyādibādhanaṃ śravaṇādibādhanaṃ ca /
            tataśca na kevalaṃ lokayātrāsamucchedaḥsadbrahmāhamityevaṃbodhaśīlaṃ yatkāryam, advaitasākṣātkāra
            iti yāvat /
            tadapi<span class="bold">kathaṃ bhavet /</span>
            kutastadasaṃbhava ityata āha-<span class="bold">anveṣṭavyātmavijñānātprākpramātṛtvamātmanaḥ /</span>
            upalakṣaṇaṃ caitat /
            pramāprameyapramāṇavibhāga ityapi draṣṭavyam /
            etaduktaṃ bhavati-eṣa hi vibhāgo 'dvaitasākṣātkārakāraṇam, tato niyamena prāgbhāvāt
            /
            tena tadabhāve kāryaṃ notpadyata iti /
            na ca pramāturātmano 'nveṣṭavya ātmānya ityāha-<span class="bold">anviṣṭaḥ syātpramātaiva pāpmadoṣādivarjitaḥ /</span>
            uktaṃ grīvāsthagraiveyakanidarśanam /
            syādetat /
            apramāṇātkathaṃ pāramārthikādvaitānubhavotpattirityata āha-<span class="bold">dehātmapratyayo yadvatpramāṇatvena kalpitaḥ /
               laukikaṃ tadvadevedaṃ pramāṇaṃ tu</span> /
            asyāvadhimāha-<span class="bold">ā'tmaniścayāt /</span>
            ā brahmasvarūpasākṣātkārādityarthaḥ /
            etaduktaṃ bhavati-pāramārthikaprapañcavādibhirapi dehādiṣvātmābhimāno mithyeti vaktavyam,
            pramāṇabādhitatvāt /
            tasya ca samastapramāṇakāraṇatvaṃ bhāvikalokayātrāvāhitvaṃ cābhyupeyam /
            seyamasmākamapyadvaitasākṣātkāre vidhā bhaviṣyati /
            na cāyamadvaitasākṣātkāro 'pyantaḥkaraṇavṛttibheda ekāntataḥ paramārthaḥ /
            
            <p>
               yastu sākṣātkāro bhāvikaḥ, nāsau kāryaḥ, tasya brahmasvarūpatvāt /<br />
               avidyā tu yadyavidyāmucchindyājjanayedvā, na tatra kācidanupapattiḥ /<br />
               tathā ca śrutiḥ-'vidyāṃ cāvidyāṃ ca yastadvedobhayaṃ saha /<br />
               avidyayā mṛtyuṃ tīrtvā vidyayāmṛtamaśnute //
               </p>
         </p>
         
         
         <p>
            'iti /<br />
            tasmātsarvamavadātam //
            </p>
         
         
         <p class="bold">iti catuḥsūtrī samāptā /</p>
         
         
         
         
         
         <p>START BsVBh_1,1.5.5-6</p>
         
         
         <p>
            evaṃ 'kāryānvayaṃ vinā siddharūpe brahmaṇi mānatā /<br />
            puruṣārthe svayaṃ tāvadvedāntānāṃ prasādhitā //
            </p>
         
         
         <p>'brahmajijñāsāṃ pratijñāya 'janmādyasya yataḥ'ityādinā 'tattu samanvayāt'ityantena
            sūtrasaṃdarbheṇa sarvajñe sarvaśaktau jagadutpattisthitivināśakāraṇe prāmāṇyaṃ vedāntānāmupapāditam
            /
            tacca brahmaṇīti paramārthataḥ /
            na tvadyāpi brahmaṇyeveti vyutpāditam /
            tadtra saṃdihyate-tajjagadupādānakāraṇaṃ kiṃ cetanamutācetanamiti /
            atra ca vipratipatteḥ pravādināṃ viśeṣānupalambhe sati saṃśayaḥ /
            tatra ca pradhānamacetanaṃ jagadupādānakāraṇamanumānasiddhamanuvadantyupaniṣada iti
            sāṃkhyāḥ /
            jīvāṇuvyatiriktacetaneśvaranimittādhiṣṭhitāścaturvidhāḥ paramāṇavo jagadupādānakāraṇamanumitamanuvadantīti
            kāṇādāḥ /
            ādigrahaṇenābhāvopādānatvādi grahītavyam /
            anirvacanīyānādyavidyāśaktimañcetanopādānaṃ jagadāgamikamiti brahmavidaḥ /
            
            <p>
               etāsāṃ ca vipratipattīnāmanumānavākyānumānavākyatadābhāsā bījam /<br />
               tadevaṃ vipratipatteḥ saṃśaye kiṃ tāvatprāptam /<br />
               tatra 'jñānakriyāśaktyabhāvadbrahmaṇo 'pariṇāminaḥ /<br />
               na sarvaśaktivijñāne pradhāne tvasti saṃbhavaḥ //
               </p>
         </p>
         
         
         <p>'jñānakriyāśaktī khalu jñānakriyākāryadarśanonneyasadbhāve /
            na ca jñānakriye cidātmani staḥ, tasyāpariṇāmitvādekatvācca /
            triguṇe tu pradhāne pariṇāmini saṃbhavataḥ /
            yadyapi ca sāmyāvasthāyāṃ pradhāne samudācaradvṛttinī kriyājñāne na staḥ, tathāpyavyaktena
            śaktyātmanā rūpeṇa saṃbhavata eva /
            tathā ca pradhānameva sarvajñaṃ ca sarvaśakti ca /
            na tu brahma /
            svarūpacaitanyaṃ tvasyāvṛttitamanupayogi jīvātmanāmivāsmākam /
            na ca svarūpacaitanye kartṛtvam, akāryatvāttasya /
            kāryatve vā na sarvadā sarvajñatā /
            bhogāpargalakṣaṇapuruṣārthadvayaprayuktānādipradhānapuruṣasaṃyoganimit tastu mahadahaṅkārādikrameṇācetanasyāpi
            cetanānadhiṣṭhitasya pradhānasya pariṇāmaḥ sargaḥ /
            dṛṣṭaṃ cācetanaṃ cetanānadhiṣṭhitaṃ puruṣārthe pravartamānam /
            
            <p>
               yathā vatsavivṛddhyarthamacetanaṃ kṣīraṃ pravartate /<br />
               'tadaikṣata bahu syāṃ prajāyeya'ityādyāśca śrutayo 'cetane 'pi cetanavadupacārātsvakāryonmukhatvamādarśayanti,
               yathā kūlaṃ pipatiṣatīti /<br />
               'yatprāye śrūyate yacca tattādṛgavagamyate /<br />
               bhāktaprāye śrutamidamato bhāktaṃ pratīyate //
               </p>
         </p>
         
         
         <p>'api cāhurvṛddhāḥ-yathāgryaprāye likhitaṃ dṛṣṭvā vadanti bhavedayamagryaḥ iti, tathedamapi
            'tā āpa aikṣanta'</p>
         
         
         <p>tatteja aikṣata ityādyupacāraprāye kṣutam tadaikṣata ityaupacārikameva vijñeyam /
            anena jīvenātmanānupraviśya nāmarūpe vyākaravāṇi iti ca pradhānasya jīvātmatvaṃ jīvārthakāritayāha
            /
            yathā hi bhadraseno rājārthakārī rājñā bhadraseno mamātmetyupacaryate, evaṃ tattvamasi
            ityādyāḥ śrutayo bhāktāḥ saṃpattyarthā vā draṣṭavyāḥ /
            svamapīto bhavati iti ca niruktaṃ jīvasya pradhāne svakīye 'pyayaṃ suṣuptāvasthāyāṃ
            brūte /
            pradhānāṃśatamaḥsamudrake hi jīvonidrāṇastamasīva magno bhavati /
            yathāhuḥ-'abhāvapratyayālambanā vṛttirnidrā'iti /
            vṛttīnāmanyāsāṃ pramāṇādīnāmabhāvastasya pratyayakāraṇaṃ tamastadālambamā nidrā jīvasya
            vṛttirityarthaḥ /
            tathā sarvajñaṃ prastutya śvetāśvataramantro 'pi-sakāraṇaṃ karaṇādhipādhipaḥ iti prādhānābhiprāyaḥ
            /
            pradhānasyaiva sarvajñatvaṃ pratipāditamadastāt /
            tasmādacetanaṃ pradhānaṃ jagadupādānamanuvadanti śrutaya iti pūrvaḥ pakṣaḥ /
            evaṃ kāṇādādimate 'pi kathañcidyojananīyāḥ śrutayaḥ /
            akṣarārthastu<span class="bold">pradhānakāraṇapakṣe 'pīti pradhānasyāpīti /</span>
            apikārāvevakārārthau /
            syādetat /
            sattvasaṃpattyā cedasya sarvajñatātha tamaḥsaṃpattyāsarvajñataivāsya kasmānna bhavatītyata
            āha-<span class="bold">tena ca sattvadharmeṇa jñāneneti /</span>
            sattvaṃ hi prakāśaśīlaṃ niratiśayotkarṣaṃ sarvajñatābījam /
            tathāhuḥ 'niratiśayaṃ sarvajñatābījaṃ'iti /
            yatkhalu sātiśayaṃ tatkvacinniratiśayaṃ dṛṣṭaṃ, yathā kuvalāmalakabilveṣu, sātiśayaṃ
            mahattvaṃ vyomni paramamahati niratiśayam /
            evaṃ jñānamapyekadvibahuviṣayatayā sātiśayamityanenāpi kvacinniratiśayena bhavitavyam
            /
            idameva cāsya niratiśayatvaṃ yadviditasamastaveditavyatvam /
            tadidaṃ sarvajñatvaṃ sattvasya niratiśayotkarṣatve saṃbhavati /
            etaduktaṃ bhavati-yadyapi rajastamasī api staḥ tathāpi puruṣārtaprayuktaguṇavaiṣamyātiśayātsattvasya
            niratiśayotkarṣe sārvajñyaṃ kāryamutpadyata iti pradhānavasthāyāmapi tanmātraṃ vivakṣitvāvivakṣitvā
            ca tamaḥkāryaṃ pradhānaṃ sarvajñamupacaryata iti /
            apibhyāmavadhāraṇasya vyavacchedyamāha-<span class="bold">na kevalasyeti /</span>
            nahi kiñcidekaṃ kāryaṃ janayedapi tu bahūni /
            cidātmā caikaḥ, pradhānaṃ tu triguṇamiti tata eva kāryamutpattimarhati, na cidātmana
            ityarthaḥ /
            tavāpi ca yogyatāmātreṇaiva cidātmanarḥ vajñatābhyupagamo na kāryayogādityāha-<span class="bold">tvayāpīti /</span>
            na kevalasyākāryakāraṇasyetyetatsiṃhāvalokitena prapañcayati-<span class="bold">prāgutpatteriti /
               api ca pradhānasyeti /</span>
            castvarthaḥ /</p>
         
         
         <p>evaṃ prāpta ucyate-</p>
         
         
         <p><span class="bold">īkṣater nāśabdam | BBs_1,1.5 |</span></p>
         
         
         <p><span class="bold">gauṇaścennātmaśabdāt | BBs_1,1.6 |</span></p>
         
         
         <p>
            nāmarūpaprapañcalakṣaṇakāryadarśanādetatkāraṇamātravaditi sāmānyakalpanāyāmasti pramāṇaṃ,
            na tu tadacetanaṃ cetanamiti vā viśeṣakalpanāyāmastyanumānamityupariṣṭātpravedayiṣyate
            /<br />
            tasmānnāmarūpaprapañcakāraṇabhedapramāyāmāmnāya eva bhagavānupāsanīyaḥ /<br />
            tadevamāmnāyaikasamadhigamanīye jagatkāraṇe 'paurvāparyaparāmarśādyadāmnāyo 'ñjasā
            vadet /<br />
            jagadbījaṃ tadeveṣṭaṃ cetane ca sa āñjasaḥ //
            </p>
         
         
         <p>'teṣu teṣu khalvāmnāyapradeśeṣu 'tadaikṣata'ityevañjātīyakairvākyairīkṣituḥ kāraṇajjagajjanmākhyāyata
            iti /
            na ca pradhānaparamāṇvāderacetanasyekṣitṛtvamāñjasam /
            sattvāṃśenekṣitṛ pradhānaṃ, tasya prakāśakatvāditi cenna /
            tasya jāḍyena tattvānupapatteḥ /
            kastarhi rajatastamobhyāṃ sattvasya viśeṣaḥ /
            svacchatā /
            svacchaṃ hi sattvam /
            asvacche ca rajastamasī /
            svacchasya ca caitanyabimbodgrahitayā prakāśakatvavyapadeśo netarayoḥ, asvacchatayā
            tadgrāhitvābhāvāt /
            pārthivatve tulya iva maṇerbimbodgrāhitā na loṣṭādīnām /
            brahmaṇastvīkṣitṛtvamāñjasaṃ, tasyāmnāyato nityajñānasvabhāvatvaviniścāyāt /
            nanvata evāsya nekṣitṛtvaṃ, nityasya jñānasvabhāvabhūtasyekṣaṇasyākriyātvena brahmaṇastatprati
            nimittabhāvābhāvāt /
            akriyānimittasya ca kārakatvanivṛttau tadvyāptasya tadviśeṣasya kartṛtvasya nivṛtteḥ
            /
            satyaṃ, brahmasvabhāvaścaitanyaṃ nityatayā na kriyā, tasya tvanavacchinnasya tattadviṣayopadhānamedāvacchedena
            kalpitabhedasyānityatvaṃ kāryatvaṃ copapadyate /
            tathā caivaṃlakṣaṇa īkṣaṇe sarvaviṣaye brahmaṇaḥ svātantryalakṣaṇaṃ kartṛtvamupapannam
            /
            yadyapi ca kūṭasthanityasyāpariṇāmina audāsīnyamasya vāstavaṃ tathāpyanādyanirvacanīyavidyāvacchinnasya
            vyāpāravattvabhavabhāsata iti kartṛtvopapattiḥ /
            parairapi ca cicchekteḥ kūṭasthanityāyā vṛttīḥ prati kartṛtvamīdṛśamevābhyupeyaṃ,
            caitanyasāmānyādhikaraṇyena jñātṛtvopalabdheḥ /
            nahi prādhānikānyantarbahiḥkaraṇāni trayodaśa sattvaguṇapradhānānyapi svayamevācetanāni,
            tadvṛttayaśca khaṃ vā paraṃ vā veditumutsahante /
            no khalvandhāḥ sahasramapi pānthāḥ panthānaṃ vidanti /
            cakṣuṣmatā caikena cedvedyate, sa eva tarhi mārgadarśī svatantraḥ kartā netā teṣām
            /
            evaṃ buddhisattvasya svayamacetanasya citibimbasaṃkrāntyā cedāpannaṃ caitanyasya jñātṛtvaṃ,
            citireva jñātrī svatantrā, nāntarbahiṣkaraṇānyandhasahasrapratimānyasvatantrāṇi /
            na cāsyāściteḥ kūṭasthanityāyā asti vyāpārayogaḥ /
            na ca tadayoge 'pyajñātṛtvaṃ, vyāpāravatāmapi jaḍānāmajñatvāt /
            tasmādantaḥkaraṇavartinaṃ vyāpāramāropya citiśaktau kartṛtvābhimānaḥ /
            antaḥkaraṇe vā caitanyamāropya tasya jñātṛtvābhimānaḥ /
            sarvathā bhavanmate 'pi nedaṃ svābhāvikaṃ kvacidapi jñātṛtvaṃ, api tu sāṃvyavahārikameveti
            paramārthaḥ /
            nityasyātmano jñānaṃ pariṇāma iti ca bhedābhedapakṣamapākurvadbhirapāstam /
            
            <p>
               kūṭasthasya nityasyātmano 'vyāpāravata eva bhinnaṃ jñānaṃ dharma iti copariṣṭādapākariṣyate
               /<br />
               tasmādvastuto 'navacchinnaṃ caitanyaṃ tattvānyatvābhyāmanirvacanīyāvyākṛtavyācikīrṣitanāmarūpaviṣayāvacchinnaṃ
               sajjñānaṃ kāryaṃ, tasya kartā īśvaro jñātā sarvajñaḥ sarvaśaktiriti siddham /<br />
               tathā ca śrutiḥ-'tapasā cīyate brahma tato 'nnamabhijāyate /<br />
               annātprāṇo manaḥ satyaṃ lokāḥ karmasu cāmṛtam //
               </p>
         </p>
         
         
         <p>
            yaḥ sarvajñaḥ sarvavidyasya jñānamayaṃ tapaḥ /<br />
            tasmādetadbrahma nāma rūpamannaṃ ca jāyate //
            </p>
         
         
         <p>'iti /
            tapasā jñānena avyākṛtanāmarūpaviṣayeṇa cīyate tadvyācikīrṣavadbhavati, yathā kuvindādiravyākṛtaṃ
            paṭādi buddhāvālikhya cikīrṣati /
            ekadharmavān dvitīyadharmopajananena upacita ucyate /
            vyācikīrṣāyāṃ copacaye sati tato nāmarūpamannamadanīyaṃ sādhāraṇaṃ saṃsāriṇāṃ vyācikīrṣitamabhijāyate
            /
            tasmādavyākṛtādvyācikīrṣitādannātprāṇo hiraṇyagarbho brahmaṇo jñānakriyāśaktyadhiṣṭhānaṃ
            jagatsūtrātmā sādhāraṇo jāyate, yathāvyākṛtāt vyācikīrṣitātpaṭādavāntarakāryaṃ dvitantukādi
            /
            tasmācca prāṇānmanaḥākhyaṃ saṃkalpavikalpādivyākaraṇātmakaṃ jāyate /
            tato vyākaraṇātmakānmanasaḥ satyaśabdavācyānyākāśādīni jāyante /
            tebhyaśca satyākhyebhyo 'nukrameṇa lokāḥ bhūrādayaḥ teṣu manuṣyādiprāṇino varṇāśramakrameṇa
            karmāṇi dharmādharmarūpāṇi jāyante /
            karmasu cāmṛtaṃ phalaṃ svarganarakādi /
            tacca svanimittayordharmādharmayoḥ satorna vinaśyatītyamṛtam /
            yāvaddharmādharmabhāvīti yāvat /
            yaḥ sarvajñaḥ sāmānyataḥ, sarvavidviśeṣataḥ /
            yasya bhagavato jñānamayaṃ tapo dharmo nāyāsamayam, tasmādbrahmaṇaḥ pūrvasmādetatparaṃ
            kāryaṃ brahma /
            kiñca nāmarūpamannaṃ ca vrīhiyavādi jāyata iti /
            tasmātpradhānasya sāmyāvasthāyāmanīkṣitṛtvāt, kṣetrajñānāṃ ca satyapi caitanye sargādau
            viṣayānīkṣaṇāt, mukhyasaṃbhave copacārasyānyāyyatvāt, mumukṣoścāyathārthopadeśānupapatteḥ,
            muktivirodhitvāt, tejaḥprabhṛtīnāṃ ca mukhyāsaṃbhavenopacārāśrayaṇasya yuktisiddhatvāt,
            saṃśaye ca tatprāyapāṭhasya niścāyakatvāt, iha tu mukhyasyautsargikatvena niścaye
            sati saṃśayābhāvāt, anyathā kirātaśatasaṃkīrṇadeśanivāsino brāhmaṇāyanasyāpi kirātatvāpatteḥ,
            brahmaivekṣitranādyanirvācyāvidyāsacivaṃ jagadupādānaṃ, śuktiriva samāropitasya rajatasya,
            marīcaya iva jalasya, evaścadramā iva dvatīyasya cadramasaḥ /
            na tvacetanaṃ pradhānaparamāṇvādi /
            aśabdaṃ hi tat /
            na ca pradhānaṃ paramāṇavo vā tadatiriktasarvajñeśvarādhiṣṭhitā jagadupādānamiti sāṃprataṃ
            kāryatvāt /
            kāraṇātkāryāṇāṃ bhedābhāvāt kāraṇajñānena samastakāryaparijñānasya mṛdādinidarśanenāgamena
            prasādhitatvāt, bhede ca tadanupapatteḥ /
            sākṣācca 'ekamevādvitīyam''neha nānāsti kiñcana'mṛtyoḥ samṛtyumāpnotiḥityādibhirbrahmātiriktasya
            prapañcasya pratiṣedhācetanopādānameva jagat, bhujaṅga ivāropito rajjūpādāna iti siddhāntaḥ
            /
            sadupādānatve hi siddhe jagatastadupādānaṃ cetanamacetanaṃ veti saṃśayya mīmāṃsyeta
            /
            adyāpi tu sadupādānatvamasiddhamityata āha-<span class="bold">tatredaṃśabdavācyam </span>ityādi<span class="bold">darśayati</span>ityantena /
            tathāpīkṣitā pāramārthikapradhānakṣetrajñātirikta īśvaro bhaviṣyati;yathāhurhairaṇyagarbhā
            ityataḥ śrutiḥ patitā-'ekamevādvitīyaṃ'iti /
            'bahu syām'iti cācetanaṃ kāraṇamātmana eva bahubhāvamāha /
            tenāpi kāraṇaccetanādabhinnaṃ kāryamabhyupagamyate /
            yadyapyākāśādyā bhūtasṛṣṭistathāpi tejo 'bannānāmeva trivṛtkaraṇasya vivakṣitatvāttatra
            tejasaḥ prāthamyāttejaḥ prathamamuktam /
            ekamadvitīyaṃ jagadupādānamityatra śrutyantaramapi paṭhati-<span class="bold">tathānyatreti /</span>
            brahma catuṣpādaṣṭāśaphaṃ ṣoḍaśakalaśam /
            tadyathā-prācī pratīcī dakṣiṇodīcīti catasraḥ kalā brahmaṇaḥ prakāśavānnāma prathamaḥ
            pādaḥ /
            tadardhaṃ śaphaḥ /
            tathā pṛthivyantarīkṣaṃ dyauḥ samudra ityaparaścatasraḥ kalā dvitīyaḥ pādo 'nantavānnāma
            /
            tathāgniḥ sūryaścandramā vidyuditi catasraḥ kalāḥ, sa jyotiṣmānnāma tṛtīyaḥ pādaḥ
            /
            prāṇaścakṣuḥ śrotraṃ vāgiti catasraḥ kālāḥ, sa caturthaṃ āyatanavānnāma brahmaṇaḥ
            pādaḥ /
            tadevaṃ ṣoḍaśakalaṃ ṣoḍaśāvayavaṃ brahmopāsyamiti siddham /
            syādetat /
            īkṣateriti tipā dhātusvarūpamucyate /
            na cāvivakṣitārthasya dhātusvarūpasya cetanopādānasādhanatvasaṃbhava ityata āha-<span class="bold">īkṣateriti </span>dhātvarthanirdeśo 'bhimataḥ, viṣayiṇāṃ viṣayalakṣaṇāt /
            prasiddhā ceyaṃ lakṣaṇetyāha-<span class="bold">yajateritivaditi /</span>
            'yaḥ sarvajñaḥ'iti sāmānyataḥ;'sarvavit'iti viśeṣataḥ /
            sāṃkhyīyaṃ svamatasamādhānamupanyasya dūṣayati-<span class="bold">yattūktaṃ sattvadharmeṇeti /</span>
            punaḥ sāṃkhyamutthāpayati-<span class="bold">nanūktamiti /</span>
            pariharati-<span class="bold">tadapīti /</span>
            sāmudācaradvṛtti tāvanna bhavati sattvaṃ, guṇavaiṣamya prasaṅgena sāmyānupapatteḥ
            /
            na cāvyaktena rūpeṇa jñānamupayujyate, rajastamasostatpratibandhasyāpi sūkṣmeṇa rūpeṇa
            sadbhāvādityarthaḥ /
            apica caitanyapradhānavṛttivacano jānātirna cācetane vṛttimātre dṛṣṭacaraprayoga ityāha-<span class="bold">apica nāsākṣiketi /</span>
            kathaṃ tarhi yogināṃ sattvāśotkarṣahetukaṃ sarvajñatvamityata āha-<span class="bold">yogināṃ tviti /</span>
            sattvāṃśotkarṣo hi yogināṃ caitanyacakṣuṣmatāmupakaroti, nāndhasya pradhānasyetyarthaḥ
            /
            yadi tu kāpilamatamapahāya hairaṇyagarbhamāsthīyeta tatrāpyāha-<span class="bold">atha punaḥ sākṣinimittamiti /</span>
            teṣāmapi hi prakṛṣṭasattvopādānaṃ puruṣaviśeṣasyaiva kleśakarmavipākāśayāparāmṛṣṭasya
            sarvajñatvaṃ, na tu pradhānasyācetanasya /
            tadapi cādvaitaśrutibhirapāstamiti bhāvaḥ /
            pūrvapakṣabījamanubhāṣate-<span class="bold">yatpunaruktaṃ brahmaṇo 'pīti /</span>
            cetanyasya śuddhasya nityatve 'pyupahitaṃ sadanityaṃ kāryaṃ, ākāśamiva ghaṭāvacchinnamityabhisaṃdhāya
            pariharati-<span class="bold">idaṃ tāvadbhavāniti /
               pratatauṣṇyaprakāśe savitari </span>ityetadapi viṣayāvacchinnaprakāśaḥ kāryamityetadabhiprāyam /
            vaiṣamyaṃ codayati-<span class="bold">nanu savituriti /</span>
            kiṃ vāstavaṃ karmābhāvamabhipretya vaiṣamyamāha bhavān uta tadvivakṣābhāvam /
            tatra yadi tadvivakṣābhāvaṃ, tadā prakāśayatītyanena mā bhūtsāmyaṃ, prakāśata ityanena
            tvasti /
            nahyatra karma vivakṣitam /
            atha ca prakāśasvabhāvaṃ pratyasti svātantryaṃ savituriti pariharati-<span class="bold">na /
               asatyapi karmaṇīti /</span>
            asatyapītyavivakṣite 'pītyarthaḥ /
            atha vāstavaṃ karmābhāvamabhisaṃdhāya vaiṣamyamucyeta, tanna, asiddhatvātkarmābhāvasya,
            vivikṣitatvāccātra karmaṇa iti pariharati-<span class="bold">karmāpekṣāyāṃ tviti /</span>
            yāsāṃ sati karmaṇyavivakṣite śrutīnāmupapattistāsāṃ sati karmaṇi vivakṣite sutarāmityarthaḥ
            /
            <span class="bold">yatprasādāditi /</span><br />
            yasya bhagavata īśvarasya prasādāt tasya nityasiddhasyeśvarasya nityaṃ jñānaṃ bhavatīti
            kimu vaktavyamiti yojanā /
            yathāduryogaśāstrakārāḥ-'tataḥ pratyakcetanādhigamo 'pyantarāyābhāśca'iti /
            tadbhāṣyakārāśca 'bhaktiviśeṣādāvarjita īśvarastamanugṛhṇāti jñānavairāgyādinā'iti
            /
            <span class="bold">savitṛprakāśavaditi /</span><br />
            vastuto nityasya kāraṇānapekṣāṃ svarūpeṇoktvā vyatirekamukhenāpyāha-<span class="bold">api cāvidyādimata ityādi /</span>
            ādigrahaṇena kāmakarmādayaḥ saṃgṛhyante /
            <span class="bold">na jñānapratibandhakāraṇarahitasyeti /</span><br />
            saṃsāriṇāṃ vastuto nityajñānatve 'pyavidyādayaḥ pratibandhakāraṇāni santi, natu īśvarasyāvidyārahitasya
            jñānapratibandhakāraṇasaṃbhava iti bhāvaḥ /
            na tasya kāryamāvaraṇādyapagamo vidyate, anāvṛttatvāditi bhāvaḥ /
            jñānabalena kriyā /
            pradhānasya tvacetanasya jñānabalābhāvājjagato na kriyetyarthaḥ /
            apāṇirgṛhītā, apādo javano vegavān viharaṇavān /
            atirohitārthamanyat /
            syādetet /
            anātmani vyomni ghaṭādyupādhikṛto bhavatvavacchedakavibhramaḥ, na tu ātmani svabhāvasiddhaprakāśe
            sa ghaṭata ityata āha-<span class="bold">dṛśyate cātmana eva sata</span> <span class="bold">iti /
               abhiniveśaḥ</span>mithyābhimānaḥ /
            <span class="bold">mithyābuddhimātreṇa pūrveṇeti /</span>
            anenānāditā darśitā /
            mātragrahaṇena vicārasahatvena nirvacanīyatā nirastā /
            pariśiṣṭam nigadavyākhyātam //5 // //6//</p>
         
         
         
         
         
         <p>START BsVBh_1,1.5.7</p>
         
         
         <p class="bold">tanniṣṭhasya mokṣopadeśāt | BBs_1,1.7 |</p>
         
         
         <p class="bold">tanniṣṭhasya mokṣopadeśāditi /</p>
         
         <p>
            śaṅkottaratvena vā svātantryeṇa vā pradhānanirākaraṇārthaṃ sūtram /<br />
            śaṅkā ca bhāṣye uktā //7//
            </p>
         
         
         
         
         
         <p>START BsVBh_1,1.5.8</p>
         
         
         <p>syādetat /
            brahmaiva jñīpsitaṃ, tacca na prathamaṃ sūkṣmatayā śakyaṃ śvetaketuṃ grāhayitumiti
            tatsaṃbaddhaṃ pradhānameva sthūlatayātmatvena grāhyate śvetaketurarundhatīmivātīva
            sūkṣmāṃ darśayituṃ tatsaṃnihitāṃ sthūlatārakāṃ darśayatīyamasāvarundhatīti /
            asyāṃ śaṅkāyāmuttaram-</p>
         
         
         <p class="bold">heyatvāvacanāc ca | BBs_1,1.8 |</p>
         
         
         <p>
            iti sūtram /<br />
            cakāro 'nuktasamuccayārthaḥ /<br />
            taccānuktaṃ bhāṣya uktam //8//
            </p>
         
         
         
         
         
         <p>START BsVBh_1,1.5.9-10</p>
         
         
         <p>api ca jagatkāraṇaṃ prakṛtya svapitītyasya niruktaṃ karvitī śrutiścetanameva jagatkāraṇaṃ
            brūte /
            yadi svaśabda ātmavacanastathāpi cetanasya puruṣasyācetanapradhānatvānupapattiḥ /
            athātmīyavacanasthathāpyacetane puruṣārthatayātmīye 'pi cetanasya pralayānupapattiḥ
            /
            nahi mṛdātmā ghaṭa ātmīye 'pi pāthasi pralīyate 'pi tvātmabhūtāyāṃ mṛdyeva /
            naca rajatamanātmabhūte hastini pralīyate, kintvātmabhūtāyāṃ śuktāvevetyāha-</p>
         
         
         <p class="bold">svāpyayāt | BBs_1,1.9 |</p>
         
         
         <p class="bold">gatisāmānyāt | BBs_1,1.10 |</p>
         
         
         <p>gatiravagatiḥ /
            <span class="bold">tārkikasamaya iveti /</span><br />
            yathā hi tārkikāṇāṃ samayabhedeṣu parasparaparāhatārthatā, naivaṃ vedānteṣu parasparaparāhṛtiḥ,
            api tu teṣu sarvatra jagatkāraṇacetanyāvagatiḥ samāneti /
            <span class="bold">cakṣurādīnāmiva rūpādiṣviti /</span>
            
            <p>
               yathā hi sarveṣāṃ cakṣū rūpameva grāhayati, na punā rasādikaṃ kasyaciddarśayati kasyacidrūpam
               /<br />
               evaṃ rasanādiṣvapi gatisāmānyaṃ darśanīyam //10//
               </p>
         </p>
         
         
         
         
         
         <p>START BsVBh_1,1.5.11</p>
         
         
         <p class="bold">śrutatvācca | BBs_1,1.11 |</p>
         
         
         <p>
            'tadaikṣata'ityatra īkṣaṇamātraṃ jagatkāraṇasya śrutaṃ na tu sarvaviṣayam /<br />
            jagatkāraṇasaṃbandhitayā tu tadarthātsarvaviṣayamavagataṃ, śvetāśvatarāṇāṃ tūpaniṣadi
            sarvajña īśvaro jagatkāraṇamiti sākṣāduktamiti viśeṣaḥ /<br />
            11 //
            </p>
         
         
         <p>uttarasūtrasaṃdarbhamākṣipati-<span class="bold">janmādyasya yata ityārabhyeti /</span>
            brahma jijñāsitavyamiti hi pratijñātaṃ, tacca śāstraikasamadhigamyaṃ, śastraṃ ca sarvajñe
            sarvaśaktau jagadutpattisthitipralayakāraṇaṃ brahmaṇyeva pramāṇaṃ na pradhānādāviti
            nyāyato vyutpāditam /
            na cāsti kaścidvedāntabhāgo yastadviparītamapi bodhayediti ca 'gatisāmānyāt'ityuktam
            /</p>
         
         
         <p>tatkimaparamavaśiṣyate, yadarthāntarasūtrasaṃdarbhasyāvatāraḥ syāditi /
            <span class="bold">kimutthānamiti /</span><br />
            kimākṣepe /
            samādhatte-<span class="bold">ucyate-dvirūpaṃ hīti /</span>
            yadyapi tatvato nirastasamastopādhirūpaṃ brahma tathāpi na tena rūpeṇa śakyamupadeṣṭumityupahitena
            rūpeṇopadeṣṭavyamiti /
            tatra ca kvacidupādhirvivakṣitaḥ /
            tadupāsanāni<span class="bold">kānicit abhyudayārthāni </span>manomātrasādhanatayātra paṭhitāni /
            <span class="bold">kānicitkramamuktyarthāni, kānicitkarmasamṛddhyarthāni /</span></p>
         
         
         <p>kvacitpunarukto 'pyupādhiravivakṣitaḥ, yathātraivānnamayādaya ānandamayāntāḥ pañca
            kośāḥ /
            tadatra kasminnupādhirvivakṣitaḥ kasminneti nādyāpi vivecitam /
            tathā gatisāmānyamapi siddhavaduktaṃ, na tvadyāpi sādhitamiti tadarthamuttaragranthasaṃdarbhārambha
            ityarthaḥ /
            syādetat /
            parasyātmanastattadupādhibhedaviśiṣṭasyāpyabhedātkathamupāsanābhedaḥ, kathaṃ ca phalabhedaṃ
            ityata āha-<span class="bold">eka eva tviti /</span>
            rūpābhede 'pyupādhibhedādupahitabhedādupāsanābhedastathā ca phalabheda ityarthaḥ /
            kratuḥ saṃkalpaḥ /
            nanu yadyeka ātmā kūṭasthanityo niratiśayaḥ sarvabhūteṣu gūḍhaḥ, kathametasmin bhūtāśraye
            tāratamyaśrutayā ityata āha-<span class="bold">yadyapyeka ātmeti /</span>
            yadyapi niratiśayamekameva rūpamātmana aiśvaryaṃ ca jñānaṃ cānandaśca, tathāpyanādyavidyātamaḥsamāvṛtaṃ
            teṣu teṣu prāṇabhṛdbhedeṣu kvacidasadiva, kvacitsadiva, kvacidatyantāpakṛṣṭamiva,
            kvacidapakṛṣṭamiva, kvacitprakarṣavat, kvacidatyantaprakarṣavadiva bhāsate, tatkasya
            hetoḥ, avidyatamasaḥ prakarṣanikarṣatāratamyāditi /
            yathottamaprakāśaḥ savitā diṅmaṇḍalamekarūpeṇaiva prakāśenāpūrayannapi varṣāsu nikṛṣṭaprakāśa
            iva śaradi tu prakṛṣṭaprakāśa iva prathate, tathedamapīti /
            <span class="bold">apekṣitopādhisaṃbandhaṃ </span>upāsyatvena /
            <span class="bold">nirastopādhisaṃbandhaṃ </span>jñeyatveneti //11//</p>
         
         
         
         
         
         <p>START BsVBh_1,1.6.12-14</p>
         
         
         <p class="bold">ānandamayo 'bhyāsāt | BBs_1,1.12 |</p>
         
         
         <p class="bold">vikāraśabdān neti cen na prācuryāt | BBs_1,1.13 |</p>
         
         
         <p class="bold">taddhetuvyapadeśāc ca | BBs_1,1.14 |</p>
         
         
         <p>tatra tāvatprathamamekadeśimatenādhikaraṇamāracayati-<span class="bold">taittirīyake 'nnamayamityādi /</span></p>
         
         
         <p>
            'gauṇapravāhapāte 'pi yujyate mukhyamīkṣaṇam /<br />
            mukhyatve tūbhayostulye prāyadṛṣṭirviśeṣikā //
            </p>
         
         
         <p>'ānandamaya iti hi vikāre prācurye ca mayaṭastulyaṃ mukhyārthatvamiti vikārārthānnamayādipadaprāyapāṭhādānandamayapadamapi
            vikārārthameveti yuktam /
            na ca prāṇamayādiṣu vikārārthatvāyogātsvārthiko mayaḍiti yuktam /
            
            <p>
               prāṇādyupādhyavacchinno hyātmā bhavati prāṇādivikārāḥ, ghaṭākāśamiva ghaṭavikārāḥ
               /<br />
               na ca satyarthe svārthikatvamucitam /<br />
               'catuḥkośāntaratve tu na sarvāntaratocyate /<br />
               priyādibhāgī śarīro jīvo na brahma yujyate //
               </p>
         </p>
         
         
         <p>'na ca sarvāntaratayā brahmaivānandamayaṃ, na jīva iti sāṃpratam /
            nahīyaṃ śrutirānandamayasya sarvāntaratāṃ brūte api tvannamayādikośacatuṣṭhayāntaratāmānandamayakośasya
            /
            na cāsmādanyasyāntarasyāśravaṇādayameva sarvāntara iti yuktam /
            yadapekṣaṃ yasyāntaratvaṃ śrutaṃ tattasmādevāntaraṃ bhavati /
            nahi devadatto balavānityukte sarvānsiṃhaśārdūlādīnapi prati balavānapratīyate 'pi
            tu samānajātīyanarāntaramapekṣya /
            evamānandamayo 'pyannamayādibhyo 'ntaro na tu sarvasmāt /
            na ca niṣkalasya brahmaṇaḥ priyādyavayavayogaḥ, nāpi śarīratvaṃ yujyata iti saṃsāryevānandamayaḥ
            /
            tasmādupahitamevātropāsyatvena vivakṣitaṃ, na tu brahmarūpaṃ jñeyatveneti pūrvaḥ pakṣaḥ
            /
            api ca yadi prācuryārtho 'pi mayaṭ, tathāpi saṃsāryevānandamayaḥ;na tu brahma /
            ānandaprācurya hi tadviparītaduḥkhalavasaṃbhave bhavati na tu tadatyantāsaṃbhave /
            na ca paramātmano manāgapi duḥkhalavasaṃbhavaḥ, ānandaikarasatvādityāha-<span class="bold">na ca saśarīrasya sata iti /</span>
            aśarīrasya punarapriyasaṃbandho manāgapi nāstīti prācuryārtho 'pi mayaḍ nopapadyayata
            ityarthaḥ /
            <span class="bold">ucyate /</span>
            ānandamayāvayavasya tāvadbrahmaṇaḥ pucchasyāṅgatayā na prādhānyaṃ, api tvaṅgina ānandamayasyaiva
            brahmaṇaḥ prādhānyam /
            tathāca tadadhikāre paṭhitamabhyasyamānamānandapadaṃ tadbuddhimādhatta iti tasyaivānandamayasyābhyāsa
            iti yuktam /
            jyotiṣṭomādhikāre 'vasante vasante jyotiṣā yajeta'iti jyotiḥpadamiva jyotiṣṭomābhyāsaḥ
            kālaviśeṣavidhiparaḥ /
            api ca sākṣādānandamayātmābhyāsaḥ śrūyate-'etamānandamayamātmānamupasaṃkrāmati'iti
            /
            pūrvapakṣabījamanubhāṣyaṃ dūṣayati-<span class="bold">yattūktamannamayāditi /</span>
            na hi mukhyārundhatīdarśanaṃ tattadamukhyārundhatīdarśanaprāyapaṭhitamapyamukhyārundhatīdarśanaṃ
            bhavati /
            tādarthyātpūrvadarśanānāmantyadarśanānuguṇyaṃ natu tadvirodhiteti cet, ihāpyānandamayādāntarasyānyasyāśravaṇāt,
            tasya tvannamayādisarvāntaratvaśrutestatparyavāsānāttādarthyaṃ tulyam /
            priyādyavayavayogaśarīratve ca nigatavyākhyātena bhāṣyeṇa samāhite /
            priyādyavayavayogācca duḥkhalavayoge 'pi paramātmana aupādhika upapāditaḥ /
            tathācānandamaya iti prācuryārthatā mayaṭa upapāditeti //12 // //13 // //14//</p>
         
         
         
         
         
         <p>START BsVBh_1,1.6.15</p>
         
         
         <p>api ca mantrabrāhmaṇayorupeyopāyabhūtayoḥ saṃpratipatterbrahmaivānandamayapadārthaḥ
            /
            mantre hi punaḥ punaḥ 'anyo 'ntara ātmā'iti parabrahmaṇyāntaratvaśravaṇāt, tasyaiva
            ca 'anyo 'ntara ātmānandamayaḥ'iti brāhmaṇe pratyabhijñānāt, parabrahmaivānandamayamityāha
            sūtrakāraḥ-</p>
         
         
         <p class="bold">māntravarṇikameva ca gīyate | BBs_1,1.15 |</p>
         
         
         <p>māntravarṇikameva paraṃ brahma brāhmaṇe 'pyānandamaya iti gīyata iti //15//</p>
         
         
         
         
         
         <p>START BsVBh_1,1.6.16</p>
         
         
         <p>api cānandamayaṃ prakṛtya śarīrādyutpatteḥ prāksraṣṭṛtvaśravaṇāt, 'bahu syām'iti ca
            sṛjyamānānāṃ sraṣṭurānandamayādabhedaśravaṇāt, ānandamayaḥ para evetyāha /
            sūtram-</p>
         
         
         <p class="bold">netaro 'nupapatteḥ | BBs_1,1.16 |</p>
         
         
         <p>netaro jīva ānandamayaḥ, tasyānupapatteriti //16//</p>
         
         
         
         
         
         <p>START BsVBh_1,1.6.17-18</p>
         
         
         <p class="bold">bhedavyapadeśācca | BBs_1,1.17 |</p>
         
         
         <p>rasaḥ sāro hyayamānandamaya ātmā 'rasaṃ hyevāyaṃ labdhvā'nandī bhavati'iti /
            so 'yaṃ jīvātmano labdhṛbhāvaḥ, ānandamayasya ca labhyatā, nābheda upapadyate /
            tasmādānandamayasya jīvātmano bhede parabrahmatvaṃ siddhaṃ bhavati /
            codayati-<span class="bold">kathaṃ tarhīti /</span>
            yadi labdhvā na labdhavyaḥ, kathaṃ tarhi paramātmano vastuto 'bhinnena jīvātmanā paramātmā
            labhyata ityarthaḥ /
            pariharati-<span class="bold">bāḍham /
               tathāpīti /</span>
            satyam, paramārthato 'bhede 'pyavidyāropitaṃ bhedamupāśritya labdhṛlabdhavyabhāva
            upapadyate /
            jīvo hyavidyayā parabrahmaṇo bhinno darśitaḥ, na tu jīvādapi /
            tathā cānandamayaścejjīvaḥ, na jīvasyāvidyayāpi svato bhedo darśita iti na labdhṛlabdhavyabhāva
            ityarthaḥ /
            bhedābhedau ca na jīvaparabrahmaṇorityuktamadhastāt /
            syādetat /
            yathā parameśvarādbhinno jīvātmā draṣṭā na bhavatyevaṃ jīvātmano 'pi draṣṭurna bhinnaḥ
            parameśvara iti jīvasyānirvācyatve parameśvaro 'pyanirvācyaḥ syāt /
            tathā ca vastusannityata āha-<span class="bold">parameśvarastvavidyākalpitāditi /</span>
            rajataṃ hi samāropitaṃ na śuktito bhidyate /
            na hi tadbhedenābhedena vā śakyaṃ nirvaktum /
            śuktistu paramārthasatī nirvacanīyā anirvacanīyādrajatādbhidyata eva /
            atraiva sarūpamātraṃ dṛṣṭāntamāha-<span class="bold">yathā māyāvina iti /</span>
            etadaparitoṣeṇātyantasarūpaṃ dṛṣṭāntamāha-<span class="bold">yathā vā ghaṭākāśāditi /</span>
            śeṣamatirohitārtham //17 // //18//</p>
         
         
         
         
         
         <p>START BsVBh_1,1.7.19</p>
         
         
         <p>svamataparigrahārthamekadeśimataṃ dūṣayati-<span class="bold">idaṃ tviha vaktavyamiti /</span></p>
         
         
         <p>
            eṣa tāvadutsargo yat-'brahma pucchaṃ pratiṣṭheti brahmaśabdātpratīyate /<br />
            viśuddhaṃ brahma vikṛtaṃ tvānandamayaśabdataḥ //
            </p>
         
         
         <p>'tatra kiṃ pucchapadasamabhivyāhārāt annamayādiṣu cāsyāvayavaparatvena prayogāt, ihāpyavayavaparatvātpucchapadasya
            tatsamānādhikaraṇaṃ brahmapadamapi svārthatyāgena kathañcidavayavaparaṃ vyākhyāyātām
            /
            ānandamayapadaṃ cānnamayādivikāravāciprāyapaṭhitaṃ vikāravāci vā, kathañcitpracurānandavāci
            vā, brahmaṇyaprasiddhaṃ kayācidvṛtyā brahmaṇi vyākhyāyātām /
            ānandapadābhyāsena ca jyotiḥ padeneva jyotiṣṭoma anandamayo lakṣyatāṃ, utānandamayapadaṃ
            vikārārthamastu, brahmapadaṃ ca brāhmaṇyeva svārthe 'stu, ānandamapadābhyāsaśca svārthe,
            pucchapadamātramavayavaprāyalikhitamadhikaraṇaparatayā vyākriyatāmiti kṛtabuddhya
            eva vidāṅkurvantu /
            tatra 'prāyapāṭhaparityāgo mukhyatritayalaṅghanam /
            pūrvasminnuttare pakṣe prāyapāṭhasya bādhanam /
            pucchapadaṃ hi vāladhau mukhyaṃ sadānandamayāvayave gauṇameveti mukhyaśabdārthalaṅghanamavayavaparatāyāmadhikaraṇaparatāyāṃ
            ca tulyam /
            avayavaprāyalekhabādhaśca vikāraprāyalekhabādhena tulyaḥ /
            brahmapadamānandamayapadamānandapadamiti tritayalaṅghanaṃ tvadhikam /
            tasmānmukhyatritayalaṅghanādasādhīyānpūrvaḥ pakṣaḥ /
            mukhyatrayānuguṇyena tūttara eva pakṣo yuktaḥ /
            api cānandamayapadasya brahmārthatve, 'brahma puccham'iti na samañjasam /
            na hi tadevāvayavyavayavaśceti yuktam /
            ādhāraparatve ca pucchaśabdasya, pratiṣṭhetyetadapyupapannataraṃ bhavati /
            ānandamayasya cāntaratvamannamayādikośāpekṣayā /
            brahmaṇastvāntaratvamānandamayādarthādgamyata iti na śrutyoktam /
            evaṃ cānnamayādivadānandamayasya priyādyavayavayogo yuktaḥ /
            vāṅmanasāgocare tu parabrahmaṇyupādhimantarbhāvya priyādyavayavayogaḥ, prācuryaṃ ca,
            kleśena vyākhyāyeyātām /
            tathā ca māntravarṇikasya brahmaṇa eva brahma pucchaṃ pratiṣṭhā iti svapradhānasyābhidhānāt,
            tasyaivādhikāro nānandamayasyeti /
            'so 'kāmayeta'ityādyā api śrutayo brahmaviṣayā na ānandamayaviṣayā ityarthasaṃkṣepaḥ
            /
            sugamamanyat /
            <span class="bold">sūtrāṇi tvevaṃ vyākhyeyānīti /</span>
            vedasūtrayorvirodhe 'guṇe tvanyāyyakalpanā'iti sūtrāṇyanyathā netavyāni /
            
            <p>
               ānandamayaśabdena tadvākyasya 'brahma pucchaṃ pratiṣṭhā'ityetadgataṃ brahmapadamupalakṣyate
               /<br />
               etaduktaṃ bhavati-ānandamaya ityādivākye yat 'brahma pucchaṃ pratiṣṭhā'iti brahmapadaṃ
               tatsvapradhānameveti /<br />
               yattu brahmādhikaraṇamiti vaktavye 'brahma puccham'ityāha śrutiḥ, tatkasya hetoḥ,
               pūrvamavayavapradhānaprayogāttatprayogasyaiva buddhau saṃnidhānāt tenāpi cādhikaraṇalakṣaṇopapatteriti
               /<br />
               <span class="bold">māntravarṇikameva ca gīyate //15//</span>
               </p>
         </p>
         
         
         <p></p>
         
         
         <p>
            yat 'satyaṃ jñānam'ityādinā mantravarṇena brahmoktaṃ tadevopāyabhūtena brāhmaṇena
            svapradhānyena gīyate-'brahma pucchaṃpratiṣṭhā'iti /<br />
            avayavavacanatve tvasya mantre prādhānyaṃ, brāhmaṇe tvaprādhānyamityupāyopeyayormantrabrāhmaṇayorvipratipattiḥ
            syāditi /<br />
            <span class="bold">netaro 'nupapatteḥ //16//</span>
            </p>
         
         
         <p></p>
         
         
         <p>
            atra 'itaścānandamayaḥ'iti bhāṣyasya sthāne 'itaśca brahma pucchaṃ pratiṣṭhā'iti paṭhitavyam
            /<br />
            <span class="bold">bhedavyapadeśācca //17//</span>
            </p>
         
         
         <p></p>
         
         
         <p>
            atrāpi 'itaścānandamayaḥ'ityasya ca 'ānandamayādhikāre'ityasya ca bhāṣyasya sthāne
            'brahma pucchaṃ pratiṣṭhā'iti 'brahmapucchādhikāre'iti ca paṭhitavyam /<br />
            <span class="bold">kāmācca nānumānāpekṣā // 18//</span>
            </p>
         
         
         <p><span class="bold">asminnasya ca tadyogaṃ śāsti // 19//</span></p>
         
         
         <p></p>
         
         <p>ityanayorapi sūtrayorbhāṣye ānandamayasthāne 'brahma pucchaṃ pratiṣṭhā'iti pāṭho draṣṭavyaḥ
            /
            
            <p>
               vikārasyānandamayasya brahma pucchamavayavaścetkathaṃ sarvasyāsya vikārajātasya sānandamayasya
               brahma pucchaṃ kāraṇamucyeta 'idaṃ sarvamasṛjata /<br />
               yadidaṃ kiñca'iti śrutyā /<br />
               nahyānandamayavikārāvayavo brahma vikāraḥ san sarvasya kāraṇamupapadyate /<br />
               tasmādānandamayavikārāvayavo brahmeti tadavayavayogyānandamayo vikāra iha nopāsyatvena
               vivakṣitaḥ, kintu svapradhānamiha brahma pucchaṃ jñeyatveneti siddham // 19//
               </p>
         </p>
         
         
         
         
         
         <p>START BsVBh_1,1.7.20-21</p>
         
         
         <p><span class="bold">antas taddharmopadeśāt | BBs_1,1.20 |</span></p>
         
         
         <p><span class="bold">bhedavyapadeśāc cānyaḥ | BBs_1,1.21 |</span></p>
         
         <p></p>
         
         
         <p>pūrvasminnadhikaraṇe 'pāstasamastaviśeṣabrahmapratipattyarthamupāyatāmātreṇa pañca
            kośā upādhayaḥ sthitāḥ, natu vivakṣitāḥ /
            
            <p>
               brahmaiva tu pradhānaṃ 'brahma pucchaṃ pratiṣṭhā'iti jñeyatvenopakṣiptamiti nirṇītam
               /<br />
               saṃprati tu brahma vivakṣitopādhimupasyatvenopakṣipyate, natu vidyākarmātiśayalabdhotkarṣo
               jīvātmādityapadavedanīya iti nirṇīyate /<br />
               tatra 'maryādādhārarūpāṇi saṃsāriṇi pare na tu /<br />
               tasmādupāsyaḥ saṃsāri karmānadhikṛto raviḥ //
               </p>
         </p>
         
         
         <p>''hiraṇyaśmaśruḥ'ityādirūpaśravaṇāt, 'ya eṣo 'ntarāditye', 'ya eṣo 'ntarakṣiṇī'iti
            cādhārabhedaśravaṇāt, 'ye cāmuṣmātparāñco lokāsteṣāṃ ceṣṭe devakāmānāṃ ca'ityaiśvaryamaryādāśruteśca
            saṃsāryeva kāryakāraṇasaṃghātātmako rūpādisaṃpanna ihopāsyaḥ, natu paramātmā 'aśabdamasparśam'ityādiśrutibhiḥ
            apāstasamastarūpaśca, 'sve mahimni'ityādiśrutibhirapākṛtādhāraśca, 'eṣa sarveśvaraḥ'ityādiśrutibhiradhigatanirmaryādaiśvaryaśca
            śakya upāsyatveneha pratipattum /
            sarvapāpmavirahaścādityapuruṣe saṃbhavati, śāstrasya manuṣyādhikāratayā devatāyāḥ
            puṇyupāpayoranadhikārāt /
            rūpādimattvānyathānupapattyā ca kāryakāraṇātmake jīve upāsyatvena vivakṣite yattāvadṛgādyātmakatayāsya
            sarvātmakatvaṃ śrūyate tatkathañcidādityapuruṣasyaiva stutiriti ādityapuruṣa evopāsyo
            na paramātmetyevaṃ prāptam /
            anādhāratve ca nityatvaṃ sarvagatatvaṃ ca hetuḥ /
            
            <p>
               anityaṃ hi kāryaṃ kāraṇādhāramiti nānādhāraṃ, nityamapyasarvagataṃ ca yattasmādadharabhāvenāsthitaṃ
               tadeva tasyottarasyādhāra iti nānādhāraṃ, tasmādubhayamuktam /<br />
               evaṃ prāpte 'bhidhīyate-'antastaddharmopadeśāt' /<br />
               'sārvātmyasarvaduritavirahābhyāmihocyate /<br />
               brahmaivāvyabhicāribhyāṃ sarvaheturvikāravat //
               </p>
         </p>
         
         
         <p>'nāmaniruktena hi sarvapāpmāpādānatayasyodaya ucyate /
            na cādityasya devatāyāḥ karmānadhikāre 'pi sarvapāpmavirahaḥ prāgbhavīyadharmādharmarūpapāpmasaṃbhave
            sati /
            na caiteṣāṃ prāgbhavīyo dharma evāsti na pāpmeti sāṃpratam /
            vidyākarmātiśayasamudācāre 'pyanādibhavaparaṃparopārjitānāṃ pāpmanāmapi prasuptānāṃ
            saṃbhavāt /
            naca śrutiprāmāṇyādādityaśarīrābhimāninaḥ sarvapāpmaviraha iti yuktaṃ, brahmaviṣayatvenāpyasyāḥ
            prāmāṇyopapatteḥ /
            naca vinigamanāhetvabhāvaḥ, tatra tatra sarvapāpmavirahasya bhūyobhūyo brahmaṇyeva
            śravaṇāt /
            tasyaiva ceha pratyabhijñāyamānasya vinigamanāhetorvidyamānatvāt /
            apica sārvātmyaṃ jagatkāraṇasya brahmaṇa evopapadyate, kāraṇādabhedātkāryajātasya,
            brahmaṇaśca jagatkāraṇatvāt /
            ādityaśarīrābhimāninastu jīvātmano na jagatkāraṇatvam /
            naca mukhyārthasaṃbhave prāśastyalakṣaṇayā stutyarthatā yuktā /
            rūpavattvaṃ cāsya parānugrahāya kāyanirmāṇena vā, tadvikāratayā vā sarvasya kāryajātasya,
            vikārasya ca vikāravato 'nanyatvāttādṛśarūpabhedenopadiśyate, yathā 'sarvagandhaḥ
            saḥ iti /
            naca brahmanirmitaṃ māyārūpamanuvadacchāstramaśāstraṃ bhavati, apitu tāṃ kurvat iti
            māśāstratvaprasaṅgaḥ /
            yatra tu brahma nirastasamastopādhibhedaṃ jñeyatvenopakṣipyate, tatra śāstram-'aśabdamasparśamarūpamavyayam'iti
            pravartate /
            tasmādrūpavattvamapi paramātmanyupapadyate /
            etenaiva maryādādhārabhedāvapi vyākhyātau /
            api cādityadehābhimāninaḥ saṃsāriṇo 'ntaryāmī bhedenoktaḥ, sa evāntarāditya ityantaḥśrutisāmyena
            pratyabhijñāyamāno bhavitumarhati /
            <span class="bold">tasmātte dhanasanaya iti /</span><br />
            dhanavanto vibhūtimanta iti yāvat /
            kasmātpunarvibhūtimattvaṃ parameśvaraparigrahe ghaṭata ityata āha-<span class="bold">yadyadvibhūtimaditi /</span>
            sarvātmakatve 'pi vibhūtimatsveva parameśvarasvarūpābhivyaktiḥ, na tvavidyātamaḥpihitaparameśvarasvarūpeṣvavibhūtimatsvityarthaḥ
            /
            <span class="bold">lokakāmeśitṛtvamapīti /</span>
            ato 'tyantāpārārthyanyāyena nirāṅkuśamaiśvaryamityarthaḥ //20 // //21//</p>
         
         
         
         
         
         <p>START BsVBh_1,1.8.22</p>
         
         
         <p class="bold">ākāśas talliṅgāt | BBs_1,1.22 |</p>
         
         
         <p>pūrvasminnadhikaraṇe brahmaṇo 'sādhāraṇadharmadarśanādvivakṣitopādhino 'syaivopāsanā,
            na tvādityaśarīrābhimānino jīvātmana iti nirūpitam /
            
            <p>
               idānīṃ tvasādhāraṇadharmadarśanāttadevodgīthe saṃpādyopāsyatvenopadiśyate, na bhūtākāśa
               iti nirūpyate /<br />
               tatra 'ākāśa iti hovāca'iti kiṃ mukhyakāśapādānurodhena 'asya lokasya kā gatiḥ'iti,
               'sarvāṇi ha vā imāni bhūtāni'iti 'jyāyā'itica 'parāyaṇam'iti ca kathañcidvyākhyāyatāṃ,
               utaitadanurodhenākāśaśabdo bhaktyā parātmāne vyākhyāyatāmiti /<br />
               patraprathvī tvātpradhānatvādākāśaṃ mukhyameva naḥ /<br />
               tadānuguṇyenānyāni vyākhyeyānīti niścayaḥ //
               </p>
         </p>
         
         
         <p>'asya lokasya kā gatiḥ'iti praśnottare 'ākāśa iti hovāca'ityākāśasya gatitvena pratipādyatayā
            prādhānyāt, 'sarvāṇi ha vā'ityādīnāṃ tu tadviśeṣaṇatayā guṇatvāt, 'guṇe tvanyāṭyakalpanā'iti
            bahūnyapyapradhānāni pradhānānurodhena netavyāni /
            apica 'ākāśa iti hovāca'ityuttare prathamāvagatamākāśamanupajātavirodhi, tena tadanuraktāyāṃ
            buddhau yadyadeva tadekavākyagatamupanipatati tattajjaghanyatayā upasaṃjātavirodhi
            tadānuguṇyenaiva vyavasthānamarhati /
            naca kkacidākāśaśabdo bhaktyā brahmaṇi prayukta iti sarvatra tena tatpareṇa bhavitavyam
            /
            nahi gaṅgāyāṃ ghoṣa ityatra gaṅgapadamanupapattyā tīraparamiti yādāṃsi gaṅgāyāmityatrāpyanena
            tatpareṇa bhavitavyam /
            saṃbhavaścobhayatra tulyaḥ /
            naca brahmaṇyapyākāśaśabdo mukhyaḥ, anaikārthatvasyānyāyyatvāt, bhaktyā ca brahmaṇi
            prayogadarśanopapatteḥ /
            loke cāsya nabhasi nirūḍhatvāt, tatpūrvakatvācca vaidikārthapratītervaiparītyānupapatteḥ
            /
            tadānuguṇyena ca 'sarvāṇi ha vā'ityādīni bhāṣyakṛtā svayameva nītāni /
            tasmādbhūtākāśamevātropāsyatvenopadiśyate, na paramātmeti prāptam /
            evaṃ prāpte 'bhidhīyate-<span class="bold">ākāśaśabdena brahmaṇo grahaṇam /</span>
            kutaḥ,<span class="bold">talliṅgāt /</span></p>
         
         
         <p>
            tathāhi-'sāmānadhikaraṇyena praśnatatprativākyayoḥ /<br />
            paurvāparyaparāmarśātpradhānatve 'pi gauṇatā //
            </p>
         
         
         <p>'yadyapyākāśapadaṃ pradhānārthaṃ tathāpi yatpṛṣṭaṃ tadeva prativaktavyam /
            na khalvanunmatta āmrānpṛṣṭaḥ kovidāsanācaṣṭe /
            tadiha, 'asya lokasya kā gatiḥ'iti praśno dṛśyamānanāmarūpaprapañcamātragativiṣaya
            iti tadanurodhādya eva sarvasya lokasya gatiḥ sa evākāśaśabdena prativaktavyaḥ /
            naca bhūtākāśaḥ sarvasya lokasya gatiḥ, tasyāpi lokamadhyapātitvāt /
            tadeva tasya gatirityanupapatteḥ /
            na cottare bhūtākāśaśravaṇādbhūtākāśakāryameva pṛṣṭamiti yuktaṃ, praśnasya prathamāvagatasyānupajātavirodhino
            lokasāmānyaviṣayasyopajātavirodhinottareṇa saṃkocānupapattestadanurodhenottaravyākhyānāt
            /
            naca praśnena pūrvapakṣarūpeṇānavasthitārthenottaraṃ vyavasthitārthaṃ na śakyaṃ niyantumiti
            yuktaṃ, tannimittānāmajñānasaṃśayaviparyasānāmanavasthāne 'pi tasya svaviṣaye vyavasthānāt
            /
            anyathottarasyānālambanatvāttervaiyadhikaraṇyāpattervā /
            api cottare 'pi bahvasamañjasam /
            tathāhi-'sarvāṇi ha vā imāni bhūtānyakāśādeva samutpadyante'iti sarvaśabdaḥ kathañcidalpaviṣayo
            vyākhyeyaḥ /
            evamevakāro 'pyasamañjasaḥ /
            na khalvapāmākāśa eva kāraṇamapi tu tejo 'pi /
            evamannasyāpi nākāśameva kāraṇamapi tu pāvakapāthasī api /
            mūlakāraṇavivakṣāyāṃ tu brahmaṇyevāvadhāraṇaṃ samañjasam /
            asamañjasaṃ tu bhūtākāśe /
            evaṃ sarveṣāṃ bhūtānāṃ layo brahmaṇyeva /
            evaṃ sarvebhyo jyāyastvaṃ brahmaṇa eva /
            evaṃ paramayanaṃ brahmaiva /
            tasmātsarveṣāṃ lokānāmiti praśnenopakramāt, uttare ca tattadasādhāraṇabrahmaguṇaparāmarśāt
            pṛṣṭāyāśca gateḥ paramayanamityāsādhāraṇabrahmaguṇopasaṃhārāt, bhūyasīnāṃ śrutīnāmanugrahāya
            'tyajedekaṃ kulasyārthe'itivadvaramākāśapadamātramasamañjasamastu /
            etāvatā hi bahu samañjasaṃ syāt /
            na cākāśasya prādhānyamuttare, kintu pṛṣṭārthatvāduttarasya, lokasāmānyagateśca pṛṣṭatvāt,
            'parāyaṇam'iti ca tasyaivopasaṃhārādbrahmaiva pradhānam /
            tathāca tadarthaṃ sat ākāśapadaṃ pradhānārthaṃ bhavati, nānyathā /
            tasmādbrahmaiva pradhānamākāśapadenehopāsyatvenopakṣitaṃ, na bhūtākāśamiti siddham
            /
            <span class="bold">api ca /</span></p>
         
         
         <p>asyaivopakrame 'antavatkila te sāma'iti<span class="bold">antavattvadoṣeṇa śālāvatyasyeti /</span>
            na cākāśaśabdo gauṇo 'pi vilambitapratipattiḥ, tatra tatra brahmaṇyākāśaśabdasya tatparyāyasya
            ca prayogaprācuryādatyantābhyāsenāsyāpi mukhyavatpratipatteravilambanāditi darśanārthaṃ
            brahmaṇi prayogaprācuryaṃ vaidikaṃ nidarśitaṃ bhāṣyakṛtā /
            tatraiva ca prathamāvagatānuguṇyenottaraṃ nīyate, yatra tadanyathā kartuṃ śakyam /
            yatra tu na śakyaṃ tatrottarānuguṇyenaiva prathamaṃ nīyata ityāha-<span class="bold">vākyopakrame 'pīti</span> //22//</p>
         
         
         
         
         
         <p>START BsVBh_1,1.9.23</p>
         
         
         <p class="bold">ata eva prāṇaḥ | BBs_1,1.23 |</p>
         
         
         <p>udgīthe-'yā devatā prastāvamanvāyattā'ityupakramya śrūyate-'katamā sā devateti prāṇa
            iti hovāca'uṣastiścākrāyaṇaḥ /
            udgīthopāsanaprasaṅgena prastāvopāsanamapyudgītha ityuktaṃ bhāṣyakṛtā /
            prastāva iti sāmno bhaktiviśeṣastamanvāyattā anugatā prāṇo devatā /
            atra prāṇaśabdasya brahmaṇi vāyuvikāre ca darśanātsaṃśayaḥ-kimayaṃ brahmavacana uta
            vāyuvikāravacana iti /
            
            <p>
               tatra ata eva brahmaliṅgādeva prāṇo 'pi brahmaiva na vāyuvikāra iti yuktam /<br />
               yadyevaṃ tenaiva gatārthametaditi ko 'dhikaraṇāntarasyārambhārthaḥ /<br />
               tatrocyate-'arthe śrutyaikagamye hi śrutimevādriyāmahe /<br />
               mānāntarāvagamye tu tadvaśāttadvyavasthitiḥ //
               </p>
         </p>
         
         
         <p>'brahmaṇo vāsarvabhūtakāraṇatvaṃ, ākāśasya vā vāyvādibhūtakāraṇatvaṃ prati nāgamādṛte
            mānāntaraṃ prabhavati /
            tatra paurvāparyaparyālocanayā yatrārthe samañjasa āgamaḥ sa evārthastasya gṛhyate,
            tyajyate cetaraḥ /
            iha tu saṃveśanodgamane bhūtānāṃ prāṇaṃ pratyucyamāne kiṃ brahma pratyucyete āho vāyuvikāraṃ
            pratīti viśaye 'yadā vai puruṣaḥ svapiti prāṇaṃ tarhi vāgapyeti'ityādikāyāḥ śruteḥ
            sarvabhūtasārendriyasaṃveśanodgamanapratipādanadvārā sarvabhūtasaṃveśanodgamanapratipādikāyā
            mānāntarānugrahalabdhasāmarthyāyā balātsaṃveśanodgamane vāyuvikārasyaiva prāṇasya,
            na brahmaṇaḥ /
            api cātrodgīthapratihārayoḥ sāmabhaktyorbrahmaṇo 'nye ādityaścānnaṃ ca devate abhihite
            kāryakāraṇasaṃghātarūpe, tatsāhacaryātprāṇo 'pi kāryakāraṇasaṃghātarūpa eva devatā
            bhavitumarhati /
            
            <p>
               nirasto 'pyayamartha īkṣatyadhikaraṇe, pūrvoktapūrvapakṣahetūpodbalanāya punarupanyastaḥ
               /<br />
               tasmādvāyuvikāra evātra prāṇaśabdārtha iti prāptam /<br />
               evaṃ prāpte 'bhidhīyate-'puṃvākyasya balīyastvaṃ mānāntarasamāgamāt /<br />
               apauruṣeye vākye tatsaṃgatiḥ kiṃ kariṣyati //
               </p>
         </p>
         
         
         <p>'no khalu svataḥsiddhapramāṇabhāvamapauruṣeyaṃ vacaḥ svaviṣayajñānotpāde vā tadvyavahāre
            vā mānāntaramapekṣate, tasyāpauruṣeyasya nirastasamastadoṣāśaṅkasya svata eva niścāyakatvāt,
            niścāyakatvāt, niścayapūrvakatvādvyavahārapravṛtteḥ /
            tasmādasaṃvādino vā cakṣuṣa iva rūpe tvagindriyasaṃvādino vā tasyaiva dravye nādārḍhyaṃ
            vā dārḍhyaṃ vā /
            tena stāmindriyamātrasaṃveśanodgamane vāyuvikāre prāṇe /
            sarvabhūtasaṃveśanodgamane tu na tato vākyātpratīyate /
            pratītau vā tatrāpi prāṇo brahmaiva bhavenna vāyuvikāraḥ /
            'yadā suptaḥ svapnaṃ na kañcana paśyatyathāsminprāṇa evaikadhā bhavati'ityatra vākye
            yathā prāṇaśabdo brahmavacanaḥ /
            na cāsminvāyuvikāre sarveṣāṃ bhūtānāṃ saṃveśanodgamane mānāntareṇa dṛśyete /
            naca mānāntarasiddhasaṃvādendriyasaṃveśanodgamanavākyadārḍhyātsarvabhūtasaṃveśanodgamanavākyaṃ
            kathañcidindriviṣayatayā vyākhyānamarhati, svataḥ-siddhapramāṇabhāvasya svabhāvadṛḍhasya
            mānāntarānupayogāt /
            na cāsya tenaikavākyatā /
            ekavākyatāyāṃ ca tadapi brahmaparameva syādityuktam /
            indriyasaṃveśanodgamanaṃ tvavayutyānuvādenāpi ghaṭiṣyate, ekaṃ vṛṇīte dvau vṛṇīte
            itivat /
            natu sarvaśabdārthaḥ saṃkocamarhati /
            tasmātprastāvabhaktiṃ prāṇaśabdābhidheyabrahmādṛṣṭyopāsīt, na vāyuvikāradṛṣṭyeti siddham
            /
            tathā copāsakasya prāṇaprāptiḥ karmasamṛddhirvā phalaṃ bhavatīti /</p>
         
         
         <p class="bold">vākyaśeṣabaleneti /</p>
         
         <p>
            vākyātsaṃnidhānaṃ durbalamityarthaḥ /<br />
            udāharaṇāntaraṃ tu nigadavyākhyātena bhāṣyeṇa dūṣitam //23//
            </p>
         
         
         
         
         
         <p>START BsVBh_1,1.10.24</p>
         
         
         <p class="bold">jyotiś caraṇābhidhānāt | BBs_1,1.24 |</p>
         
         
         <p>idamāmananti-'atha yadataḥ paro divo jyotirdīpyate niśvataḥpṛṣṭheṣu sarvataḥ pṛṣṭheṣvanuttameṣūttameṣu
            lokeṣvidaṃ vāva tadyadidamasminnantaḥ puruṣe jyotiḥ'iti /
            yajjyotirato divo dyulokātparaṃ dīpyate prakāśate viśvataḥpṛṣṭheṣu viśveṣāmupari /
            asaṃkucadvṛttirayaṃ viśvaśabdo 'navayavatvena saṃsāramaṇḍalaṃ brūta iti darśayitumāha-<span class="bold">sarvataḥpṛṣṭheṣūttameṣu /</span>
            na cedamuttamamātraṃ apitu sarvottamamityāha-<span class="bold">anuttameṣu</span>nāstyebhyo 'nya uttama ityarthaḥ /
            'idaṃ vāva tadyadidamasminpuruṣe 'ntarjyotiḥ'tvagrāhyeṇa śārīreṇoṣmaṇā, śrotragrāhyeṇa
            ca pihitakarṇena puṃsā ghoṣeṇa liṅgenānumīyate /
            tatra śārīrasyoṣmaṇastvacā darśanaṃ dṛṣṭiḥ, ghoṣasya ca śravaṇaṃ śrutiḥ, tayośca dṛṣṭiśrutī
            jyotiṣa eva, talliṅgena tadanumānāditi /
            
            <p>
               atra saṃśayaḥ-kiṃ jyotiḥśabdaḥ teja uta brahmeti /<br />
               kiṃ tāvatprāptaṃ, teja iti /<br />
               kutaḥ, gauṇamukhyagrahaṇaviṣaye mukhyagrahaṇasya 'autsargikatvādvākyasthatejoliṅgopalambhanāt
               /<br />
               vākyāntareṇāniyamāttadarthāpratisaṃdhitaḥ //
               </p>
         </p>
         
         
         <p>'balavadbādhakopanipātena khalvākāśaprāṇaśabdau mukhyārthatvātpracyānyatra pratiṣṭhāpitau
            /
            tadiha jyotiṣpadasya mukhyatejovacanatve bādhakastāvatsvavākyaśeṣo nāsti /
            pratyuta tejoliṅgameva 'dīpyate'iti /
            kokṣeyajyotiḥsārūpyaṃ ca cakṣuṣyo rūpavān śruto viśruto bhavatītyalpaphalatvaṃ ca
            svavākye śrūyate /
            na jātu jvalanāparanāmā dīptirvinā tejo brahmaṇi saṃbhavati /
            na ca kaukṣeyajyotiḥsārūpyamṛte bāhyāttojaso brahmaṇyasti /
            na cauṣṇyaghoṣaliṅgadarśanaśravaṇamaudaryāttejaso 'nyatra brahmaṇyupapadyate /
            naca mahāphalaṃ brahmopāsanamaṇīyase phalāya kalpate /
            audarye tu tejasyadhyasya bāhyaṃ teja upāsanametat phalānurūpaṃ yujyate /
            tadetattejoliṅgam /
            etadupodbalanāya ca nirastamapi maryādādhārabahutvamupanyastaṃ, iha tannirāsakāraṇābhāvāt
            /
            naca maryādāvattvaṃ tejorāśerna saṃbhavati, tasya sauryādeḥ sāvayavatvena tadekadeśamaryādāsaṃbhavāt
            tasya copāsyatvena vidhānāt, brahmaṇastvanavayavasyāvayavopāsanānupapatteḥ, avayavakalpanāyāśca
            satyāṃ gatāvanavakalpanāt /
            naca 'pādo 'sya sarvā bhūtāni tripādasyāmṛtaṃ divi'iti brahmapratipādakaṃ vākyāntaraṃ,
            'yadataḥ paro divo jyotiḥ'śabdaṃ brahmaṇi vyavasthāpayatīti yuktam /
            nahi saṃnidhānamātradvākyāntareṇa vākyāntaragatā śrutiḥ śakyā mukhyārthāntryāvayitum
            /
            naca vākyāntare 'dhikaraṇatvena dyauḥ śrutā diva iti maryādāśrutau śakyā pratyabhijñātum
            /</p>
         
         
         <p>apica vākyāntarasyāpi brahmārthatvaṃ prasādhyameva nādyāpi sidhyati, tatkathaṃ tena
            niyantuṃ brahmaparatayā 'yadataḥ paraḥ'iti vākyaṃ śakyam /
            tasmātteja eva jyotirna brahmeti prāptam /
            tejaḥkathanaprastāve tamaḥkathanaṃ pratipakṣopanyāsena pratipakṣāntare dṛḍhā pratītirbhavatītyetadartham
            /
            <span class="bold">cakṣurvṛtternirodhakamiti /</span>
            arthāvarakatvena /
            ākṣeptāha-<span class="bold">nanu kāryasyāpīti /</span>
            samādhātaikadeśī brūte-<span class="bold">astu tarhīti /</span>
            yattu tejo 'bannābhyāmasaṃpṛktaṃ tadatrivṛtkṛtamucyate /
            ākṣeptā dūṣayati-<span class="bold">neti /</span>
            nahi tatkakvacidapyupayujyate sarvāsvarthakriyāsu trivatkṛtasyaivopayogādityarthaḥ
            /
            ekadeśinaḥ śaṅkāmāha-<span class="bold">idameveti /</span>
            ākṣeptā nirākaroti-<span class="bold">na /
               prayojanāntareti /</span>
            'ekaikāṃ trivṛtaṃ trivṛtaṃ karavāṇi'iti tejaḥprabhṛtyupāsanāmātraviṣayā śrutirna saṃkocayituṃ
            yuktetyarthaḥ /
            evamekadeśini dūṣite paramasamādhātā pūrvapakṣī brūte-<span class="bold">astu tarhi trivṛtkṛtameveti /</span>
            bhāginī yuktā /
            yadyapyādhārabahutvaśrutirbrahmaṇyapi kalpitopādhinibandhanā kathañcidupapadyate,
            tathāpi yathā kārye jyotiṣyatiśayenopapadyate na tathātretyata uktam-<span class="bold">upapadyetatarāmiti /
               prākṛtaṃ</span>prakṛterjātaṃ, kāryamiti yāvat /
            
            <p>
               evaṃ prāpta ucyate-'sarvanāmaprasiddhārthaṃ prasādhyārthavighātakṛt /<br />
               prasiddhyapekṣi satpūrvavākyasthamapakarṣati //
               </p>
         </p>
         
         
         <p>
            tadbalāttena neyāni tejoliṅgānyapi dhruvam /<br />
            brahmaṇyeva pradhānaṃ hi brahmacchando na tatra tu //
            </p>
         
         
         <p>'autsargikaṃ tāvadyadaprasiddhārthānuvādakatvaṃ yadvidhivibhaktimapyapūrvārthāvabodhanasvabhāvātpracyāvayati
            /
            yathā 'yasyāhitāgneragnirgṛhāndahet' 'yasyobhayaṃ havirārtimārcchet'iti /
            yatra punastatprasiddhamanyato na kathañcidāpyate, tatra vacanāni tvapūrvatvāditi
            sarvanāmnaḥ prasiddhārthatvaṃ balādapanīyate /
            yathā 'yadāgneyo 'ṣṭākapālo bhavati'iti /
            tadiha 'yadataḥ paro divo jyotiḥ'iti yacchabdasāmarthyāt dyumaryādenāpi jyotiṣā prasiddhena
            bhavitavyam /
            naca tasya pramāṇāntarataḥ prasiddhirasti /
            pūrvavākye ca dyusaṃbandhitayā tripādbrahma prasiddhamiti prasiddhyapekṣāyāṃ tadeva
            saṃbadhyate /
            naca pradhānasya prātipadikārthasya tattvena pratyabhijñāne tadviśeṣaṇasya vibhaktyarthasyānyatāmātreṇānyatā
            yuktā /
            evaṃ ca tadvākyasthāni tejoliṅgānyasamañjasānīti brahmaṇyeva gamayitavyāni, gamitāni
            ca bhāṣyakṛtā /
            tatra jyotirbrahmavikāra iti jyotiṣā brahmaivopalakṣyate /
            athavā prakāśamātravacano jyotiḥśabdaḥ prakāśaśca brahmeti brahmaṇi mukhya iti jyotirbahmeti
            siddham /
            <span class="bold">prakṛtahānāprakṛtaprakriye iti /</span>
            prasiddhyapekṣāyāṃ pūrvavākyagataṃ prakṛtaṃ saṃnihitaṃ, aprasiddhaṃ tu kalpyaṃ na
            prakṛtam /
            ata evoktam-<span class="bold">kalpayata iti /</span>
            saṃdaṃśanyāmāha-<span class="bold">na kevalamiti /
               parasyāpi brahmaṇo nāmādipratīkatvavaditi /</span></p>
         
         
         <p>
            kaukṣeyaṃ hi jyotirjīvabhāvenānupraviṣṭasya paramātmano vikāraḥ, jīvābhāve dehasya
            śaityāt, jīvataścauṣṇyājjñāyate /<br />
            tasmāttatpratīkasyopāsanamupapannam /<br />
            śeṣaṃ nigadavyākhyātaṃ bhāṣyam //24//
            </p>
         
         
         
         
         
         <p>START BsVBh_1,1.10.25</p>
         
         
         <p class="bold">chando 'bhidhānān neti cen na tathā ceto'rpaṇanigadāt tathā hi darśanam | BBs_1,1.25
            |</p>
         
         
         <p>pūrvavākyasya hi brahmārthatve siddhe syādetadevaṃ, natu tadbrahmārthaṃ, apitu gāyatryartham
            /
            'gāyatrī vā idaṃ sarvaṃ bhūtaṃ yadidaṃ kiñca'iti gāyatrīṃ prakṛtyedaṃ śrūyate-'tripādasyāmṛtaṃ
            divi'iti /
            nanu 'ākāśastalliṅgāt'ityanenaiva gatārthametat /
            tathāhi-'tāvānasya mahimā'ityasyāmṛci brahma catuṣpāduktam /
            saiva ca 'tadetadṛcābhyanūktam'ityanena saṃgamitārthā brahmaliṅgam /
            evaṃ 'gāyatrī vā idaṃ sarvam'ityakṣarasaṃniveśamātrasya gāyatryā na sarvatvamupapadyate
            /
            naca bhūtapṛthivīśarīrahṛdayavākprāṇātmatvaṃ gāyatryāḥ svarūpeṇa saṃbhavati /
            naca brahmapuruṣasaṃbandhitvamasti gāyatryāḥ /
            tasmādgāyatrīdvārā brahmaṇa evopāsanā na gāyatryā iti pūrveṇaiva gatārthatvādanārambhaṇīyametat
            /
            naca pūrvanyāyasmāraṇe sūtrasaṃdarbha etāvānyuktaḥ /
            atrocyate-astyadhikā śaṅkā /
            tathāhi-gāyatrīdvārā brahmopāsaneti kor'thaḥ, gāyatrīvikāropādhino brahmaṇa upāsaneti
            /
            naca tadupādhinastadavacchinnasya sarvātmatvaṃ, upādheravacchedāt /
            nahi ghaṭāvacchinnaṃ nabho 'navacchinnaṃ bhavati /
            tasmādasya sarvātmatvādikaṃ stutyarthaṃ, tadvaraṃ gāyatryā evāstu stutiḥ kayācitpraṇāḍyā
            /
            'vāgvai gāyatrī vāgvā idaṃ sarvaṃ bhūtaṃ gāyati ca trāyate ca'ityādiśrutibhyaḥ /
            tathāca 'gāyatrī vā idaṃ sarvam'ityupakramya gāyatryā eva hṛdayādibhirvyākhyāya ca
            'saiṣā catuṣpadā ṣaḍvidhā gāyatrī'ityupasaṃhāro gāyatryāmeva samañjaso bhavati /
            brahmaṇi tu sarvametadasamañjasamiti /
            'yadvai tadbrahma'iti ca brahmaśabdaśchandoviṣaya eva, yathā 'etāṃ brahmopaniṣadam'ityatra
            vedopaniṣaducyate /
            tasmādgāyatrichandobhidhānānna brahmaviṣayametaditi prāptam /
            evaṃ prāpte 'bhidhīyate-<span class="bold">na /</span>
            kutaḥ,<span class="bold">tathā cetorpaṇanigadāt /</span>
            gāyatryākhyacchandodvāreṇa gāyatrīrūpavikārānugate brahmaṇi cetorpaṇaṃ cittasamādhānamanena
            brāhmaṇavākyena nigadyate /
            etaduktaṃ bhavati /
            na gāyatrī brahmaṇo 'vacchedikā, utpalasyeva nīlatvaṃ, yena tadavacchinnatvamanyatra
            na syādavacchedakavirahāt /
            kintu yadetadbrahma sarvātmakaṃ sarvakāraṇaṃ tatsvarūpeṇāśakyopadeśamiti tadvikāragāyatrīdvāreṇopalakṣyate
            /
            gāyatryāḥ sarvacchandovyāptyā ca savanatrayavyāptyā ca dvijātidvitīyajanmajananīyatayā
            ca śrutervikāreṣu madhye prādhānyena dvāratvopapatteḥ /
            na cānyatropalakṣaṇābhāvena nopalakṣyaṃ pratīyate /
            nahi kuṇḍalenopalakṣitaṃ kaṇṭharūpaṃ kuṇḍalaviyoge 'pi paścātpratīyamānamapratīyamānaṃ
            bhavati /
            tadrūpapratyāyanamātropayogitvādupalakṣaṇānāmanavacchedakatvāt /
            tadevaṃ gāyatrīśabdasya mukhyārthatve gāyatryā brahmopalakṣyata ityuktam /
            saṃprati tu gāyatriśabdaḥ saṃkhyāsāmānyādgauṇyā vṛttyā brahmaṇyeva vartata iti darśayati-<span class="bold">apara āheti /</span>
            tathāhi-ṣaḍakṣaraiḥ pādairyathā gāyatrī catuṣpadā, evaṃ brahmāpi catuṣpāt /
            sarvāṇi hibhūtāni sthāvarajaṅgamānyasyaikaḥ pādaḥ /
            divi dyotanavati caitanyarūpe /
            svātmanīti yāvat /
            trayaḥ pādāḥ /
            athavā divyākāśe trayaḥ pādāḥ /
            tathāhi śrutiḥ-'idaṃ vāva tadyo 'yaṃ bahirdhā puruṣādākāśaḥ'taddhi tasya jagaritasthānam
            /
            jāgratkhalvayaṃ bāhyānpadārthānveda /
            tathā-'ayaṃ vāva sa yo 'yamantaḥ puruṣa ākāśaḥ' /
            śarīramadhya ityarthaḥ /
            taddhi tasya svapnasthānam /
            tathā-'ayaṃ vāva sa yo 'yamantarhṛdaya ākāśaḥ' /
            hṛdayapuṇḍarīka ityarthaḥ /
            taddhi tasya suṣuptisthānam /
            
            <p>
               tadetat 'tripādasyāmṛtaṃ divi'ityuktam /<br />
               tadevaṃ catuṣpāttvasāmānyādgāyatrīśabdena brahmocyata iti /<br />
               asminpakṣe brahmaivābhihitimiti /<br />
               brahmaparatvādabhihitamityuktam //25//
               </p>
         </p>
         
         
         
         
         <p>START BsVBh_1,1.10.26</p>
         
         
         <p class="bold">bhūtādipādavyapadeśopapatteś caivam | BBs_1,1.26 |</p>
         
         
         <p class="bold">ṣaḍvidheti /</p>
         
         <p>bhūtapṛthivīśarīrahṛdayavākprāṇā iti ṣaṭ prakārā gāyatryākhyasya brahmaṇaḥ śrūyante
            /
            <span class="bold">pañca brahmapuruṣā iti ca, hṛdayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ
               saṃbhavati /</span>
            asyārthaḥ-hṛdayasyāsya khalu pañca suṣayaḥ pañca chidrāṇi /
            tāni ca devaiḥ prāṇādibhī rakṣyamāṇāni svargaprāptidvārāṇīti devasuṣayaḥ /
            tathāhi-hṛdayasya yatprāṅmukhaṃ chidraṃ tatstho yo vāyuḥ sa prāṇaḥ, tena hi prayāṇakāle
            saṃcarate svargalokaṃ, sa eva cakṣuḥ, sa evāditya ityarthaḥ /
            'ādityo ha vai bāhyaḥ prāṇaḥ'iti śruteḥ /
            atha yo 'sya dakṣiṇaḥ suṣistatstho vāyuviśeṣo vyānaḥ /
            tatsaṃbaddhaṃ śrotra taccandramāḥ, 'śrotreṇa sṛṣṭā viśaścandramāśca'iti śruteḥ /
            atha yo 'sya pratyaṅmukhaḥ suṣistatatstho vāyuviśeṣo 'pānaḥ sa ca vāksaṃbandhādvāk,
            'vāgvā agniḥ'iti śruteḥ /
            atha yo 'syodaṅmukhaḥ suṣistatstho vāyuviśeṣaḥ sa samānaḥ tatsaṃbaddhaṃ manaḥ tatparjanyo
            devatā /
            
            <p>
               atha yo 'syordhvaḥ suṣistatstho vāyuviśeṣaḥ sa udānaḥ pādatalādārabhyordhvaṃ nayanāt
               /<br />
               sa vāyustadādhāraścākāśo devatā /<br />
               te vā ete pañca suṣayaḥ /<br />
               tatsaṃbaddhāḥ pañca hārdasya brahmaṇaḥ puruṣā na gāyatryāmakṣarasaṃniveśamātre saṃbhavanti,
               kintu brahmaṇyeveti //26//
               </p>
         </p>
         
         
         
         
         
         <p>START BsVBh_1,1.10.27</p>
         
         
         <p class="bold">upadeśabhedān neti cen nobhayasminn apy avirodhāt | BBs_1,1.27 |</p>
         
         
         <p class="bold">yathā loka iti /</p>
         
         <p>yadādhāratvaṃ mukhyaṃ divastadā kathañcinmaryādā vyākhyeyā /
            yo hi śyeno vṛkṣāgre vastuto 'sti sa ca tataḥ paro 'pyastyeva /
            arvāgbhāgātiriktamapyaparabhāgasthasya tasyaiva vṛkṣātparato 'vasthānāt /
            evaṃ ca bāhyadyubhāgātiriktaśārīrahārdadyubhāgasthasya brahmaṇo bāhyāt dyubhāgātparato
            'vasthānamupapannam /
            yadā tu maryādaiva mukhyatayā prādhānyena vivakṣitā tadā lakṣaṇayādhāratvaṃ vyākhyeyam
            /
            yathā gaṅgāyāṃ ghoṣa ityatra sāmīpyāditi /
            tadidamuktam-<span class="bold">apara āheti /</span></p>
         
         
         <p>ata eva divaḥ paramapītyuktam //27//</p>
         
         
         
         
         
         <p>START BsVBh_1,1.11.28-30</p>
         
         
         <p class="bold">prāṇas tathānugamāt | BBs_1,1.28 |</p>
         
         
         <p class="bold">na vaktur ātmopadeśād iti ced adhyātmasaṃbandhabhūmā hy asmin | BBs_1,1.29 |</p>
         
         
         <p class="bold">śāstradṛṣṭyā tūpadeśo vāmadevavat | BBs_1,1.30 |</p>
         
         
         <p class="bold">prāṇastathānugamāt /</p>
         
         <p>
            'anekaliṅgasaṃdohe balavatkasya kiṃ bhavet /<br />
            liṅgino liṅgamityatra cintyate prāgacintitam //
            </p>
         
         
         <p>'mukhyaprāṇajīvadevatābrahmaṇāmanekeṣāṃ liṅgāni bahūni saṃplavante, tatkatamadatra
            liṅgaṃ, liṅgābhāsaṃ ca katamadityatra vicāryate /
            na cāyamarthaḥ 'ata eva prāṇaḥ'ityatra vicāritaḥ /
            syādetat /
            hitatamapuruṣārthasiddhiśca nikhilabhrūṇahatyādipāpāparāmarśaśca prajñātmatvaṃ cānandādiśca
            na mukhye prāṇe saṃbhavanti /
            tathā 'eṣa sādhu karma kārayati' 'eṣa lokādhipatiḥ'ityādyapi /
            jīve tu prajñātmatvaṃ kathañcidbhaveditareṣāṃ tvasaṃbhavaḥ /
            vaktṛtvaṃ ca vākkaraṇavyāpāravattvaṃ yadyapi paramātmani svarūpeṇa na saṃbhavati tathāpyananyathāsiddhabahubrahmaliṅgavirodhaparihārāya
            jīvadvāreṇa brahmaṇyeva kathañcidvyākhyeyaṃ jīvasya brahmaṇo 'bhedāt /
            tathāca śrutiḥ-'yadvācānabhyuditaṃ yena vāgabhyudyate /
            tadeva brahma tvaṃ viddhi'iti vāgvadanasya brahma kāraṇamityāha-śarīrādhāraṇamapi
            yadyapi mukhyaprāṇasyaiva tathāpi prāṇavyāpārasya paramātmāyattatvātparamātmana eva
            /
            yadyapi cātrendradevatāyā vigrahavatyā liṅgamasti, tathāhi-indradhāmagataṃ pratardanaṃ
            pratīndra uvāca, 'māmeva vijānīhi'ityupakramya, 'prāṇo 'smiprajñātmā'ityātmani prāṇaśabdamuccacāra
            /
            prajñātmatvaṃ cāsyopapadyate, devatānāmapratihatajñānaśaktitvāt /
            sāmarthyātiśayāccendrasya hitatamapuruṣārthahetutvamapi /
            manuṣyādhikāratvācchāstrasya devānpratyapravṛtterbhrūṇahatyādipāpāparāmarśasyopapatteḥ
            /
            lokādhipatyaṃ cendrasyalokapālatvāt /
            ānandādirūpatvaṃ ca svargasyaivānandatvāt /
            'ābhūtasaṃplavaṃ sthānamamṛtatvaṃ hi bhāṣyate'iti smṛteścāmṛtatvamindrasya /
            'tvāṣṭramahanam'ityādyā ca vigrahavattvena stutistatraivopapadyate /
            tathāpi paramapuruṣārthasyāpavargasya parabrahmajñānādanyato 'navāpteḥ, paramānandarūpasya
            mukhyasyāmṛtatvasyājaratvasya ca brahmarūpāvyabhicārāt, adhyātmasaṃbandhabhūmnaśca
            parācīndre 'nupapatteḥ, indrasya devatāyā ātmani pratibuddhasya caramadehasya vāmadevasyeva
            prarabdhavipākakarmāśayamātraṃ bhogena kṣapayato brahmaṇa eva sarvametatkalpata iti
            vigrahavadindrajīvaprāṇavāyuparityāgena brahmaivātra prāṇaśabdaṃ pratīyata iti pūrvapakṣābhāvādanārabhyametaditi
            /
            atrocyate-'yo vai prāṇaḥ sā prajñā yā vā prajñā sa prāṇaḥ saha hyetavasmin śarīre
            vasataḥ sahotkrāmataḥ'iti yasyaiva prāṇasya prajñātmana upāsyatvamuktaṃ tasyaiva prāṇasya
            prajñātmanā sahotkramaṇamucyate /
            naca brahmaṇyabhede dvivacanaṃ, na sahabhāvaḥ na cotkramaṇam /
            tasmādvāyureva prāṇaḥ /
            jīvaśca prajñātmā /
            saha pravṛttinivṛttyā bhaktyaikatvamanayorupacaritaṃ 'yo vai prāṇaḥ'ityādinā /
            ānandāmarājarāpahatapāpmatvādayaśca brahmaṇi prāṇe bhaviṣyanti /
            tasmādyathāyogaṃ traya evātropāsyāḥ /
            na caiṣa vākyabhedo doṣamāvahati /
            vākyārthāvagamasya padārthāvagamapūrvakatvāt /
            padārthānāṃ coktena mārgeṇa svātantryāt /
            tasmādupāsyabhedādupāsātraividhyamiti pūrvaḥ pakṣaḥ /
            siddhāntastu-satyaṃ padārthāvagamopāyo vākyārthāvagamaḥ, natu padārthāvagamaparāṇyeva
            padāni, api tvekavākyārthāvagamaparāṇi /
            tameva tvekaṃ vākyārthaṃ padārthāvagamamantareṇa na śaknuvanti kartumityantarā tadarthameva
            tamapyavagamayanti, tena padāni viśiṣṭaikārthāvabodhanasvarasānyeva balavadbādhakopanipātānnānārthabodhaparatāṃ
            nīyante /
            yathāhuḥ-'saṃbhavatyekavākyatve vākyabhedaśca neṣyate'iti /
            tena yathopāṃśuyājavākye jāmitādoṣopakrame tatpratisamādhānopasaṃhāre caikavākyatvāya
            'prajāpatirupāṃśu yaṣṭavyaḥ'ityādayo na pṛthagvidhayaḥ kintvarthavādā iti nirṇītaṃ,
            tathehāpi 'māmeva vijānīhi'ityupakramya 'prāṇo 'smi prajñātmā'ityuktvānte 'sa eṣa
            prāṇa eva prajñātmānando 'jaro 'mṛtaḥ'ityupasaṃhārādbrahmaṇyekavākyatvāvagatau satyāṃ
            jīvamukhyaprāṇaliṅge api tadanuguṇatayā netavye /
            anyathā vākyabhedaprasaṅgāt /
            yatpunarbhedadarśanaṃ 'saha hyetau'iti, tajjñānakriyāśaktibhedena buddhiprāṇayoḥ pratyagātmopādhibhūtayornirdeśaḥ
            pratyagātmānamevopalakṣayitum /
            ata evopalakṣyasya pratyagātmasvarūpasyābhedamupalakṣaṇaṃ bhedenopalakṣayati-'prāṇa
            eva prajñātmā'iti /
            'tasmādananyathāsiddhabrahmaliṅgānusārātaḥ /
            ekavākyabalātprāṇajīvaliṅgopapādanam'iti saṃgrahaḥ //28 // //29 // //30//</p>
         
         
         
         
         
         <p>START BsVBh_1,1.11.31</p>
         
         
         <p class="bold">jīvamukhyaprāṇaliṅgān neti cen nopāsātraividhyādāśritatvād iha tadyogāt | BBs_1,1.31
            |</p>
         
         
         <p class="bold">na brahmavākyaṃ bhavitumarhatīti /</p>
         
         <p>naiṣa saṃdarbho brahmavākyameva bhavitumarhatīti, kintu tathāyogaṃ kiñcidatra jīvavākyaṃ,
            kiñcinmukhyaprāṇavākyaṃ, kiñcidbrahmavākyamityarthaḥ /
            <span class="bold">prajñāsādhanaprāṇāntarāśrayatvāditi /</span><br />
            prāṇāntarāṇīndriyāṇi, tāni hi mukhye prāṇe pratiṣṭhitāni /
            jīvamukhyaprāṇayoranyatara ityupakramamātram /
            ubhāviti tu pūrvapakṣatattvam /
            brahma tu dhruvam /
            <span class="bold">na brahmeti /</span><br />
            na brahmaivetyarthaḥ /
            <span class="bold">daśānāṃ bhūtamātrāṇāmiti /</span>
            pañca śabdādayaḥ, pañca pṛthivyādaya iti daśa bhūtamātrāḥ /
            pañca buddhīndriyāṇi pañca buddhasya iti daśa prajñāmātrāḥ /
            tadevaṃ svamatena vyākhyāya prācāṃ vṛttikṛtāṃ matena vyācaṣṭe-<span class="bold">athaveti /</span>
            pūrvaṃ prāṇasyaikamupāsanamaparaṃ jīvasyāparaṃ brahmaṇa ityupāsanātraividhyena vākyabhedaprasaṅgo
            dūṣaṇamuktam /
            iha tu brahmaṇa ekasyaivopāsātrayaviśiṣṭasya vidhānānna vākyabheda ityabhimānaḥ prācāṃ
            vṛttikṛtām /
            tadetadālocanīyaṃ kathaṃ na vākyabheda iti /
            
            <p>
               yuktaṃ 'somena yajeta'ityādau somādiguṇaviśiṣṭayāgavidhānaṃ, tadguṇaviśiṣṭasyāpūrvasya
               karmaṇo 'prāptasya vidhiviṣayatvāt /<br />
               iha tu siddharūpaṃ brahma na vidhiviṣayo bhavitumarhati, abhāvārthatvāt /<br />
               bhāvārthasya vidhiviṣayatvaniyamāt /<br />
               vākyāntarebhyaśca brahmavagateḥ prāptatvāttadanūdyāprāptopāsanā bhāvārtho vidheyastasya
               ca bhedādvidhyāvṛttilakṣaṇo vākyabhedo 'tisphuṭa iti bhāṣyakṛtā noddhāṭitaḥ, svavyākhyānenaivoktaprayatvāditi
               sarvaṃvadātam //31//
               </p>
         </p>
         
         
         
         
         
         <p>iti śrīvācaspatimiśraviracite bhāṣyavibhāge bhāmatyāṃ prathamasyādhyāyasya prathamaḥ
            pādaḥ //1//</p>
         
         
         <p><span class="bold">iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ </span>//</p>
         
         
         
         
         
         
         
         <p class="bold">prathamādhyāye dvitīyaḥ pādaḥ /</p>
         
         
         
         
         
         <p>START BsVBh_1,2.1.1</p>
         
         
         <p>atha dvitīyaṃ pādamāripsuḥ pūrvoktamarthaṃ smārayati vakṣyamāṇopayogitayā-<span class="bold">prathame pāda iti /</span>
            uttaratra hi brahmaṇo vyāpitvanityatvādayaḥ siddhavaddhetutayopadekṣyante /
            na caite sākṣātpūrvamupapāditā iti kathaṃ hetubhāvena na śakyā upadeṣṭumityata uktam-<span class="bold">samastajagatkāraṇasyeti /</span>
            yadyapyete na pūrvaṃ kaṇṭhata uktāstathāpi brahmaṇo jagajjanmādikāraṇatvopapadānenādhikaraṇasiddhāntanyāyenopakṣiptā
            ityupapannasteṣāmuttaratra hetubhāvenopanyāsa ityarthaḥ /
            <span class="bold">arthāntaraprasiddhānāṃ ceti /</span>
            yatrārthāntaraprasiddhā evākāśaprāṇajyotirādayo brahmaṇi vyākhyāyante, tadavyabhicāriliṅgaśravaṇāt
            /
            tatra kaiva kathā manomayādīnāmarthāntare prasiddhānāṃ padānāṃ brahmagocaratvanirṇayaṃ
            pratītyabhiprāyaḥ /
            pūrvapakṣābhiprāyaṃ tvagre darśayiṣyāmaḥ /</p>
         
         
         <p class="bold">sarvatra prasiddhopadeśāt | BBs_1,2.1 |</p>
         
         
         <p><span class="bold">sarvatra prasiddhopadeśāt /
               idamāmnāyate /
               sarvaṃ khalvidaṃ brahmaḥ /</span>
            kutaḥ,<span class="bold">tajjalāniti /</span>
            yatastasmādbrahmaṇo jāyata iti tajjaṃ, tasmiṃśca līyata iti tallaṃ, tasmiṃścāniti
            sthitikāle ceṣṭata iti tadanaṃ jagat tasmātsarvaṃ khalvidaṃ jagadbrahma /
            ataḥ kaḥ kasminrajyate kaśca kaṃ dveṣṭīti</p>
         
         
         <p>rāgadveṣarahitaḥ śāntaḥ sannupāsīta /
            <span class="bold">atha khalu kratumayaḥ puruṣo yathākraturasmiṃlloke puruṣo bhavati tathetaḥ pretya
               bhavati sa kratuṃ kurvīta manomayaḥ prāṇaśarīra ityādi /</span>
            tatra saṃśayaḥ-kimiha manomayatvādibhirdharmaiḥ śārīra ātmopāsyatvenopadiśyate āhosvidbrahmeti
            /
            kiṃ tāvatprāptam /
            śārīro jīva iti /
            kutaḥ /
            'kratum'ityādivākyena vihitāṃ kratubhāvanāmanūdya 'sarvam'ityādivākyaṃ śamaguṇe vidhiḥ
            /
            tathā ca 'sarvaṃ khalvidaṃ brahma'iti vākyaṃ prathamapaṭhitamapyarthālocanayā parameva,
            tadarthopajīvitvāt /
            evaṃ ca saṃkalpavidhiḥ prathamo nirviṣayaḥ sannaparyavasyanviṣayāpekṣaḥ svayamanirvṛtto
            na vidhyantareṇopajīvituṃ śakyaḥ, anupapadākatvāt /
            tasmācchāntatāguṇavidhānātpūrvameva 'manomayaḥ prāṇaśarīraḥ'ityādibhirviṣayopanāyakaiḥ
            saṃbadhyate /
            manomayatvādi ca kāryakāraṇasaṃghātātmano jīvātmana eva nirūḍhamiti jīvātmanopāsyenoparaktopāsanā
            na paścāt brahmaṇā saṃbaddhumarhati, utpattiśiṣṭaguṇāvarodhāt /
            naca 'sarvaṃ khalvidam'iti vākyaṃ brahmaparamapi tu śamahetuvannigadārthavādaḥ śāntatāvidhiparaḥ,
            'śūrpeṇa juhoti' 'tena hyannaṃ kriyate'itivat /
            na cānyaparādapi brahmāpekṣitatayā svīkriyata iti yuktaṃ, manomayatvādibhirdharmairjīve
            suprasiddhairjīvaviṣayasamarpaṇenānapekṣitatvāt /
            sarvakarmatvādi tu jīvasya paryāyeṇa bhaviṣyati /
            evaṃ cāṇīyastvamapyupapannam /
            paramātmanastvaparimeyasya tadanupapattiḥ /
            prathamāvagatena cāṇīyastvena jyāyastvaṃ tadanuguṇatayā vyākhyeyam /
            vyākhyāṃ ca bhāṣyakṛtā /
            evaṃ karmakartṛvyapadeśaḥ saptamīpraṇamāntatā cābhede 'pi jīvātmani kathañcidbhedopacāreṇa
            rāhoḥ śira itivaddraṣṭavyā /
            'etadbrahma'iti ca jīvaviṣayaṃ, jīvasyāpi dehādibṛṃhaṇatvena brahmātvāt /
            
            <p>
               evaṃ satyasaṃkalpatvādayo 'pi paramātmavartino jīve 'pi saṃbhavanti, tadavyatirekāt
               /<br />
               tasmājjīva evopāsyatvenātra vivakṣitaḥ, na paramātmeti prāptam /<br />
               evaṃ prāpte 'bhidhīyate-'samāsaḥ sarvanāmārthaḥ saṃnikṛṣṭamapekṣate /<br />
               taddhitārtho 'pi sāmānyaṃ nāpekṣāyā nivartakaḥ //
               </p>
         </p>
         
         
         <p>
            tasmādapekṣitaṃ brahma grāhyamanyaparādapi /<br />
            tathā ca satyasaṃkalpaprabhṛtīnāṃ yathārthatā //
            </p>
         
         
         <p>'bhavedetadevaṃ yadi prāṇaśarīra ityadīnāṃ sākṣājjīvavācakatvaṃ bhavet /
            na tvetadasti /
            tathā hi prāṇaḥ śarīramasyeti sarvanāmārtho bahuvrīhiḥ saṃnihitaṃ ca sarvanāmārthaṃ
            saṃprāpya tadabhidhānaṃ paryavasyet /
            tatra manomayapadaṃ paryamasitābhidhānaṃ tadabhidhānaparyavasānāyālaṃ, tadeva tu manovikāro
            vā manaḥpracuraṃ vā kimarthamityadyāpi na vijñāyate /</p>
         
         
         <p>tadyatraiṣa śabdaḥ samavetārtho bhavati sa samāsārthaḥ /
            na caiṣa jīva eva samavetārtho na brahmaṇīti, tasya 'aprāṇo hyamanāḥ'ityādibhistadvirahapratipādanāditi
            yuktam, tasyāpi sarvavikārakāraṇatayā, vikārāṇāṃ ca svakāraṇādabhedātteṣāṃ ca manomayatayā
            brahmaṇastatkāraṇasya manomayatvopapatteḥ /
            syādetat /
            jīvasya sākṣānmanomayatvādayaḥ, brahmaṇastu taddvārā /
            tatra prathamaṃ dvārasya buddhisthatvāttadevopāsyamastu, na punarjaghanyaṃ brahma
            /
            brahmaliṅgāni ca jīvasya brahmaṇo 'bhedājjīve 'pyupapatsyante /
            
            <p>
               tadetadatra saṃpradhāryam-kiṃ brahmaliṅgairjīvānāṃ tadabhinnānāmastu tadvattā, tathāca
               jīvasya manomayatvādibhiḥ prathamamavagamāttasyaivopāsyatvaṃ, uta na jīvasya brahmaliṅgavattā
               tadabhinnasyāpi /<br />
               jīvaliṅgaistu brahma tadvata, tathāca brahmaliṅgānāṃ darśanāt, teṣāṃ ca jīve 'nupapatterbrahmaivopāsyamiti
               /<br />
               vayaṃ tu paśyāmaḥ-'samāropyasya rūpeṇa viṣayo rūpavānbhavet /<br />
               viṣayasya tu rūpeṇa samāropyaṃ na rūpavat //
               </p>
         </p>
         
         
         <p>'samāropitasya hi rūpeṇa bhujaṅgasya bhīṣaṇatvādinā rajjū rūpavatī, natu rajjūrūpeṇābhigamyatvādinā
            bhujaṅgo rūpavān /
            tadā bhujaṅgasyaivābhāvātkiṃ rūpavat /
            
            <p>
               bhujaṅgadaśāyāṃ tu na nāsti vāstavī rajjuḥ /<br />
               tadiha samāropitajīvarūpeṇa vastusadbrahma rūpavadyujyate, natu brahmarūpairnityatvādibhirjīvastadvānbhavitumarhati,
               tasya tadānīmasaṃbhavāt /<br />
               tasmādbrahmaliṅgadarśanājjīve ca tadasaṃbhavādbrahmaivopāsyaṃ na jīva iti siddham
               /<br />
               etadupalakṣaṇāya ca 'sarvaṃ khalvidaṃ brahma'iti vākyamupanyastamiti //1//
               </p>
         </p>
         
         
         
         
         
         <p>START BsVBh_1,2.1.2</p>
         
         
         <p class="bold">vivakṣitaguṇopapatteś ca | BBs_1,2.2 |</p>
         
         
         <p class="bold">yadyapyapauruṣeya iti /</p>
         
         <p>śāstrayonitve 'pīśvarasya pūrvapūrvasṛṣṭiracitasaṃdarbhāpekṣaracanatvenāsvātantryādapauruṣeyatvābhidhānaṃ,
            tathā cāsvātantryeṇa vivakṣā nāstītyuktam /
            parigrahaparityāgau copādanānupādāne ukte, na tūpādeyatvameva /
            anyathoddeśyatayānapapādeyasya grahāderavivakṣitatvena camasādāvapi saṃmārgaprasaṅgāt
            /
            tasmādanupādeyatve 'pi graha uddeśyatayā parigṛhīto vivakṣitaḥ /
            tadgataṃ tvekatvamavacchedakatvena varjitamavivakṣitam /
            icchānicche ca bhaktitaḥ /
            tadidamuktam-<span class="bold">vedavākyatātparyātātparyābhyāmavagamyete iti /</span></p>
         
         
         <p>yatparaṃ vedavākyaṃ tattenopāttaṃ vivakṣitam, atatpareṇa cānupāttamavivakṣitamityarthaḥ
            //2//</p>
         
         
         
         
         
         <p>START BsVBh_1,2.1.3</p>
         
         
         <p class="bold">anupapattes tu na śārīraḥ | BBs_1,2.3 |</p>
         
         
         <p class="bold">karmakartṛvyapadeśāc ca | BBs_1,2.4 |</p>
         
         
         <p class="bold">śabdaviśeṣāt | BBs_1,2.5 |</p>
         
         
         <p>yathā satyasaṃkalpatvādayo brahmaṇyupapadyante, evaṃ śārīre 'pyupapatsyante, śārīrasya
            brahmaṇo 'bhedāt /
            śārīraguṇā iva manomayatvādayo brahmaṇītyata āha sūtrakāraḥ-<span class="bold">anupapattestu na śārīraḥ</span> //3 // //4 // //5//</p>
         
         
         
         
         
         <p>START BsVBh_1,2.1.6</p>
         
         
         <p class="bold">smṛteś ca | BBs_1,2.6 |</p>
         
         
         <p class="bold">arbhakaustvāt tadvyapadeśāc ca neti cen na nicāyyatvād evaṃ vyomavac ca | BBs_1,2.7
            |</p>
         
         
         <p>yattadavocāma samāropyadharmāḥ samāropaviṣaye saṃbhavanti, natu viṣayadharmāḥ samāropya
            iti /
            tasyeta utthānam /
            atrāha codakaḥ-<span class="bold">kaḥ punarayaṃ śārīro nāmeti /</span>
            na tāvadbhedapratiṣedhādbhedavyapadeśācca bhedābhedāvekatra tāttvikau bhavitumarhato
            virodhādityuktam /
            tasmādekamiha tāttvikamatāttvikaṃ cetarat, tatra paurvāparyeṇādvaitapratipādanaparatvādvedāntānāṃ
            dvaitagrāhiṇaśca mānāntarasyābhāvāttadbādhanācca tenādvaitameva paramārthaḥ /
            tathā ca 'anupapattestu'ityādyasaṃgatārthamityarthaḥ /
            pariharati-<span class="bold">satyamevaitat /
               para evātmā dehendriyamanobuddhyupādhibhiravicchidyamāno bālaiḥ śārīra ityupacaryate
               /</span>
            anādyavidyāvacchedalabdhajīvabhāvaḥ para evātmā svato bhedenāvabhāsate /
            tādṛśāṃ ca jīvānāmavidyā, natu nirūpādhino brahmaṇaḥ /
            na cāvidyāyāṃ satyāṃ jīvātmavibhāgaḥ, sati ca jīvātmavibhāge tadāśrayāvidyetyanyonyāśrayamiti
            sāṃpratam /
            anāditvena jīvāvidyayorbījāṅkuravadanavakḷpterayogāt /
            naca sarvajñasya sarvaśakteśca svataḥ kuto 'kasmātsaṃsāritā, yo hi paratantraḥ so
            'nyena bandhanāgāre praveśyeta, natu svatantra iti vācyam /
            nahi tadbhāgasya jīvasya saṃpratitanī bandhanāgārapraveśitā, yenānuyujyeta, kintviyamanādiḥ
            pūrvapūrvakarmāvidyāsaṃskāranibandhanā nānuyogamarhati /
            na caitāvatā īśvarasyānīśatā na hyupakaraṇādyapekṣitā kartuḥ svātantryaṃ vihanti /
            tasmādyatkiñceditadapīti //6 // //7//</p>
         
         
         
         
         
         <p>START BsVBh_1,2.1.8</p>
         
         
         <p class="bold">saṃbhogaprāptir iti cen na vaiśeṣyāt | BBs_1,2.8 |</p>
         
         
         <p>
            viśeṣāditi vaktavye vaiśeṣyābhidhānamātyantikaṃ viśeṣaṃ pratipādayitum /<br />
            tathāhyavidyākalpitaḥ sukhādisaṃgo 'vidyātmana eva jīvasya yujyate /<br />
            natu nirmṛṣṭanikhilāvidyātadvāsanasya śuddhabuddhamuktasvabhāvasya paramātmana ityarthaḥ
            /<br />
            śeṣamatirohitārtham //8//
            </p>
         
         
         
         
         
         <p>START BsVBh_1,2.2.9-10</p>
         
         
         <p class="bold">attā carācaragrahaṇāt | BBs_1,2.9 |</p>
         
         
         <p class="bold">prakaraṇāc ca | BBs_1,2.10 |</p>
         
         
         <p><span class="bold">attā carācaragrahaṇāt /
               kaṭhavallīṣu paṭhyate-yasya brahma ca kṣatraṃ cobhe bhavata odanaḥ /
               mṛtyuryasyopasecanaṃ ka itthā veda yatra sa iti /</span>
            atra cādanīyaudānopasecanasīcitaḥ kaścidattā pratīyate /
            attṛtvaṃ ca bhoktṛtā vā saharntṛtā vā syāt /
            naca prastutasya paramātmano bhoktṛtāsti,</p>
         
         
         <p>'anaśrannanyo 'abhicākaśīti'iti śrutyā bhoktṛtāpratiṣedhāt /
            jīvātmanaśca bhoktṛtāvidhānāt-'tayoranyaḥ pippalaṃ svādvatti'iti /
            tadyadi bhoktṛtvamattṛtvaṃ tato muktasaṃśayaṃ jīvātmaiva pratipattavyaḥ /
            brahmakṣatrādi cāsya kāryakāraṇasaṃghāto bhogāyatanatayā vā sākṣādvā /
            saṃbhavati bhogyam /
            atha tu saṃhartṛtā bhoktṛtā, tatastrayāṇāmagnijīvaparamātmanāṃ praśnopanyāsopalabdheḥ
            saṃhartṛtvasyāviśeṣādbhavati saṃśayaḥ-kimattā agnirāho jīva utāho paramātmeti /
            tatraudanasya bhogyatvena loke prasiddherbhoktṛtvameva prathamaṃ buddhau viparivartate,
            caramaṃ tu saṃhartṛtvamiti bhoktaivāttā /
            tathā ca jīva eva /
            'na jāyate mriyate'iti ca tasyaiva stutiḥ /
            yadi tu saṃhārakāle 'pi saṃskāramātreṇa tasyāvasthānāt /
            durjñānatvaṃ ca tasya sūkṣmatvāt /
            tasmājjīva evāttehopāsyata iti prāptam /
            yadi tu saṃhartṛtvamattṛtvaṃ tathāpyagnirattā, 'agnirannādaḥ'iti śrutiprasiddhibhyām
            /
            evaṃ prāptebhidhīyate-attātra paramātmā, kutaḥ, carācaragrahaṇāt /
            'ubhe yasyodanaḥ'iti 'mṛtyuryasyopasecanam'iti ca śrūyate /
            tatra yadi jīvasya bhogāyatanatayā tatsādhanatayā ca kāryakāraṇasaṃghātaḥ sthitaḥ,
            na tarhyedanaḥ /
            nahyodano bhogāyatanaṃ, nāpi bhogasādhanaṃ, api tu bhogyaḥ /
            naca bhogāyatanasya bhogasādhanasya vā bhogyatvaṃ mukhyam /
            na cātra mṛtyurupasecanatayā kalpyate /
            naca jīvasya kāryakāraṇasaṃghāto brahmakṣatrādirūpo bhakṣyaḥ, kasyacitkrūrasattvasya
            vyāghrādeḥ kaścidbhavet na tu sarvathā sarvajīvasya /
            tena brahmakṣatraviṣayamapi sarvajīvasyāttṛtvaṃ na vyāpnoti, kimaṅga punarmṛtyūpasecanavyāptaṃ
            carācaram /
            na caudanapadātprathamāvagatabhogyatvānurodhena yathāsaṃbhavamattṛtvaṃ yojyata iti
            yuktam /
            nahyodanapadaṃ śrutyā bhogyatvamāha, kintu lakṣaṇayā /
            naca lākṣaṇikabhogyatvānurodhena 'mṛtyuryasyopasecanam'iti, 'brahma ca kṣatraṃ ca'iti
            ca śrutī saṃkocamarhataḥ /
            naca brahmakṣatre evātra vivakṣite, mṛtyūpasecanena prāṇabhṛnmātropasthāpanāt /
            prāṇiṣu pradhānatvena ca brahmakṣatropanyāsasyopapatteḥ, anyanivṛtteraśābdatvāt anarthatvācca
            /
            tathāca carācarasaṃhartṛtvaṃ paramātmana eva /
            nāgneḥ /
            nāpi jīvasya /
            tathāca 'na jāyate mriyate vā vipaścit'iti brahmaṇaḥ prakṛtasya na hānaṃ bhaviṣyati
            /
            'ka itthā veda yatra saḥ'iti ca durjñānatopapatsyate /
            jīvasya tu sarvalokaprasiddhasya na durjñānatā /
            tasmādattā paramātmaiveti siddham //9// //10//</p>
         
         
         
         
         
         <p>START BsVBh_1,2.3.11</p>
         
         
         <p class="bold">guhāṃ praviṣṭāv ātmānau hi taddarśanāt | BBs_1,2.11 |</p>
         
         
         <p>guhāṃ praviṣṭāvātmānau hi taddarśanāt /
            saṃśayamāha-<span class="bold">tatreti /</span>
            pūrvapakṣe prayojanamāha-<span class="bold">yadi buddhijīvāviti /</span>
            siddhānte prayojanamāha-<span class="bold">atha jīvaparamātmanāviti /</span>
            autsargikasya mukhyatābalātpūrvasiddhāntapakṣāsaṃbhavena pakṣāntaraṃ kalpayiṣyata
            iti manvānaḥ saṃśayamākṣipati-<span class="bold">atrāhākṣepteti /</span>
            ṛtaṃ satyam /
            avaśyaṃbhāvīti yāvat /
            samādhatte-<span class="bold">atrocyata iti /</span>
            adhyātmādhikārādanyau tāvatpātārāvaśakyau kalpayitum /
            tadiha buddheracaitanyena paramātmanaśca bhoktṛtvaniṣedhena jīvātmaivaikaḥ pāda pariśiṣyata
            iti 'sṛṣṭīrupadadhāti'itivadvivacanānurodhādapibatsaṃsṛṣṭatāṃ svārthasya pibacchabdo
            lakṣayansvārthamajahannitaretarayuktapibadapibatparo bhavatītyarthaḥ /
            astu vā mukhya eva, tathāpi na doṣa ityāha-<span class="bold">yadveti /</span>
            svātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /
            ata eva cāhuḥ-'yaḥ kārayati sa karotyeva'iti /
            evaṃ karaṇasyāpi svātantryavivakṣayā kathañcitkartṛtvaṃ, yathā kāṣṭhāni pacantīti
            /
            tasmānmukhyatve 'pyavirodha iti /
            tadevaṃ saṃśayaṃ samādhāya pūrvapakṣaṃ gṛhṇāti-<span class="bold">buddhikṣetrajñāviti /</span></p>
         
         
         <p>
            'niyatādhāratā buddhijīvasaṃbhavinī nahi /<br />
            kleśātkalpayituṃ yuktā sarvage paramātmani //
            </p>
         
         
         <p>'naca pibantāvitivatpraviṣṭapadamapi lākṣaṇikaṃ yuktaṃ, sati mukhyārthatve lākṣaṇikārthatvāyogāt,
            buddhijīvayośca guhāpraveśopapatteḥ /
            apica 'sukṛtasya loke'iti sukṛtalokavyavasthānena karmagocarānatikrama uktaḥ /
            buddhijīvau ca karmagocaraṃmanatikrāntau /
            jīvo hi bhoktṛtayā buddhiśca bhogasādhanatayā dharmasya gocare sthitau, na tu brahma,
            tasya tadāyattatvāt /
            kiñca chāyātapāviti tamaḥprakāśāvuktau /
            naca jīvaḥ paramātmano 'bhinnastamaḥ prakāśarūpatvāt buddhistu jaḍatayā tama iti śakyopadeṣṭum
            /
            tasmādbuddhijīvāvatra kathyete iti tatrāpi prete vicikitsāpanuttaye buddherbhedena
            paralokī jīvo darśanīya iti buddhirucyate /
            
            <p>
               evaṃprāptebhidhīyate-<br />
               'ṛtapānena jīvātmā niścito 'sya dvitīyatā /<br />
               brahmaṇaiva sarūpeṇa na tu buddhyā virūpayā //1//
               </p>
         </p>
         
         
         <p>
            prathamaṃ sadvitīyatve brahmaṇāvagate sati /<br />
            guhyāśrayatvaṃ caramaṃ vyākhyeyamavirodhataḥ' //2//
            </p>
         
         
         <p>gauḥ sadvitīyetyukte sajātīyenaiva gavāntareṇāvagamyate, na tu vijātīyenāśvādinā /
            tadiha cetano jīvaḥ sarūpeṇa cetanāntareṇaiva brahmaṇā sadvitīyaḥ pratīyate, na tvacetanayā
            virūpayā buddhyā /
            tadevam 'ṛtaṃ pibantau'ityatra prathamamavagate brahmaṇi tadanurodhena caramaṃ guhāśrayatvaṃ
            śālagrāme hariritivadvyākhyeyam /
            bahulaṃ hi guhāśrayatvaṃ brahmaṇaḥ śrutaya āhuḥ /
            tadidamuktam-<span class="bold">taddarśanāditi /</span></p>
         
         
         <p>
            tasya brahmaṇo guhāśrayatvasya śrutiṣu darśanāditi /<br />
            evañca prathamāvagatabrahmānurodhena sukṛtalokavartitvamapi tasya lakṣaṇayā chatrinyāyena
            gamayitavyam /<br />
            chāyātapatvamapi jīvasyāvidyāśrayatayā brahmaṇaśca śuddhaprakāśasvabhāvasya tadanāśrayatayā
            mantavyam //11//
            </p>
         
         
         
         
         
         <p>START BsVBh_1,2.3.12</p>
         
         
         <p class="bold">viśeṣaṇāc ca | BBs_1,2.12 |</p>
         
         
         <p>imameva nyāyaṃ 'dvā suparṇā'ityatrāpyudāharaṇe kṛtvācintayā yojayati-<span class="bold">eṣa eva nyāya iti /</span>
            atrāpi kiṃ buddhijīvau uta jīvaparamātmānāviti saṃśayya karaṇarūpāyā api buddheredhāṃsi
            pacantītivatkartṛtvopacārādbuddhijīvāviha pūrvapakṣayitvā siddhāntayitavyam /
            siddhāntaśca bhāṣyakṛtā sphoritaḥ /
            taddarśanāditi ca 'samāne vṛkṣe puruṣo nimagnaḥ'ityatra mantre /
            na khalu mukhye kartṛtve saṃbhavati karaṇe kartṛtvopacāro yukta iti kṛtvācintāmuddhāṭayati-<span class="bold">apara āha /</span>
            sattvaṃ buddhiḥ /
            śaṅkate-<span class="bold">sattvaśabda iti /</span>
            siddhāntārthaṃ brāhmaṇaṃ vyācaṣṭa ityarthaḥ /
            nirākaroti-<span class="bold">tanneti /
               yena svapnaṃ paśyatīti /</span>
            yeneti karaṇamupadiśati /
            tataśca bhinnaṃ kartāraṃ kṣetrajñam /
            <span class="bold">yo 'yaṃ śārīra upadraṣṭeti /</span><br />
            astu tarhyasyādhikaraṇasya pūrvapakṣe eva brāhmaṇārthaḥ, vacanavirodhe nyāyasyābhāsatvādityata
            āha-<span class="bold">nāpyasyādhikaraṇasya pūrvapakṣaṃ bhajata iti /</span>
            evaṃ hi pūrvapakṣamasya bhajeta, yadi hi kṣetrajñe saṃsāriṇi paryavasyeta /
            tasya tu brahmarūpatāyāṃ paryavasyanna pūrvapakṣamapi svīkarotītyarthaḥ /
            apica /
            <span class="bold">tāvetau sattvakṣetrajñau na ha vā evaṃvidi kiñcana raja ādhvaṃsata iti /</span>
            rajo 'vidyā nādhvaṃsanaṃ saṃśleṣamevaṃvidi karotīti /
            etāvataiva vidyopasaṃhārājjīvasya brahmātmatāparatāsya lakṣyata ityāha-<span class="bold">tāvatā ceti /</span>
            codayati-<span class="bold">kathaṃ punariti /</span>
            nirākaroti-<span class="bold">ucyate-neyaṃ śrutiriti /</span>
            anaśnan jīvo brahmābhicākaśītītyukte śaṅketa, yadi jīvo brahmātmanā nāśnāti, kathaṃ
            tarhyasminbhoktṛtvāvagamaḥ, caitanyasamānādhikaraṇaṃ hi bhoktṛtvamavabhāsata iti /
            
            <p>
               tannirāsāyāha śrutiḥ-'tayoranyaḥ pippalaṃ svādvatti'iti /<br />
               etaduktaṃ bhavati-nedaṃ bhoktṛtvaṃ jīvasya tattvataḥ, apitu buddhisattvaṃ mukhādirupapariṇataṃ
               citicchāyāpattyopapannacaitanyamiva bhuṅkte natu tattvato jīvaḥ paramātmā bhuṅkte
               /<br />
               tadetadadhyāsābhāṣye kṛtavyākhyānam /<br />
               tadanena kṛtvācintoddhāṭitā //12//
               </p>
         </p>
         
         
         
         
         
         <p>START BsVBh_1,2.4.13</p>
         
         
         <p class="bold">antara upapatteḥ | BBs_1,2.13 |</p>
         
         
         <p class="bold">antara upapatteḥ /</p>
         
         
         <p>nanu 'antastaddharmopadeśāt'ityanenaivaitadgatārtham /
            santi khalvatrāpyamṛtatvābhayatvādayo brahmadharmāḥ pratibimbajīvadevatāsvasaṃbhavinaḥ
            /
            tasmādbrahmadharmopadeśādbrahmaivātra vivakṣitam /
            sākṣācca brahmaśabdopādānāt /
            
            <p>
               ucyate-<br />
               'eṣa dṛśyata ityetatpratyakṣer'the prayujyate /<br />
               parokṣaṃ brahma na tathā pratibimbe tu yujyate //1//
               </p>
         </p>
         
         
         <p>
            upakramavaśātpūrvamitareṣāṃ hi varṇanam /<br />
            kṛtaṃ nyāyena yenaiva sa khalvatrānuṣajyate' //2//
            </p>
         
         
         <p>'ṛtaṃ pibantau ityatra hi jīvaparamātmānau prathamamavagatāviti tadanurodhena guhāpraveśādayaḥ
            paścādavagatā vyākhyātāḥ, tadvadihāpi 'ya eṣo 'kṣiṇi puruṣo dṛśyate'iti pratyakṣābhidhānātprathamamavagate
            chāyāpuruṣe tadanurodhenāmṛtatvābhayatvādayaḥ stutyā kathañcidvyākhyeyāḥ /
            tatra cāmṛtatvaṃ katipayakṣaṇāvasthānāt, abhayatvamacetanatvāt, puruṣatvaṃ puruṣākāratvāt,
            ātmatvaṃ kanīnikāyatanatvāt, brahmarūpatvamuktarūpāmṛtatvādiyogāt /
            evaṃ vāmanītvādayo 'pyasya stutyaiva kathañcinnetavyāḥ /
            kaṃ ca khaṃ cetyādi tu vākyamagnīnāṃ nācāryavākyaṃ niyantumarhati /
            'ācāryastu te gatiṃ vaktā'iti ca gatyantarābhiprāyaṃ, na tūktapariśiṣṭābhiprāyam /
            tasmācchāyāpuruṣa evātropāsya iti pūrvaḥ pakṣaḥ /
            saṃbhavamātreṇa tu jīvadevate upanyaste, bādhakāntaropadarśanāya caiṣa dṛśyata ityasyātrābhāvāt
            /
            'antastaddharmopadeśā'dityanena nirākṛtatvāt /
            evaṃ prāpta ucyate-<span class="bold">ya eṣa iti /</span></p>
         
         
         <p>
            'aniṣpannābhidhāne dve sarvanāmapade satī /<br />
            prāpya saṃnihitasyārthaṃ bhavetāmabhidhātṛṇī //
            </p>
         
         
         <p>'saṃnihitāśca puruṣātmādiśabdāste ca na yāvatsvārthamabhidadhati tāvatsarvanāmabhyāṃ
            nārthatuṣo 'pyabhidhīyata iti kutastadarthasyāparokṣatā /
            puruṣātmaśabdau ca sarvanāmanirapekṣau svarasato jīve vā paramātmani vā vartete iti
            /
            naca tayoṣcakṣuṣi pratyakṣadarśanamiti nirapekṣapuruṣapadapratyāyitārthānurodhena
            ya eṣa iti dṛśyata iti ca yathāsaṃbhavaṃ vyākhyeyam /
            vyākhyātaṃ ca siddhavadupādānaṃ śāstrādyapekṣaṃvidvadviṣayaṃ prarocanārtham /
            viduṣaḥ śāstrata upalabdireva dṛḍhatayā pratyakṣavaduparyate praśaṃsārthamityarthaḥ
            /
            api ca tadeva caramaṃ prathamānuguṇatayā nīyate yannetuṃ śakyam, alpaṃ ca /
            iha tvamṛtatvādayo bahavaścāśakyāśca netum /
            nahi svasattākṣaṇāvasthānamātramamṛtatvaṃ bhavati /
            tathā sati kiṃ nāma nāmṛtaṃ syāditi vyarthamamṛtapadam /
            bhayābhaye api cetanadharmau nācetane saṃbhavataḥ /
            evaṃ vāmanītvādayo 'pyanyatra brahmaṇo netumaśakyāḥ /</p>
         
         
         <p>pratyakṣavyapadeśaścopapāditaḥ /
            tadidamuktam-upapatteriti /
            'etadamṛtamabhayametadbrahma'ityukte syādāśaṅkā /
            nanu sarvagatasyeśvarasya kasmādviśiṣeṇa cakṣureva sthānamupadiśyata iti, tatpariharati,
            śrutiḥ-'tadyadyapyasminsārpirvodakaṃ vā siñcati vartmanī eva gacchati'iti /
            vartmanī pakṣasthāne /
            etaduktaṃ bhavati-nirlepasyeśvarasya nirlepaṃ cakṣureva sthānamanurūpamiti /
            tadidamuktam-<span class="bold">tathā parameśvarānurūpamiti saṃyadvāmādiguṇopadeśaśca tasmin</span>brahmaṇi<span class="bold">kalpate</span>ghaṭate, samavetārthatvāt /
            pratibimbādiṣu tvasaṃvetārthaḥ /
            vāmanīyāni saṃbhajanīyāni śobhanīyāni puṇyaphalāni vāmāni /
            saṃyanti saṃgacchamānāni vāmānyaneneti saṃyadvāmaḥ paramātmā /
            tatkāraṇatvātpuṇyaphalotpattestena puṇyaphalāni saṃgacchante /
            
            <p>
               sa eva puṇyaphalāni vāmāni nayati lokamiti vāmanīḥ /<br />
               eṣa eva bhāmanīḥ /<br />
               bhāmānī bhānāni nayati lokamiti bhāmanīḥ /<br />
               taduktaṃ śrutyā-'tameva bhāntamanubhāti sarvaṃ tasya bhāsā sarvamidaṃ vibhāti'iti
               //13//
               </p>
         </p>
         
         
         
         
         
         <p>START BsVBh_1,2.4.14</p>
         
         
         <p class="bold">sthānādivyapadeśāc ca | BBs_1,2.14 |</p>
         
         
         <p class="bold">sthānādivyapadeśācca /</p>
         
         <p>āśaṅkottaramidaṃ sūtram /
            āśaṅkāmāha-<span class="bold">kathaṃ punariti /</span>
            sthānino hi sthānaṃ mahadvṛṣṭaṃ, yathā yādasāmabdhiḥ /
            tatkathamatyalpaṃ cakṣuradhiṣṭhānaṃ paramātmanaḥ paramamahata iti śaṅkārthaḥ /
            pariharati-<span class="bold">atrocyata iti /</span></p>
         
         
         <p>
            sthānānyādayo yeṣāṃ te sthānādayo nāmarūpaprakarāsteṣāṃ vyapadeśātsarvagatasyaikasthānaniyamo
            nāvakalpate /<br />
            natu nānāsthānatvaṃ nabhasa iva nānāsūcīpāśādisthānatvam /<br />
            viśeṣatastu brahmaṇastāni tānyupāsanāsthānānīti tairasya yukto vyapadeśaḥ //14//
            </p>
         
         
         
         
         
         <p>START BsVBh_1,2.4.15</p>
         
         
         <p class="bold">sukhaviśiṣṭābhidhānād eva ca | BBs_1,2.15 |</p>
         
         
         <p>apica prakṛtānusārādapi brahmaivātra pratyetavyaṃ, natu pratibimbajīvadevatā ityāha
            sūtrakāraḥ<span class="bold">-sukhaviśiṣṭābhidhānādeva ca /</span>
            evaṃ khalūpākhyāyate-upakosalo ha vai kāmalāyanaḥ satyakāme jābāle brahmacaryamuvāsa
            /
            tasyācāryasya dvādaśa varṣāṇyagnīnupacacāra /
            sa cācāryo 'nyānbrahmacāriṇaḥ svādhyāyaṃ grāhayitvā samāvartayāmāsa /
            tamevaikamupakosalaṃ na samāvartayati sma /
            jāyayā ca tatsamāvartanāyārthito 'pi tadvacanamavadhīryācāryaḥ proṣitavān /
            tato 'tidūnamānasamagniparicaraṇakuśalamupakosalamupetya trayo 'gnayaḥ karuṇāparādhīnacetasaḥ
            śraddadhānāyāsmai dṛḍhabhaktaye sametya brahmavidyāmūcire-'prāṇo brahma kaṃ brahma
            khaṃ brahma'iti /
            athopakosala uvāca, vijānāmyahaṃ prāṇo brahmeti, sa hi sūtrātmā vibhūtimattayā brahmarūpāvirbhāvādbrahmeti
            /
            kintu kaṃ ca khaṃ ca brahmetyetanna vijānāmi /
            nahi viṣayendriyasaṃparkajaṃ sukhamanityaṃ lokasiddhaṃ khaṃ ca bhūtākāśamacetanaṃ
            brahma bhavitumarhati /
            athainamagnayaḥ pratyūcuḥ-'yadvāva kaṃ tadeva khaṃ yadeva khaṃ tadeva kam'iti /
            evaṃ saṃbhūyoktvā pratyekaṃ ca svaviṣayāṃ vidyāmūcuḥ-'pṛthivyagnirannamādityaḥ'ityādinā
            /
            punasta enaṃ saṃbhūyocuḥ, eṣā somya te 'smadvidyā pratyekamuktā svaviṣayā vidyā, ātmavidyā
            cāsmābhiḥ saṃbhūya pūrvamuktā prāṇo brahma kaṃ brahma khaṃ brahmeti, ācāryastu te
            gatiṃ vaktā, brahmavidyeyamuktāsmābhirgatimātraṃ tvavaśiṣṭaṃ noktaṃ, tattu vidyāphalaprāptaye
            jābālastavācāryo vakṣyatītyuktvāgnaya uparemire /
            evaṃ vyavasthite 'yadvāva kaṃ tadeva khaṃ yadeva khaṃ tadeva kam'ityetadvyācaṣṭe bhāṣyakāraḥ-<span class="bold">tatra khaṃśabda iti pratīkābhiprāyeṇeti /</span>
            āśrayāntarapratyayasyāśrayāntare prakṣepaḥ pratīkaḥ /
            yathā brahmaśabdaḥ paramātmaviṣayo nāmādiṣu kṣipyate /
            idameva tadbrahma jñeyaṃ yannāmeti /
            tathedameva tadbrahma yadbhūtākāśamiti pratītiḥ syāt /
            na caitatpratīkatvamiṣṭam /
            laukikasya sukhasya sādhanapāratantryaṃ kṣayiṣṇutā cāmayastena saha vartata iti sāmayaṃ
            sukham /
            tadevaṃ vyatireke doṣamuktvobhayānvaye guṇamāha-<span class="bold">itacaretaviśeṣitau tviti /</span></p>
         
         
         <p>tadarthayorviśeṣitatvācchabdāvapi viśeṣitāvucyete /
            sukhaśabdasamānādhikaraṇo hi khaṃśabdo bhūtākāśamarthaṃ parityajya brahmaṇi guṇayogena
            vartate /
            tādṛśā ca khena sukhaṃ viśiṣyamāṇaṃ sāmayādvyāvṛttaṃ nirāmayaṃ bhavati /
            tasmādupapannamubhayopādānam /
            brahmaśabdābhyāsasya prayojanamāha-<span class="bold">tatra dvitīya iti /</span>
            brahmapadaṃ kaṃpadasyopari prayujyamānaṃ śiraḥ, evaṃ khaṃpadasyāpi brahmapadaṃ śiro
            yayoḥ kaṅkhaṃpadayoste brahmaśirasī, tayorbhāvo brahmaśirastvam /
            astu prastute kimāyātamityata āha-<span class="bold">tadevaṃ vākyopakrama iti /</span>
            nanvagnibhiḥ pūrvaṃ nirdiśyatāṃ brahma, 'ya eṣo 'kṣiṇi'ityācāryavākye 'pi tadevānuvartanīyamiti
            tu kuta ityāha-<span class="bold">ācāryastu te gatiṃ vakteti ca gatimātrābhidhānamiti /</span>
            yadyapyete bhinnavaktṛṇī vākye tathāpi pūrveṇa vaktrā ekavākyatāṃ gamite, gatimātrābhidhānāt
            /
            kimuktaṃ bhavati, tubhyaṃ brahmavidyāsmābhirūpadiṣṭā, tadvidastu gatirnoktā, tāṃ ca
            kiñcidadhikamādhyeyaṃ pūrayitvācāryo vakṣyatīti /
            tadanena pūrvāsaṃbaddhārthāntaravivakṣā vāriteti /
            athaivamagnibhirupadiṣṭe proṣita ācāryaḥ kālenājagāma, āgataśca vīkṣyopakosalamuvāca,
            brahmavida iva te somya mukhaṃ prasannaṃ bhāti, ko 'nu tvāmanuśaśāseti /
            upakosalastu hrīṇo bhītaśca ko nu māmanuśiṣyāt bhagavan proṣite tvayītyāpātato 'pajñāya
            nirbadhyamāno yathāvadagnīnāmanuśāsanamavocat /
            tadupaśrutya cācāryaḥ suciraṃ kliṣṭa upakosale samupajātadayārdrahṛdayaḥ pratyuvāca,
            somya kila tubhyamagnaye na brahma sākalyenāvocan, tadahaṃ tubhyaṃ sākalyena vakṣyāmi,
            tadanubhavamāhātmyāt 'yathā puṣpakarapalāśa āpo na śliṣyanta evamevaṃvidi pāpaṃ karma
            na śliṣyate, ityevamuktavatyācārya āhopakosalaḥ, bravītu me bhagavāniti, tasmai hovācācāryo
            'rcirādikāṃ gatiṃ vaktumanāḥ, yaduktamagnibhiḥ prāṇo brahma kaṃ brahma khaṃ brahmeti
            tatparipūraṇāya 'eṣo 'kṣiṇi puruṣo dṛśyate'ityādi /
            etaduktaṃ bhavati-ācāryeṇa ye sukhaṃ brahmākṣisthānaṃ saṃyadvāmaṃ vāmanībhāmanītyevaṅguṇakaṃ
            prāṇasahitamupāsate te sarve 'pahatapāpmāno 'nyatkarma kurvantu mā vākārṣuḥ, arciṣamarcirabhimāninīṃ
            devatāmabhisaṃbhavanti pratipadyante, arciṣo 'harahardevatāṃ, ahna āpūryamāṇapakṣaṃ
            śuklapakṣadevatāṃ, tataḥ ṣaṇmāsān, yeṣu māseṣūttarāṃ diśameti savitā te ṣaṇmāsā uttarāyaṇaṃ
            taddevatāṃ pratipadyante, tebhyo māsebhyaḥ saṃvatsaradevatāṃ, tata ādityaṃ, ādityāccandramasaṃ,
            candramaso vidyutaṃ, tatra sthitānetānpuruṣaḥ kaścidbrahmalokādavatīryāmānavo 'mānavyāṃ
            sṛṣṭau bhavaḥ /
            
            <p>
               brahmalokabhava iti yāvat /<br />
               sa tādṛśaḥ puruṣa etānsatyalokasthaṃ kāryaṃ brahma gamayati, sa eṣa devapatho devairarcirādibhirnetṛbhirupalakṣita
               iti devapathaḥ, sa eva ca brahmaṇā gantavyenopalakṣita iti brahmapathaḥ, etena pathā
               pratipadyamānāḥ satyalokasthaṃ brahma imaṃ mānavaṃ manoḥ sargaṃ kiṃbhūtamāvartaṃ janmajarāmaraṇapaunaḥ
               punyamāvṛttistatkartāvarto mānavo lokastaṃ nāvartante /<br />
               tathāca smṛtiḥ-'brahmaṇā saha te sarve saṃprāpte pratisaṃcare /<br />
               parasyānte kṛtātmānaḥ praviśanti paraṃ padam //15//
               </p>
         </p>
         
         
         
         
         
         <p>START BsVBh_1,2.4.16</p>
         
         
         <p class="bold">śrutopaniṣatkagatyabhidhānāc ca | BBs_1,2.16 |</p>
         
         
         <p>tadanenopākhyānavyākhyānena<span class="bold">śrutopaniṣatkagatyabhidhānācca</span>ityapi sūtraṃ vyākhyātam //16//</p>
         
         
         
         
         
         <p>START BsVBh_1,2.4.17</p>
         
         
         <p class="bold">anavasthiter asaṃbhavāc ca netaraḥ | BBs_1,2.17 |</p>
         
         
         <p class="bold">anavasthiterasaṃbhavācca netaraḥ /</p>
         
         <p>'ya eṣo 'kṣiṇi'iti nityavacchutamanitye chāyāpuruṣe nāvakalpate /
            kalpanāgauravaṃ cāsminpakṣe prasajyata ityāha-<span class="bold">nacopāsanākāla iti /
               tathā vijñānātmano 'pīti /</span></p>
         
         
         <p>
            vijñānātmano hi na pradeśe upāsanānyatra dṛṣṭacarī, brahmaṇastu tatra śrutapūrvetyarthaḥ
            /<br />
            miṣā bhiyā /<br />
            asmāt brahmaṇaḥ /<br />
            śeṣamatirohitārtham //17//
            </p>
         
         
         
         
         
         <p>START BsVBh_1,2.5.18</p>
         
         
         <p class="bold">antaryāmyadhidaivādhilokādiṣu taddharmavyapadeśāt | BBs_1,2.18 |</p>
         
         
         <p class="bold">antaryāmyādhidaivādiṣu taddharmavyapadeśāt /</p>
         
         <p>
            'svakarmopārjitaṃ dehaṃ tenānyacca niyacchati /<br />
            takṣādiraśarīrastu nātmāntaryamitāṃ bhajet //1//
            </p>
         
         
         <p>pravṛttiniyamalakṣaṇaṃ hi kāryaṃ cetanasya śarīriṇaḥ svaśarīrendriyādau vā śarīreṇa
            vā vāsyādau dṛṣṭaṃ nāśarīrasya brahmaṇo bhavitumarhati /
            nahi jātu vaṭāṅkuraḥ kuṭajabījājjāyate /
            tadanena 'janmādyasya yataḥ'ityedapyākṣiptaṃ veditavyam /
            tasmātparamātmanaḥ śarīrendriyādirahahitasyāntaryāmitvābhāvāt, pradhānasya vā pṛthivyādyabhimānavatyā
            devatāyā vāṇimādyaiśvaryayogino yogino vā jīvātmano vāntaryāmitā syāt /
            tatra yadyapi pradhānasyādṛṣṭatvāśrutatvāmatatvavijñātatvāni santi, tathāpi tasyācetanasya
            draṣṭṛtvaśrotṛtvamanṛtvavijñātṛtvānāṃ śrutānāmabhāvāt, anātmatvācca 'eṣa ta ātmā'iti
            śruteranupapatterna pradhānasyāntaryāmitā /
            yadyapi pṛthivyādyabhimānino devasyātmatvamasti, adṛṣṭatvādayaśca saha dṛṣṭṛtvādibhirupapadyante,
            śarīrendriyādiyogācca, 'pṛthivyeva yasyāyatanamagnirloko mano jyotiḥ'ityādiśruteḥ,
            tathāpi tasya pratiniyataniyamanāt 'yaḥ sarvaṃllokānantaro yamayati yaḥ sarvāṇi bhūtānyantaro
            yamayati'iti śrutivirodhādanupapatteḥ, yogī tu yadyapi lokabhūtavaśitayā sarvāṃllokānsarvāṇi
            ca bhūtāni niyantumarhati tatra tatrānekavidhadehendriyādinirmāṇena 'sa ekadhā bhavati
            tridhā bhavati'ityādiśrutibhyaḥ, tathāpi 'jagadvyāpāravarjaṃ prakaraṇāt'iti vakṣyamāṇena
            nyāyena vikāraviṣaye vidyāsiddhānāṃ vyāpārabhāvātso 'pi nāntaryāmī /
            tasmātpāriśeṣyājjīva eva cetano dehendriyādimān dṛṣṭṛtvādisaṃpannaḥ svayamadṛśyādiḥ
            svātmani vṛttivirodhāt /
            amṛtaśca, dehendriyādināśe 'pyanāśāt /
            anyathāmuṣmikaphalopabhogābhāvena kṛtavipraṇāśākṛtābhyāgamaprasaṅgāt /
            'ya ātmani tiṣṭhan'iti cābhede 'pi kathañcidbhedopacārāt 'sa bhagavaḥ kasminpratiṣṭhitaḥ
            sve mahimni'itivat /
            'yamātmā na veda'iti ca svātmani vṛttivirodhābhiprāyam /
            'yasyātmā śarīram'ityādi ca sarvaṃ 'sve mahimni'itivadyojanīyam /
            yadi punarātmano 'pi niyantūranyo niyantā bhavet veditā vā tatastasyāpyanya ityanavasthā
            syāt /
            sarvalokabhūtaniyantṛtvaṃ ca jīvasyādṛṣṭadvārā /
            tadupārjitau hi dharmādharmau niyacchata ityanayā dvārā jīvo niyacchati /
            
            <p>
               ekavacanaṃ ca jātyabhiprāyam /<br />
               tasmājjīvātmaivāntaryāmī, na paramātmeti /<br />
               evaṃ prāpte 'bhidhīyate-'dehendriyādiniyame nāsya dehendriyāntaram /<br />
               tatkarmopārjitaṃ taccettadavidyārjitaṃ jagat //
               </p>
         </p>
         
         
         
         
         
         <p>START BsVBh_1,2.5.19</p>
         
         
         <p class="bold">na ca smārtam ataddharmābhilāpāt | BBs_1,2.19 |</p>
         
         
         <p>'śrutismṛtītihāsapurāṇeṣu tāvadatrabhavataḥ sarvajñasya sarvaśakteḥ parameśvarasya
            jagadyonitvamavagamyate /
            na tatpṛthagjanasādhāṇyānumānābhāsenāgamavirodhinā śakyamapahnotum /
            tathāca sarvaṃ vikārajātaṃ tadavidyāśaktipariṇāmastasya śarīrendriyasthāne vartata
            iti yathāyathaṃ pṛthivyādidevatādikāryakaraṇaistāneva pṛthivyādidevatādīñchaknoti
            niyantum /
            na cānavasthā /
            nahi niyantrantaraṃ tena niyamyate, kintu yo jīvo niyantā lokasiddhaḥ sa paramātmaivopādhyavacchedakalpitabhedastathā
            vyākhyāyata ityasakṛdāveditaṃ, tatkuto niyantrantaraṃ kutaścānavasthā /
            tathāca 'nānyo 'to 'sti draṣṭā'ityādyā api śrutaya upapannārthāḥ /
            paramārthato 'ntaryāmiṇo 'nyasya jīvātmano draṣṭurabhāvāt /
            avidyākalpitajīvaparamātmabhedāśrayāstu jñātṛjñeyabhedaśrutayaḥ, pratyakṣādīni pramāṇāni,
            saṃsārānubhavaḥ, vidhiniṣedhaśāstrāṇi ca /
            evaṃ cādhidaivādiṣvekasyaivāntaryāmiṇaḥ pratyabhijñānaṃ samañjasaṃ bhavati, 'yaḥ sarvāṃllokān'
            'yaḥ sarvāṇi bhūtāni'ityatra ya ityekavacanamupapadyate /
            amṛtatvaṃ ca paramātmani samañjasaṃ nānyatra /
            'ya ātmani tiṣṭhan'ityādau cābhede 'pi bhedopacārakleśo na bhaviṣyati /
            tasmātparamātmāntaryāmī na jīvādiriti siddham /
            pṛthivyādi stanayitnvantamadhidaivam /
            'yaḥ sarveṣu lokeṣu'ityādhilokam /
            'yaḥ sarveṣu vedeṣu'ityadhivedam /
            
            <p>
               'yaḥ sarveṣu yajñeṣu'ityadhiyajñam /<br />
               'yaḥ sarveṣu bhūteṣu'ityadhibhūtam /<br />
               prāṇādyātmāntamadhyātmam /<br />
               saṃjñāyā aprasiddhatvādityupakramamātraṃ pūrvaḥ pakṣaḥ //19//
               </p>
         </p>
         
         
         
         
         
         <p>START BsVBh_1,2.5.20</p>
         
         
         <p class="bold">śarīraś cobhaye 'pi hi bhedenainam adhīyate | BBs_1,2.20 |</p>
         
         
         <p class="bold">darśanādikriyāyāḥ kartari pravṛttivirodhāt /</p>
         
         <p>kartari ātmani pravṛttivirodhādityarthaḥ //20//</p>
         
         
         
         
         
         <p>START BsVBh_1,2.6.21</p>
         
         
         <p class="bold">adṛśyatvādiguṇako dharmokteḥ | BBs_1,2.21 |</p>
         
         
         <p><span class="bold">adṛśyatvādiguṇako dharmokteḥ /
               atha parā yayā tadakṣaramadhigamyate /</span>
            yattadadreśyaṃ buddhīndriyāviṣayaḥ /
            agrāhyaṃ karmendriyāgocaraḥ /
            agotraṃ kāraṇarahitam /
            avarṇaṃ brāhmaṇatvādihīnam /
            na kevalamindriyāṇāmaviṣayaḥ /
            indriyāṇyapyasya na santītyāha-<span class="bold">acakṣuḥkṣotramiti /</span>
            buddhīndriyāṇyupalakṣayati /
            apāṇipādamiti karmendriyāṇi /
            nityaṃ, vibhuṃ, sarvagataṃ susūkṣmaṃ durvijñānatvāt /
            syādetat /
            nityaṃ satkiṃ pariṇāmi nityaṃ, netyāha-<span class="bold">avyayam /</span>
            kūṭasthanityamityarthaḥ /
            pariṇāmo vivarto vā sarūpasyopalabhyate /
            cidātmanā tu sārūpyaṃ jaḍānāṃ nopapadyate //1 // // //</p>
         
         
         <p>
            jaḍaṃ pradhānamevāto jagadyoniḥ pratīyatām /<br />
            yoniśabdo nimittaṃ cetkuto jīvanirākriyā //2//
            </p>
         
         
         <p>pariṇāmamānasarūpā eva pariṇāmā dṛṣṭāḥ /
            yathorṇanābhilālāpariṇāmā lūtātantavastatsarūpāḥ, tathā vivartā api vartamānasarūpā
            eva na virūpāḥ /
            yathā rajjuvivartā dhāroragādayo rajjusarūpāḥ /
            na jātu rajjvāṃ kuñjara iti viparyasyanti /
            naca hemapaṇḍipariṇāmo bhavati lūtātantuḥ /
            tatkasya hetoḥ, atyantavairūpyāt /
            tasmātpradhānameva jaḍaṃ jaḍasya jagato yoniriti yujyate /
            svavikārānaśruta iti tadakṣaram /
            'yaḥ sarvajñaḥ sarvavit'iti cākṣarātparātparasyākhyānaṃ, 'akṣarātparataḥ paraḥ'iti
            śruteḥ /
            nahi parasmādātmanor'vāgvikarajātasya ca parastātpradhānādṛte 'nyadakṣaraṃ saṃbhavati
            /
            ato yaḥ pradhānātparaḥ paramātmā sa sarvavit /
            bhūtayonistvakṣaraṃ pradhānameva, tacca sāṃkhyābhimatamevāstu /
            atha tasyāprāmāṇikatvānna tatra parituṣyati, astu tarhi nāmarūpabījaśaktibhūtamavyākṛtaṃ
            bhūtasūkṣmaṃ, pradhīyate hi tena vikārajātamiti pradhānaṃ, tatkhalu jaḍamanirvācyamanirvācyasya
            jaḍasya prapañcasyopādānaṃ yujyate, sārūpyāt /
            nanu cidātmānirvācyaḥ, virūpo hi saḥ /
            acetanānāmiti bhāṣyaṃ sārūpyapratipādanaparam /
            syādetat /
            smārtapradhānanirākaraṇenaivaitadapi nirākṛtaprāyaṃ, tatkuto 'sya śaṅketyata āha-<span class="bold">apica pūrvatrādṛṣṭatvādīti /</span>
            sati bādhake 'syānāśrayaṇaṃ, iha tu bādhakaṃ nāstītyarthaḥ /
            tena 'tadaikṣata'ityādāvupacaryatāṃ brahmaṇo jagadyonitāvidyāśaktyāśrayatvena /
            iha tvavidyāśaktereva jagadyonitvasaṃbhave na dvārādvāribhāvo yayukta iti pradhānamevātra
            vākye jagadyonirucyata iti pūrvaḥ pakṣaḥ /
            atha yoniśabdo nimittakāraṇaparastathāpi brahmaiva nimittaṃ na tu jīvātmeti vinigamanāyāṃ
            na heturastīti saṃśayena pūrvaḥ pakṣaḥ /
            
            <p>
               atrocyate-<br />
               'akṣarasya jagadyonibhāvamuktvā hyanantaraṃ /<br />
               yaḥ sarvajña iti śrutyā sarvajñasya sa ucyate //1//
               </p>
         </p>
         
         
         <p>
            tena nirdeśasāmānyātpratyabhijñānataḥ sphuṭam /<br />
            akṣaraṃ sarvavidviśvayonirnācetanaṃ bhavet //2//
            </p>
         
         
         <p>
            akṣarātparata iti śrutistvavyākṛte matā /<br />
            aśnute yatsvakāryāṇi tato 'vyākṛtamakṣaram //3//
            </p>
         
         
         <p>neha tirohitamivāsti kiñcit /
            
            <p>
               yattu sārūpyābhāvānna cidātmanaḥ pariṇāmaḥ prapañca iti /<br />
               addhā /<br />
               'vivartastu prapañco 'yaṃ brahmaṇopariṇāminaḥ /<br />
               anādivāsanodbhūto na sārūpyamapekṣate //1//
               </p>
         </p>
         
         
         <p>na khalu bāhyasārūpyanibandhana eva sarvo vibhrama iti niyamanimittamasti /
            āntarādapi kāmakrodhabhayonmādasvapnādermānasādaparādhātsārūpyānapekṣāttasya tasya
            vibhramasya darśanāt /
            apica hetumiti vibhrame tadabhāvādanuyogo yujyate /
            anādyavidyātadvāsanāpravāhapatitastu nānuyogamarhati /
            tasmāt paramātmavivartatayā prapañcastadyoniḥ, bhujaṅga iva rajjuvivartatayā tadyoniḥ,
            na tu tatpariṇāmatayā /
            tasmāttaddharmasarvavittvokterliṅgāt 'yattadadreśyam'ityatra brahmaivopadiśyate jñeyatvena,
            natu pradhānaṃ jīvātmā vopāsyatveneti siddham /
            na kevalaṃ liṅgādapi tu 'parā vidyā'iti samākhyānādapyetadeva pratipattavyamityāha-<span class="bold">apica dve vidye iti /</span>
            liṅgāntaramāha<span class="bold">-kasminnu bhavata iti /</span>
            bhogā bhogyāstebhyo vyatirikte bhoktari /
            avacchinno hi jīvātmā bhogyebhyo viṣayebhyo vyatirikta iti tajjñānena na sarvaṃ jñātaṃ
            bhavati /
            samākhyāntaramāha-<span class="bold">apica sa brahmavidyāṃ sarvavidyāpratiṣṭhāmiti /
               plavā hyete adṛḍhā yajñarūpā aṣṭādaśeti /</span>
            plavante gacchanti asthāyina iti plavāḥ /
            ata evādṛḍhāḥ /
            ke te yajñarūpāḥ /
            rūpyante 'neneti rūpaṃ, yajño rūpamupādhiryeṣāṃ te yajñarūpāḥ /
            te tu ṣoḍaśartvijaḥ /
            ṛtuyajanenopādhinā ṛtvikśabdaḥ pravṛtta iti yajñopādhaya ṛtvijaḥ /
            evaṃ yajamāno 'pi yajñopādhireva /
            evaṃ patnī, 'patyurno yajñasaṃyoge'iti smaraṇāt /
            ta ete 'ṣṭādaśa yajñarūpāḥ, yeṣvṛtvigādiṣūktaṃ karma yajñaḥ /
            yadāśrayo yajña ityarthaḥ /
            tacca karmāvaraṃ svargādyavaraphalatvāt /</p>
         
         
         <p>apiyanti prāpnuvanti /
            <span class="bold">nahi dṛṣṭāntadārṣṭāntikayoḥ</span>ityuktābhiprāyam //21//</p>
         
         
         
         
         
         <p>START BsVBh_1,2.6.22</p>
         
         
         <p class="bold">viśeṣaṇabhedavyapadeśābhyāṃ ca netarau | BBs_1,2.22 |</p>
         
         
         <p class="bold">viśeṣaṇabhedavyapadeśābhyāṃ ca netarau /</p>
         
         <p>viśeṣaṇaṃ hetuṃ vyācaṣṭe-<span class="bold">viśinaṣṭi hīti /</span>
            śārīrādityupalakṣaṇam, pradhānādityapi draṣṭavyam /
            bhedavyapadeśaṃ vyācaṣṭe-<span class="bold">tathā pradhānādapīti /</span>
            syādetat /
            kimāgamikaṃ sāṃkhyābhimataṃ pradhānaṃ, tathāca bahusamañjasaṃ syādityata āha-<span class="bold">nātra pradhānaṃ nāma kiñciditi</span> //22//</p>
         
         
         
         
         
         <p>START BsVBh_1,2.6.23</p>
         
         
         <p class="bold">rūpopanyāsāc ca | BBs_1,2.23 |</p>
         
         
         <p class="bold">rūpopanyāsācca /</p>
         
         <p>tadetatparamatenākṣepasamādhānābhyāṃ vyākhyāya svamatena vyācaṣṭe-<span class="bold">anye punarmanyanta iti /</span>
            punaḥśabdo 'pi pūrvasmādviśeṣaṃ dyotayannasyeṣṭatāṃ sūcayati /
            jāyamānavargamadhyapatitasyāgnimūrdhādirūpavataḥ sati jāyamānatvasaṃbhave nākasmājjanakatvakalpanaṃ
            yuktam /
            prakaraṇaṃ khalvetadviśvayoneḥ, saṃnidhiśca jāyamānānām /
            saṃnidheśca prakaraṇaṃ balīya iti jāyamānaparityāgena viśvayonereva prakaraṇino rūpābhidhānamiti
            cet na, prakaraṇinaḥ śarīrendriyādirahitasya vigrahavattvavirodhāt /
            na caitāvatā mūrdhādiśrutayaḥ prakaraṇavirodhātsvārthatyāgena sarvātmatāmātraparā
            iti yuktam, śruteratyantaviprakṛṣṭārthātprakaraṇādbalīyastvāt /
            siddhe ca prakaraṇināsaṃbandhe jāyamānamadhyapātitvaṃ jāyamānagrahaṇe kāraṇamupanyastaṃ
            bhāṣyakṛtā /
            tasmāddhiraṇyagarbha eva bhagavān prāṇātmanā sarvabhūtāntaraḥ kāryo nirdiśyata iti
            sāṃpratam /
            tatkimidānīṃ sūtramanavadheyameva, netyāha-<span class="bold">asminpakṣa iti /</span></p>
         
         
         <p>prakaraṇāt //23//</p>
         
         
         
         
         
         <p>START BsVBh_1,2.7.24</p>
         
         
         <p class="bold">vaiśvānaraḥ sādhāraṇaśabdaviśeṣāt | BBs_1,2.24 |</p>
         
         
         <p class="bold">smaryamāṇam anumānaṃ syād iti | BBs_1,2.25 |</p>
         
         
         <p class="bold">śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi
            cainam adhīyate | BBs_1,2.26 |</p>
         
         
         <p class="bold">vaiśvānaraḥ sādhāraṇaśabdaviśeṣāt /</p>
         
         <p>prācīna śālasatyayajñendradyumnajanabuḍilāḥ sametya mīmāṃsāṃ cakruḥ-<span class="bold">ko na ātmā kiṃ brahmeti /</span>
            ātmetyukte jīvātmani pratyayo mā bhūdata uktaṃ kiṃ brahmeti /
            te ca mīmāṃsamānā niścayamanadhigacchantaḥ kaikeyarājaṃ vaiśvānaravidyāvidamupaseduḥ
            /
            upasadya cocuḥ-<span class="bold">ātmanamevemaṃ vaiśvānaraṃ saṃpratyadhyeṣi</span>smarasi<span class="bold">tameva no brūhītyupakramya dyusūrvāyvākāśavāripṛthivīnāmiti /</span>
            ayamarthaḥ-vaiśvānarasya bhagavato dyaurmūrdhā sutejāḥ /
            cakṣuśca viśvarūpaḥ sūryaḥ /
            prāṇo vāyuḥ pṛthagvartmātmā pṛthak vartma yasya vāyoḥ sa pṛthagvartmā sa evātmā svabhāvo
            yasya sa pṛthagvartmātmā /
            saṃdeho dehasya madhyabhāgaḥ sa ākāśo bahulaḥ sarvagatatvāt /
            bastireva rayiḥ āpaḥ, yato 'dbhyo 'nnamannācca rayirdhanaṃ tasmādāpo rayiruktāstāsāṃ
            ca mūtrībhūtānāṃ bastiḥ sthānamiti bastireva rayirityuktam /
            pādau pṛthivī tatra pratiṣṭhānāt /
            tadevaṃ vaiśvānarāvayaveṣu dyusūryānilākāśajalāvaniṣu mūrdhacakṣuḥprāṇasaṃdehabastipādeṣvekaikasmina
            vaiśvānarabuddhyā viparītatayopāsakānāṃ prācīnaśālādīnāṃ mūrdhapātāndhatvaprāṇotkramaṇadehaśīrṇatābastibhedapādaślathībhāvadūṣḥaṇairupāsanānāṃ
            nindayā mūrdhādisamastabhāvamupadiśyāmnāyate-'yastvetamevaṃ prādeśamātramabhivimānam'iti
            /
            sa sarveṣu lokeṣu dyupabhṛtiṣu, sarveṣu bhūteṣu sthāvarajaṅgameṣu, sarveṣvātmasu dehendriyamanobuddhijīveṣvannamatti
            /
            sarvasaṃbandhiphalamāpnotītyarthaḥ /
            athāsya vaiśvānarasya bhokturbhojanasyāgnihotratāsaṃpipādayiṣayāha śrutiḥ-<span class="bold">ura eva vediḥ</span>vedisārūpyāt /
            <span class="bold">lomāni barhiḥ</span>āstīrṇabrahiḥsārūpyāt /
            <span class="bold">hṛdayaṃ gārhapatyaḥ /</span>
            hṛdayānantaraṃ<span class="bold">mano 'nvāhāryapacanaḥ /
               āsyamāhavanīyaḥ /</span>
            tatra hi tadannaṃ hūyate /
            nanu 'ko na ātmā kiṃ brahma'ityupakrame ātmabrahmaśabdayoḥ paramātmani rūḍhatvena
            taduparaktāyāṃ buddhau vaiśvānarāgnyādayaḥ śabdāstadanurodhena paramātmanyeva kathañcinnetuṃ
            yujyante natu prathamāvagatau brahmātmaśabdau caramāvagatavaiśvānarādipadānurodhenānyathayituṃ
            yujyete /
            yadyapi ca vājasaneyināṃ vaiśvānaravidyopakrame 'vaiśvānaraṃ ha vai bhagavān saṃprati
            veda taṃ no brūhi'ityatra nātmabrahmaśabdau staḥ, tathāpi tatsamānārthaṃ chāndogyavākyaṃ
            tadupakramamiti tena niścitārthena tadavirodhena vājasaneyivākyārtho niścīyata /
            niścitārthena hyaniścitārthaṃ vyavasthāpyate, nāniścitārthena niścitārtham /
            karmavacca brahmāpi sarvaśākhāpratyayamekameva /
            naca dyumūrdhatvādikaṃ jāṭharabhūtāgnidevatājīvātmanāmanyatamasyāpi saṃbhavati /
            naca sarvalokāśrayaphalabhāgitā /
            naca sarvapāpmapradāha iti pāriśeṣyātparamātmaiva vaiśvānara iti niścite kutaḥ punariyamāśaṅkā-<span class="bold">śabdādibhyo 'ntaḥ pratiṣṭhānānneti cediti /</span></p>
         
         
         <p>ucyate-tadevopakramānurodhenānyathā nīyate, yannetuṃ śakyam /
            aśakyau ca vaiśvānarāgniśabdāvanyathā netumiti śaṅkiturabhimānaḥ /
            api cāntaḥpratiṣṭhatatvaṃ ca prādeśamātratvaṃ ca na sarvavyāpino 'parimāṇasya ca parabrahmaṇaḥ
            saṃbhavataḥ /
            naca prāṇahutyadhikaraṇatānyatra jāṭharāgneryujyate /
            naca gārhapatyādihṛdayāditā brahmaṇaḥ saṃbhavinī /
            tasmādyathāyogaṃ jāṭharabhūtāgnidevatājīvānāmanyatamo vaiśvānaraḥ, natu brahma /
            tathā ca brahmātmaśabdāvupakramagatāvapyanyathā netavyau /
            mūrdhatvādayaśca stutimātram /
            athavā agniśarīrāyā devatāyā aiśvaryayogāt dyumūrdhatvādaya upapadyanta iti śaṅkiturabhisaṃdhiḥ
            /
            atrottaram-<span class="bold">na /</span>
            kutaḥ, <span class="bold">tathā dṛṣṭyupadeśāt /</span>
            addhā caramamananyathāsiddhaṃ prathamāvagatamanyathayati /
            na tvatra caramasyānanyathāsiddhiḥ, pratīkopadeśena vā mano brahmetivat, tadupādhyupadeśena
            vā manomayaḥ prāṇaśarīro bārūpa itivadupapatteḥ /
            vyutpattyā vā vaiśvānarāgniśabdayorbrahmavacanatvānnānyathāsiddhiḥ /
            tathāca brahmāśrayasya pratyayasyāśrayāntare jāṭharavaiśvānarāhvaye kṣepeṇa vā jāṭharavaiśvānaropādhini
            vā brahmaṇyupāsye vaiśvānaradharmāṇāṃ brahmadharmāṇāṃ ca samāveśa upapadyate /
            asaṃbhavāditi sūtrāvayavaṃ vyācaṣṭe-<span class="bold">yadi ceha parameśvaro na vivakṣyeteti /</span>
            puruṣamapi cainamadhīyata iti sūtrāvayavaṃ vyācaṣṭe-<span class="bold">yadi ca kevala eveti /</span>
            na brahmopādhitayā nāpi pratīkatayetyarthaḥ /
            na kevalamantaḥpratiṣṭhitaṃ puruṣamapītyaperarthaḥ /
            ata eva yatpuruṣa iti puruṣamanūdya na vaiśvānaro vidhīyate /
            tathāsati puruṣe vaiśvānaradṛṣṭipadiśyeta /
            evaṃ ca parameśvaradṛṣṭirhi jāṭhare vaiśvānara ihopadiśyata iti bhāṣyaṃ virudhyeta
            /
            śrutivirodhaśca /
            'sa yo haitamevamagniṃ vaiśvānaraṃ puruṣaṃ puruṣavidhaṃ puruṣe 'ntaḥpratiṣṭhitaṃ veda'iti
            vaiśvānarasya hi puruṣatvavedanamatrānūdyate, natu puruṣasya vaiśvānaratvavedanam
            /
            tasmāt 'sa eṣo 'gnirvaiśvānaro yat'iti yadaḥ pūrveṇa saṃbandhaḥ, puruṣa iti tu tatra
            puruṣadṛṣṭerupadeśa iti yuktam //24// // 25 // // 26 //</p>
         
         
         
         
         
         <p>START BsVBh_1,2.7.27</p>
         
         
         <p class="bold">ata eva na devatā bhūtaṃ ca | BBs_1,2.27 |</p>
         
         
         <p>
            ata eva na devatā bhūtaṃ ca /<br />
            ata evaitebhyaḥ śrutismṛtyavagatadyumūrdhatvādisaṃbandhasarvalokāśrayaphalabhāgitvasavrapāpmapradāhātmabrahmabrahmapadokramebhyo
            hetubhya ityarthaḥ /<br />
            'yo bhānunā pṛthivīṃ dyāmutemām'iti mantravarṇo 'pi na kevalauṣṇyaprakāśavibhavamātrasya
            bhūtāgnerimamīdṛśaṃ mahimānamāha, api tu brahmavikāratayā tādrūpyeṇeti bhāvaḥ //27//
            </p>
         
         
         
         
         
         <p>START BsVBh_1,2.7.28</p>
         
         
         <p class="bold">sākṣād apy avirodhaṃ jaiminiḥ | BBs_1,2.28 |</p>
         
         
         <p class="bold">sākṣādapyavirodhaṃ jaiminiḥ /</p>
         
         <p>yadetatprakṛtaṃ mūrdhādiṣu cubukānteṣu puruṣāvayaveṣu dyuprabhṛtīnpṛthivīparyantāṃstrailokyātmano
            vaiśvānarasyāvayavān saṃpādya puruṣavidhatvaṃ kalpitaṃ tadabhiprāyeṇedamucyate 'puruṣavidhaṃ
            puruṣe 'ntaḥpratiṣṭhitaṃ veda'iti /
            atrāvayavasaṃpattyā puruṣavidhatvaṃ kāryakāraṇasamudāyarūpapuruṣāvayavamūrdhādicubukāntaḥpratiṣṭhānācca
            puruṣe 'ntaḥpratiṣṭhitatvaṃ samudāyamadhyapatitvāttadavayavānāṃ samudāyinām /
            atraiva nidarśanamāha-<span class="bold">yathā vṛkṣe śākhāmiti /</span>
            śākhākāṇḍamūlaskandhasamudāye pratiṣṭhitā śākhā tanmadhyapatitā bhavatītyarthaḥ /
            samādhānāntaramāha-<span class="bold">athaveti /</span>
            antaḥpratiṣṭhatvaṃ mādhyāsthyaṃ tena sākṣitvaṃ lakṣayati /
            etaduktaṃ bhavati-vaiśvānaraḥparamātmā carācarasākṣīti /
            pūrvapakṣiṇo 'nuśayamunmūlayati-<span class="bold">niścite ceti /</span></p>
         
         
         <p>
            viśvātmakatvāt vaiśvānaraḥ pratyāgātmā /<br />
            viśveṣāṃ vāyaṃ naraḥ, tadvikāratvādviśvaprapañcasya /<br />
            viśve narā jīvā vātmāno 'sya tādātmeneti //28//
            </p>
         
         
         
         
         
         <p>START BsVBh_1,2.7.29</p>
         
         
         <p class="bold">abhivyakter ity āśmarathyaḥ | BBs_1,2.29 |</p>
         
         
         <p class="bold">anusmṛter bādariḥ | BBs_1,2.30 |</p>
         
         
         <p class="bold">abhivyakterityāśmarathyaḥ /</p>
         
         <p>sākalyenopalambhāsaṃbhavādupāsakānāmanugrahḥāyānanto 'pi parameśvaraḥ prādeśamātramātmanamabhivyanaktītyāha-<span class="bold">atimātrasyāpīti /</span>
            atikrānto mātrāṃ parimāṇamatimātraḥ /
            <span class="bold">upāsakānāṃ kṛte /</span>
            upāsakārthamiti yāvat /
            vyākhyāntaramāha-pradeśeṣu veti //29// // 30 //</p>
         
         
         
         
         
         <p>START BsVBh_1,2.7.31</p>
         
         
         <p class="bold">saṃpatter iti jaiminis tathā hi darśayati | BBs_1,2.31 |</p>
         
         
         <p class="bold">saṃpatteriti jaiminiḥ /</p>
         
         <p>
            mūrdhānamupakramya cubukānto hi kāyapradeśaḥ prādeśamātraḥ /<br />
            tatraiva trailokyātmano vaiśvānarasyāvayavānsaṃpādayanprādeśamātraṃ vaiśvānaraṃ darśayati
            //31//
            </p>
         
         
         
         
         
         <p>START BsVBh_1,2.7.32</p>
         
         
         <p class="bold">āmananti cainam asmin | BBs_1,2.32 |</p>
         
         
         <p>atraiva jābālaśrutisaṃvādamāha sūtrakāraḥ-<span class="bold">āmananti cainamasmin /</span>
            avimukte avidyopādhikalpitāvacchede jīvātmani sa khalvavimuktaḥ /
            tasminpratiṣṭhitaḥ paramātmā, tādātmyāt /
            
            <p>
               ata eva hi śrutiḥ-'anena jīvenātmanā'iti /<br />
               avidyākalpitaṃ tu bhedamāśrityādhārādheyabhāvaḥ /<br />
               varaṇā bhrūḥ /<br />
               śeṣamatirohitārtham //32//
               </p>
         </p>
         
         
         <p>iti śrīvācaspatimiśraviracite śārīrakamīmaṃsābhāṣyavibhāge bhāmatyāṃ prathamasyaḥādhyāyasya
            dvitīyaḥ pādaḥ //2//</p>
         
         
         <p><span class="bold">// iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ
               </span>//</p>
         
         
         
         
         
         
         
         <p class="bold">prathamādhyāye tṛtīyaḥ pādaḥ /</p>
         
         
         
         
         
         <p>START BsVBh_1,3.1.1</p>
         
         
         <p class="bold">dyubhvādyāyatanaṃ svaśabdāt | BBs_1,3.1 |</p>
         
         
         <p class="bold">dyubhvādyāyatanaṃ svaśabdāt /</p>
         
         <p>
            iha jñeyatvena brahmopakṣipyate /<br />
            tatra 'pāravattvena setutvādbhede ṣaṣṭhyāḥ prayogataḥ /<br />
            dyubhvādyāyatanaṃ yuktaṃ nāmṛtaṃ brahma karhicit //
            </p>
         
         
         <p>'pārāvāramathyapātī hi setuḥ tābhyāmavacchidyamāno jalavidhārako loke dṛṣṭaḥ, natu
            bandhanahetumātram /
            haḍinigaḍādiṣvapi prayogaprasaṅgāt /
            na cānavacchinnaṃ brahma setubhāvamanubhavati /
            na cāmṛtaṃ sadbrahmāmṛtasya seturiti yujyate /
            naca brahmaṇo 'nyadamṛtamasti, yasya tatsetuḥ, syāt /
            na cābhede ṣaṣṭhyāḥ prayogo dṛṣṭapūrvaḥ /
            tadidamuktam-<span class="bold">amṛtasyaiṣa seturiti śravaṇāditi /</span>
            amṛtasyeti śravaṇāt, iti yojanā /
            tatrāmṛtasyeti śravaṇāditi viśabdatayā na vyākhyātam /
            seturiti śravaṇāditi vyācaṣṭe-<span class="bold">pāravāniti /</span>
            tathāca pāravatyamṛtavyatirikte setāvanuśriyamāṇe pradhānaṃ vā sāṃkhyaparikalpitaṃ
            bhavet /
            tat khalu svakāryopahitamaryādatayā puruṣaṃ yāvadagacchadbhavatīti pāravat, bhavati
            ca dyubhvādyāyatanaṃ, tatprakṛtitvāt, prakṛtyāyatanatvācca vikārāṇāṃ, bhavati cātmātmaśabdasyasvabhāvavacanatvāt,
            prakāśātmā pradīpa itivat /
            bhavati cāsya jñānamapavargopayogi, tadabhāve pradhānādvivekena puruṣasyānavadhāraṇādapavanupargāpatteḥ
            /
            yadi tvasminpramāṇābhāvena na parituṣyasi, astu tarhi nāmarūpabījaśaktibhūtamavyākṛtaṃ
            bhūtasūkṣmaṃ dyubhvādyāyatanaṃ, tasmin prāmāṇike sarvasyoktasyopapatteḥ /
            etadapi pradhānopanyāsena sūcitam /
            atha tu sākṣācchutyuktaṃ dyubhvādyāyatanamādriyase, tato vāyurevāstu /
            'vāyunā vai gautama sūtreṇāya ca lokaḥ paraśca lokaḥ sarvāṇi ca bhūtāni saṃdṛbdhāni
            bhavanti'iti śruteḥ /
            yadi tvātmaśabdābhidheyatvaṃ na vidyata iti na parituṣyasi, bhavatu tarhi śārīraḥ,
            tasya bhokturbhogyān dyuprabhṛtīnpratyāyatanatvāt /
            yadi punarasya dyubhvādyāyatanasya sārvajñyaśruteratrāpi na parituṣya, bhavatu tato
            hiraṇyagarbha eva bhagavān sarvajñaḥ sūtrātmā dyubhvādyāyatanam /
            tasya hi kāryatvena pāravattvaṃ cāmṛtātparabrahmaṇo bhedaścetyādi sarvamupapadyate
            /
            ayamapi 'vāyunā vai gautama sūtreṇa'iti śrutimupanyasyatā sūcitaḥ /
            tasmādayaṃ dyuparbhṛtīnāmāyatanamityevaṃ prāpte 'bhidhīyate /
            
            <p>
               dyubhvādyāyatanaṃ paraṃ brahmaiva, na pradhānāvyākṛtavāyuśārīrahiraṇgarbhāḥ /<br />
               kutaḥ, svaśabdāt /<br />
               'dhāraṇādvāmṛtatvasya sādhanādvāsya setutā /<br />
               pūrvapakṣe 'pi mukhyārthaḥ setuśabdo hi neṣyate //
               </p>
         </p>
         
         
         <p>'nahi mṛddārumayo mūrtaḥ pārāvāramadhyavartī pāthasāṃ vidhārako lokasiddhaḥ setuḥ
            pradhānaṃ vāvyākṛtaṃ vā vāyurvā jīvo vā sūtrātmā vābhyupeyate /
            kintu pāravattāmātraparo lakṣaṇikaḥ setuśabdo 'bhyupeyaḥ /
            so 'smākaṃ pāravattāvarjaṃ vidharaṇatvamātreṇa yogamātrādrūḍhiṃ parityajya pravartsyati
            /
            jīvānāmamṛtatvapadaprāptisādhanatvaṃ vātmajñānasya pāravata eva lakṣayiṣyati /
            amṛtaśabdaśca bhāvapradhānaḥ /
            yathā 'dvyekayordvivacanaikavacane'ityatra dvitvaikatve dvyekaśabdārthau, anyathā
            dvyekeṣviti syāt /
            tadidamuktaṃ bhāṣyakṛtā<span class="bold">amṛtatvasādhanatvāditi /</span>
            tathā cāmṛtasyeti ca seturiti ca brahmaṇi dyubhvādyāyatane upapatsyete /
            atra ca svaśabdāditi tantroccaritatamātmaśabdāditi ca sadāyatanā iti sacchabdāditi
            ca brahmaśabdāditi ca sūcayati /
            sarve hyete 'sya svaśabdāḥ /
            syādetat /
            āyatanāyatanavadbhāvaḥ sarvaṃ brahmeti ca sāmānādhikaraṇyaṃ hiraṇyagarbhepyupapadyate
            /
            tathāca saḥevātrāstvamṛtatvasya seturityāśaṅkya śrutivākyena sāvadhāraṇenottaramāha-<span class="bold">tatrāyatanāyatanavadbhāvaśravaṇāditi /</span>
            vikārarūpe 'nṛte 'nirvācya'bhisaṃdhānaṃ yasyābhisaṃdhānapuruṣasya sa tathoktaḥ /
            bhedaprapañcaṃ satyamabhimanyamāna iti yāvat /
            tasyāpavādo doṣaḥ śrūyate <span class="bold">-mṛtyoriti /
               sarvaṃ brahmeti tviti /</span>
            yatsarvamavidyāropitaṃ tatsarvaṃ paramārthato brahma /
            na tu yadbrahma tatsarvamityarthaḥ /
            <span class="bold">apara āheti /</span>
            nātra dyubhvādyāyatanasya setutocyate yena pāravattā syāt /
            kintu 'jānatha'iti yajjñānaṃ kīrtitaṃ, yaśca 'vāco vimuñcatha'iti vāgvimokaḥ, tasyāmṛtatvasādhanatvena
            setutocyate /
            taccobhayamapi pāravadeva /
            naca prādhānyādeṣa iti sarvanāmnā dyubhvādyāyatanamātmaiva parāmṛśyate, na tu tajjñānavāgvimocane
            iti sāṃpratam /
            
            <p>
               vāgvimocanātmajñānabhāvanayoreva vidheyatvena prādhānyāt /<br />
               ātmanastu dravyasyāvyāpāratayāvidheyatvāt /<br />
               vidheyasya vyāpārasyaiva vyāpāravato 'mṛtatvasādhanatvāt na cedamaikāntikaṃ yatpradhānameva
               sarvanāmnā parāmṛśyate /<br />
               kvacidayogyatayā pradhānamusṛjya yogyatayā guṇo 'pi parāmṛśyate //1//
               </p>
         </p>
         
         
         
         
         
         <p>START BsVBh_1,3.1.2</p>
         
         
         <p class="bold">muktopasṛpyavyapadeśāc ca | BBs_1,3.2 |</p>
         
         
         <p class="bold">muktopasṛpyavyapadeśāt /</p>
         
         <p>dyubhvādyāyatanaṃ prakṛtyāvidyādidoṣamuktairupasṛpyaṃ vyapadiśyate-'bhidyate hṛdayagranthiḥ'ityādinā
            /
            tena tat dyubhvādyāyatanaviṣayameva /
            brahmaṇaśca muktopasṛpyatvaṃ 'yadā sarve pramucyante'ityādau śrutyantare prasiddham
            /
            tasmānmuktopasṛpyatvāt /
            dyubhvādyāyatanaṃ brahmeti niścīyate /</p>
         
         
         <p>hṛdayagranthiścāvidyārāgādveṣabhayamohāḥ /
            mohaśca viṣādaḥ, śokaḥ /
            paraṃ hiraṇyagarbhādyavaraṃ yasya tadbrahma tathoktam /
            tasminbrahmaṇi yaddṛṣṭaṃ darśanaṃ tasmiṃstadarthamiti yāvat /
            yathā 'carmaṇi dvīpinaṃ hanti'iti carmārthamiti gamyate /
            nāmarūpādityāpyavidyābhiprāyam /
            <span class="bold">kāmā ye 'sya hṛdi śritā iti /</span><br />
            kāmā ityavidyāmupalakṣayati //2//</p>
         
         
         
         
         
         <p>START BsVBh_1,3.1.3</p>
         
         
         <p class="bold">nānumānam atacchabdāt | BBs_1,3.3 |</p>
         
         
         <p class="bold">nānumānamatacchabdāt /</p>
         
         <p>
            nānumānamityupalakṣaṇam /<br />
            nāvyākṛtamityapi draṣṭavyaṃ, hetorubhayatrāpi sāmyāt //3//
            </p>
         
         
         
         
         
         <p>START BsVBh_1,3.1.4</p>
         
         
         <p class="bold">prāṇabhṛc ca | BBs_1,3.4 |</p>
         
         
         <p class="bold">praṇabhṛcca /</p>
         
         <p>cenātacchabdatvaṃ heturanukṛṣyate /
            svayaṃ ca bhāṣyakṛdatra hetumāha-<span class="bold">na copādhiparicchinnasyeti /</span>
            na samyak saṃbhavati /
            nāñjasamityarthaḥ /
            bhogyatvena hi āyatanatvamiti kliṣṭam /
            syādetat /
            yadyatacchabdatvādityatrāpi heturanukraṣṭavyaḥ, hanta kasmātpṛthagyogakaraṇaṃ, yāvatā
            'na prāṇabhṛdanumāne'ityeka eva yogaḥ kasmānna kṛta ityata āha-<span class="bold">pṛthagiti /</span></p>
         
         
         <p>'bhedavyapadeśāt'ityādinā hi prāṇabhṛdeva niṣidhyate, na pradhānaṃ, taccaikayogakaraṇe
            durvijñānaṃ syāditi //4//</p>
         
         
         
         
         
         <p>START BsVBh_1,3.1.5</p>
         
         
         <p class="bold">bhedavyapadeśāt | BBs_1,3.5 |</p>
         
         
         <p>// 5 //</p>
         
         
         
         
         
         <p>START BsVBh_1,3.1.6</p>
         
         
         <p class="bold">prakaraṇāt | BBs_1,3.6 |</p>
         
         
         <p class="bold">prakaraṇāt /</p>
         
         <p>na khalu hiraṇyagarbhādiṣu jñāteṣu sarvaṃ jñātaṃ bhavati kintu brahmaṇyeveti //6//</p>
         
         
         
         
         
         <p>START BsVBh_1,3.1.7</p>
         
         
         <p class="bold">sthityadanābhyāṃ ca | BBs_1,3.7 |</p>
         
         
         <p class="bold">sthityadanābhyāṃ ca /</p>
         
         <p>yadi jīvo hiraṇyagarbho vā dyubhvādyāyatanaṃ bhavet, tatastatprakṛtyā 'anaśnannanyo
            'abhicākaśīti'iti paramātmābhidhānamākasmikaṃ prasajyeta /
            naca hiraṇyagarbha udāsīnaḥ, tasyāpi bhoktṛtvāt /
            naca jīvātmaiva dyubhvādyāyatanaṃ, tathā sati sa evātra kathyate, tatkathanāya ca
            brahmāpi kathyate, anyathā siddhānte 'pi jīvātmakathanamākasmikaṃ syāditi vācyam /</p>
         
         
         <p>yato 'nadhigatārthāvabodhanasvarasenāmnāyena prāṇabhṛnmātraprasiddhajīvātmādhigamāyātyantānavagatamalaukikaṃ
            brahmāvabodhyata iti subhāṣitam-<span class="bold">yadāpi paiṅgyupaniṣatkṛtena vyākhyāneneti /</span>
            tatra hi 'anaśnannanyo 'abhicākaśīti'iti jīva upādhirahitena rūpeṇa brahmasvabhāva
            udāsīno 'bhoktā darśitaḥ /
            tadarthamevācetanasya buddhisattvasyāpāramārthikaṃ bhoktṛtvamuktam /
            tathā cetthaṃbhūtaṃ jīvaṃ kathayatānena mantravarṇena dyubhvādyāyatanaṃ brahmaiva
            kathitaṃ bhavati, upādhyavacchinnaśca jīvaḥ pratiṣiddho bhavatīti /
            na paiṅgibrāhmaṇavirodha ityarthaḥ /
            <span class="bold">prapañcārthamiti /</span><br />
            tanmadhye na paṭhitamiti kṛtvācintayedamadhikaraṇaṃ pravṛttamityarthaḥ //7//</p>
         
         
         
         
         
         <p>START BsVBh_1,3.2.8</p>
         
         
         <p class="bold">bhūmā saṃprasādād adhyupadeśāt | BBs_1,3.8 |</p>
         
         
         <p class="bold">bhūmā saṃprasādādadhyupadeśāt /</p>
         
         <p>nāradaḥ khalu devarṣiḥ karmavidanātmavittayā śocyamātmānaṃ manyamāno bhagavantamātmajñamājānasiddhaṃ
            mahāyoginaṃ sanatkumāramupasasāda /
            upasadya covāc, bhagavan, anātmajñatājanitaśokasāgarapāramuttārayatu māṃ bhagavāniti
            /
            tadupaśrutya sanatkumāreṇa 'nāma brahmetyupāḥsva'ityukte nāradena pṛṣṭaṃ kiṃnāmno
            'sti bhūya iti /
            tatra sanatkumārasya prativacanam-'vāgvāva nāmno bhūyasī'iti /
            tadevaṃ nāradasanatkumārayorbhūyasī /
            praśnottare vāgindriyamupakramya manaḥsaṃkalpacittadhyānavijñānabalānnatoyavāyusahitatejonabhaḥsmarāśāprāṇeṣu
            paryavasite /
            kartavyākartavyavivekaḥ saṃkalpaḥ, tasya kāraṇaṃ pūrvāparaviṣayanimittaprayojananirūpaṇaṃ
            cittam /
            smaraḥ smaraṇam /
            prāṇasya ca samastakriyākārakaphalabhedena pitrādyātmatvena ca rathāranābhidṛṣṭāntena
            sarvapratiṣṭhatvena ca prāṇabhūyastvadarśino 'tivāditvena ca nāmādiprapañcādāśāntādbhūyastvamuktvāpṛṣṭa
            eva nāradena sanatkumāra ekagranthena 'eṣa tu vā ativadati yaḥ satyenātivadati'iti
            satyādīnkṛtiparyantānuktvopadideśa-'sukhaṃ tveva vijijñāsitavyam'iti /
            tadupaśrutya nāradena 'sukhaṃ tveva bhagavo vijijñāse'ityukte sanatkumāraḥ 'yo vai
            bhūmā tatsukham'ityupakramya bhūmānaṃ vyutpādayāṃbabhūva-'yatra nānyatpaśyati'ityādinā
            /
            tadidṛśe viṣaye vicāra ārabhyate /
            
            <p>
               tatra saṃśayaḥ-kiṃ prāṇo bhūmā syādāho paramātmeti /<br />
               bhāvabhavitrostādātmavivakṣayā sāmānādhikaraṇyaṃ saṃśayasya bījamuktaṃ bhāṣyakṛtā
               /<br />
               tatra 'etasmin granthasaṃdarbhe yaduktādbhūyaso 'nyataḥ /<br />
               ucyamānaṃ tu tadbhūya ucyate praśnapūrvakam //
               </p>
         </p>
         
         
         <p>'naca prāṇāt kiṃ bhūya iti pṛṣṭam /
            nāpi bhūmā vāsmādbhūyāniti pratyuktam /
            tasmātprāṇabhūyastvābhidhānānantaramapṛṣṭhena bhūmocyamānaḥ prāṇasyaiva bhavitumarhati
            /
            apica bhūmeti bhāvo na bhavitāramantareṇa śakyo nirūpayitumiti bhavitāramapekṣamāṇaḥ
            prāṇasyānantaryeṇa buddhisaṃnidhānāttameva bhavitāraṃ prāpya nirvṛṇoti /
            'yasyobhayaṃ havirārtimārcchet'ityatrārtirivārtaṃ haviḥ /
            yathāhuḥ 'mṛṣyāmahe haviṣā viśeṣaṇam'iti /
            na cātmanaḥ prakaraṇādātmaiva buddhistha iti tasyaiva bhūmā syāditi yuktam /
            sanatkumārasya 'nāma brahmetyupāḥsva'iti /
            pratīkopadeśarūpeṇottareṇa nāradapraśnasyāpi tadviṣayatvena paramātmopadeśaprakaraṇasyānutthānāt
            /
            atadviṣayatve cottarasya praśnottarayorvaiyadhikaraṇyena vipratipatteraprāmāṇyaprasaṅgāt
            /
            tasmādasati prakaraṇe prāṇasyānantaryāttasyaiva bhūmeti yuktam /
            tadetatsaṃśayabījaṃ darśayatā bhāṣyakāreṇa sūcitaṃ pūrvapakṣasādhanamiti na punaruktam
            /
            naca bhūyobhūyaḥ praśnātparamātmaiva nāradena jijñāsita iti yuktam /
            prāṇopadeśānantaraṃ tasyoparamāt /
            tadevaṃ prāṇa eva bhūmeti sthite yadyattadvirodhitayā vacaḥ pratibhāti tattadanuguṇatayā
            neyam /
            nītaṃ ca bhāṣyakṛtā /</p>
         
         
         <p>syādetat /
            'eṣa tu vā ativadati'iti tuśabdena prāṇadarśino 'tivādino vyavacchidya satyenātivāditvaṃ
            vadan kathaṃ prāṇasya bhūmānamabhidadhītetyata āha-<span class="bold">prāṇameva tviti /
               prāṇadarśinaścātivāditvamiti /</span>
            nāmādyāśāntamatītya vadanaśīlatvamityarthaḥ /
            etaduktaṃ bhavati-nāyaṃ tuśabdaḥ prāṇātivāditvādvayavacchinatti, apitu tadativāditvamaparityajya
            pratyuta tadanukṛṣya tasyaiva prāṇasya satyasya śravaṇamananaśraddhāniṣṭhākṛtibhirvijñānāya
            niścayāya satyenātivadatīti prāṇavratamevātivāditvamucyate /
            tuśabdo nāmādyativāditvadvyavacchinatti /
            na nāmādyāśāntavādyativādi, apitu satyaprāṇavādyativādityarthaḥ /
            atra cāgamācāryopadeśābhyāṃ satyasya śravaṇam /
            athāgamāvirodhinyāyaniveśanaṃ mananaṃ, matvā ca guruśiṣyasabrahmacāribhiranusūyubhiḥ
            saha saṃvādya tattvaṃ śraddhatte /
            śraddhānantaraṃ ca viṣayāntaradarśī viraktastato vyāvṛttastattvajñānābhyāsaṃ karoti,
            seyamasya kṛtiḥ prayatnaḥ /
            atha tattvajñānābhyāsaniṣṭhā bhavati, yadanantarameva tattvavijñānamanubhavaḥ prādurbhavati
            /
            tadetadbāhyā /
            apyāhuḥ-'bhūtārthabhāvanāprakarṣaparyantajaṃ yogijñānam'iti bhāvanāprakarṣasya paryanto
            niṣṭhā tasmājjāyate tattvānubhava iti /
            tasmātprāṇa eva bhūmeti prāpte 'bhidhīyate-'eṣa tu vā ativadati yaḥ satyenātivadati'ityuktvā
            bhūmocyate /
            tatra satyaśabdaḥ paramārthe nirūḍhavṛttiḥ śrutyā paramārthamāha /</p>
         
         
         <p>paramārthaśca paramātmaiva /
            tato hyanyatsarvaṃ vikārajātamanṛtaṃ kayācidapekṣayā kathañcitsatyamucyate /
            tathāca 'eṣa tu vā ativadati yaḥ satyenātivadati'iti brahmaṇo 'tivāditvaṃ śrutyānyanirapekṣayā
            liṅgādibhyo balīyasyāvagamitaṃ kathamiva saṃnidhānamātrāt śrutyādyapekṣādatidurbalātkathaṃ
            citprāṇaviṣayatvena śakyaṃ vyākhyātum /
            evaṃ ca prāṇādūrdhvaṃ brahmaṇi bhūmāvagamyamāno na prāṇaviṣayo bhavitumarhati, kintu
            satyasya paramātmana eva /
            evaṃ cānātmavida ātmānaṃ vividiṣornāradasya praśne paramātmānamevāsmai vyākhyāsyāmītyabhisaṃdhimānsanatkumāraḥ
            sopānārohaṇanyāyena sthūlādārabhya tattadbhūmavyutpādanakrameṇa bhūmānamatidurjñānatayā
            paramasūkṣmaṃ vyutpādayāmāsa /
            naca praśnapūrvatāpravāhapatitenottareṇa sarveṇa praśnapūrveṇaiva bhavitavyamiti niyamo
            'stītyādisugamena bhāṣyeṇa vyutpāditam /
            vijñānādisādhanaparamparā mananaśraddhādiḥ, prāṇānte cānuśāsane tāvanmātreṇaiva prakaraṇasamāpterna
            prāṇasyānyāyattatocyeta /
            tadabhidhāne hi sāpekṣatvena na prakaraṇaṃ samāpyeta /
            tasmānnedaṃ prāṇasya prakaraṇamapi tu yadāyattaḥ prāṇastasya, sa cātmetyātmana eva
            prakaraṇam /
            śaṅkate <span class="bold">-prakaraṇānta iti /</span>
            prāṇaprakaraṇasamāptāvityarthaḥ /</p>
         
         
         <p>nirākaroti-<span class="bold">na /
               sa bhagava iti /</span></p>
         
         
         <p>
            saṃdaṃśanyāyena hi bhūmna etatprakaraṇaṃ, sa cedbhūmā prāṇaḥ, prāṇasyaitatprakaraṇaṃ
            bhavet /<br />
            taccāyuktamityuktam //8//
            </p>
         
         
         
         
         
         <p>START BsVBh_1,3.2.9</p>
         
         
         <p>na kevalaṃ śruterbhūmātmatā paramātmanaḥ, liṅgādapītyāha sūtrakāraḥ-</p>
         
         
         <p class="bold">dharmopapatteś ca | BBs_1,3.9 |</p>
         
         
         <p>yadapi pūrvapakṣiṇā kathañcinnītaṃ tadanubhāṣya bhāṣyakāro dūṣayati<span class="bold">-yo 'pyasau suṣuptāvasthāyāmiti /</span>
            suṣuptāvasthāyāmindriyādyasaṃyogyātmaiva /
            na prāṇaḥ /
            
            <p>
               paramātmaprakaraṇāt /<br />
               anyadārtam /<br />
               vinaśvaramityarthaḥ /<br />
               atirohitārthamanyat //9//
               </p>
         </p>
         
         
         
         
         
         <p>START BsVBh_1,3.3.10</p>
         
         
         <p class="bold">akṣaram ambarāntadhṛteḥ | BBs_1,3.10 |</p>
         
         
         <p class="bold">akṣaramambarāntadhṛteḥ /</p>
         
         <p>akṣaraśabdaḥ samudāyaprasiddhyā varṇeṣu rūḍhaḥ /
            paramātmani cāvayavaprasiddhyā yaugikaḥ /</p>
         
         
         <p>avayavaprasiddheśca samudāyaprasiddhirbalīyasīti varṇā evākṣaram /
            naca varṇeṣvākāśasyotatvaprotatve nopapadyete, sarvasyaiva rūpadheyasyanāmadheyātmakatvāt
            /
            sarvaṃ hi rūpadheyaṃ nāmadheyasaṃbhinnamanubhūyate, gaurayaṃ vṛkṣo 'yamiti /
            na copāyatvāttatsaṃbhedasaṃbhavaḥ /
            nahi dhūmopāyā vahnidhīrdhūmasaṃbhinnaṃ vahnimavagāhate dhūmo 'yaṃ vahniriti, kintu
            vaiyadhikaraṇyena dhūmādvihniriti /
            bhavati tu nāmadheyasaṃbhinno rūpadheyapratyayo ḍittho 'yamiti /
            apica śabdānupāye 'pi rūpadheyapratyaye liṅgendriyajanmani nāmasaṃbhedo dṛṣṭaḥ /
            tasmānnāmasaṃbhinnā pṛthivyādayo 'mbarāntā nāmnā gratitāśca viddhāśca, nāmāni ca oṅkārātmakāni
            tadvyāptatvāt /
            'tadyathā śaṅkunā sarvāṇi parṇāni saṃtṛṇṇānyevamoṅkāreṇa sarvā vāk'iti śruteḥ /
            ata oṅkārātmakāḥ pṛthivyādayo 'mbarāntā iti varṇā evākṣaraṃ na paramātmeti prāptam
            /
            evaṃ prāpte 'bhidhīyate-akṣaraṃ paramātmaiva, na tu varṇāḥ /
            kutaḥ /
            ambarāntadhṛteḥ /
            na khalvambarāntāni pṛthivyādīni varṇā dhārayitumarhanti, kintu paramātmaiva /
            teṣāṃ paramātmavikāratvāt /
            naca nāmadheyātmakaṃ rūpadheyamiti yuktaṃ, svarūpabhedāt, upāyabhedāt, arthakriyābheda
            /
            tathāhi-śabdatvasāmānyātmakāni śrotragrāhyāṇyabhidheyapratyayārthakriyāṇi nāmadheyānyanubhūyante
            /
            rūpadheyāni tu ghaṭapaṭādīni ghaṭatvapaṭatvādisāmānyātmakāni cakṣurādīndriyāgrāhyāṇi
            madhudhāraṇaprāvaraṇādyarthakriyāṇi ca bhedenānubhūyante iti kuto nāmasaṃbhedaḥ /
            naca ḍittho 'yamiti śabdasāmānādhikaraṇyapratyayaḥ /
            
            <p>
               na khalu śabdātmako 'yaṃ piṇḍa ityanubhavaḥ, kintu yo nānādeśakālasaṃplutaḥ piṇḍaḥ
               so 'yaṃ saṃnihitadeśakāla ityarthaḥ /<br />
               saṃjñā tu gṛhītasaṃbandhairatyantābhyāsātpiṇḍābhiniveśinyeva saṃskārodbodhasaṃpātāyātā
               smaryate /<br />
               yathāhuḥ-'yatsaṃjñāsmaraṇaṃ tatra na tadapyanyahetukam /<br />
               piṇḍa eva hi dṛṣṭaḥ sansaṃjñāṃ smārayituṃ kṣamaḥ //1//
               </p>
         </p>
         
         
         <p>
            saṃjñā hi smaryamāṇāpi pratyakṣatvaṃ na bādhate /<br />
            saṃjñinaḥ sā taṭasthā hi na rūpācchādanakṣamā //2//
            </p>
         
         
         <p>iti /
            naca varṇātirikte sphoṭātmani alaukike 'kṣarapadaprasiddhirasti loke /
            na caiṣa prāmāṇika ityupariṣṭātpravedayiṣyate /
            niveditaṃ cāsmābhistattvabindau /
            tasmācchrotragrāhyāṇāṃ varṇānāmambarāntadhṛteranupapatteḥ samudāyaprasiddhibādhanāvayavaprasiddhyā
            paramātmaivākṣaramiti siddham /
            ye tu pradhānaṃ pūrvapakṣayitvānena sūtreṇa paramātmaivākṣaramiti siddhāntayanti tairambarāntaradhṛterityanena
            kathaṃ pradhānaṃ nirākriyata iti vācyam /
            atha nādhikaraṇatvamātraṃ dhṛtiḥ api tu praśāsanādhikaraṇatā /
            tathā ca śrutiḥ-'etasya vākṣarasya praśāsane gārgi sūryācandramasau vidhṛtau tiṣṭhataḥ'iti
            /
            tathāpyambarāntadhṛterityanarthakam /
            etāvadvaktavyam-akṣaraṃ praśāsanāditi /
            etāvataiva pradhānanirākaraṇasiddheḥ /
            tasmādvarṇākṣaratānirākriyaivāsyārthaḥ /
            
            <p>
               naca sthūlādīnāṃ varṇeṣvaprāpterasthūlamityādiniṣedhānupapattervarṇeṣu śaṅkaiva nāstīti
               vācyam /<br />
               nahyavaśyaṃ prāptipūrvakā eva pratiṣedhā bhavanti, aprāpteṣvapi nityānuvādānāṃ darśanāt
               /<br />
               yathā nāntarikṣe na divītyagnicayananiṣedhānuvādaḥ /<br />
               tasmāt yatkiñcidetat //10//
               </p>
         </p>
         
         
         
         
         
         <p>START BsVBh_1,3.3.11</p>
         
         
         <p class="bold">sā ca praśāsanāt | BBs_1,3.11 |</p>
         
         
         <p class="bold">sā ca praśāsanāt /</p>
         
         <p>
            praśāsanamājñā cetanadharmo nācetane pradhāne vāvyākṛte vā saṃbhavati /<br />
            naca mukhyārthasaṃbhave kūlaṃ pipatiṣatītivadbhāktatvamucitamiti bhāvaḥ //11//
            </p>
         
         
         
         
         
         <p>START BsVBh_1,3.3.12</p>
         
         
         <p class="bold">anyabhāvavyāvṛtteś ca | BBs_1,3.12 |</p>
         
         
         <p>anyabhāvavyāvṛtteśca /
            ambarāntavidharaṇasyākṣarasyeśvarāgadyadanyadvarṇā vā pradhānaṃ vāvyākṛtaṃ vā teṣāmanyeṣāṃ
            bhāvo 'nyabhāvastamatyantaṃ vyāvartayati śrutiḥ-'tadvā etadakṣaraṃ gārgi'ityādikā
            /
            anenaiva sūtreṇa jīvasyāpyakṣaratā niṣiddhetyata āha-<span class="bold">tatheti /</span>
            'nānyat'ityādikayā hi śrutyātmabhedaḥ pratiṣidhyate /
            tathā copādhibhedādbhinnā jīvā niṣiddhā bhavantyabhedābhidhānādityarthaḥ /
            ito 'pi na śārīrasyākṣaraśabdatetyāha-<span class="bold">acakṣuṣkamiti /</span></p>
         
         
         <p>
            akṣarasya cakṣurādyupādhiṃ vārayantī śrutiraupādhikasya jīvasyākṣaratāṃ niṣedhatītyarthaḥ
            /<br />
            tasmādvarṇapradhānāvyākṛtajīvānāmasaṃbhavāt, saṃbhavācca paramātmanaḥ, paramātmaivākṣaramiti
            siddham //12//
            </p>
         
         
         
         
         
         <p>START BsVBh_1,3.4.13</p>
         
         
         <p class="bold">īkṣatikarmavyapadeśāt saḥ | BBs_1,3.13 |</p>
         
         
         <p class="bold">īkṣatikarmavyapadeśātsaḥ /</p>
         
         <p>
            'kāryabrahmajanaprāptiphalatvādarthabhedataḥ /<br />
            darśanadhyānayordhyeyamaparaṃ brahma gamyate //
            </p>
         
         
         <p>' 'brahma veda brahmaiva bhavati'iti śruteḥ sarvagataparabrahmavedane tadbhāvāpattau
            'sa sāmabhirunnīyate brahmalokam iti na deśaviśeṣaprāptirupapadyate /
            tasmādaparameva brahmeha dhyeyatvena codyate /
            na cekṣaṇasya loke tattvaviṣayatvena prasiddheḥ parasyaiva brahmaṇastathābhāvāt, dhyāyateśca
            tena samānaviṣayatvāt, parabrahmaviṣayameva dhyānamiti sāṃpratam, samānaviṣayatvasyaivāsiddheḥ
            /
            paro hi puruṣo dhyānaviṣayaḥ,</p>
         
         
         <p>parātparastu darśanaviṣayaḥ /
            naca tattvaviṣayameva sarvaṃ darśanaṃ, anṛtaviṣayasyāpi tasya darśanāt /
            naca mananaṃ darśanaṃ, tacca tattvaviṣayameveti sāṃpratam /
            mananādbhedena tatra tatra darśanasya nirdeśāt /
            naca mananamapi tarkāparanāmāvaśyaṃ tattvaviṣayam /
            yathāhuḥ-'tarko 'pratiṣṭhaḥ'iti /
            
            <p>
               tasmādaparameva brahmeha dhyeyam /<br />
               tasya ca paratvaṃ śarīrāpekṣayeti /<br />
               evaṃ prāpta ucyate-'īkṣaṇadhyānayorekaḥkāryakāraṇabhūtayoḥ /<br />
               artha autsargikaṃ tattvaviṣayatvaṃ yathekṣateḥ //
               </p>
         </p>
         
         
         <p>'dhyānasya hi sākṣātkāraḥ phalam /
            sākṣātkāraścotsargatastattvaviṣayaḥ /
            kvacittu bādhakopanipāte samāropitagocaro bhavet /
            na cāsatyapavāde śakya utsargastyaktum /
            tathā cāsya tattvaviṣayatvāttatkāraṇasya dhyānasyāpi tattvaviṣayatvam /
            apica vākyaśeṣeṇaikavākyatvasaṃbhave na vākyabhedo yujyate /
            saṃbhavati ca parapuruṣaviṣayatvenārthapratyabhijñānāt samabhivyāhārāccaikavākyatā
            /
            tadanurodhena ca parātpara ityatra parāditi jīvaghanaviṣayaṃ draṣṭavyam /
            tasmāttu paraḥ puruṣo dhyātavyaśca draṣṭavyaśca bhavati /
            tadidamuktam-<span class="bold">na cātra jīvaghanaśabdena prakṛto 'bhidhyātavyaḥ paraḥ puruṣaḥ parāmṛśyate /</span>
            kintu jīvaghanāt parāt paro yo dhyātavyo draṣṭavyaśca tameva kathayituṃ jīvaghano
            jīvaḥ /
            khilyabhāvamupādhivaśādāpannaḥ sa ucyate /
            'sa sāmabhirunnīyate brahmalokam'ityanantaravākyanirdiṣṭo brahmaloko vā jīvaghanaḥ
            /
            sa hi samastakaraṇātmanaḥ sūtrātmano hiraṇyagarbhasya bhagavato nivāsabhūmitayā karaṇaparivṛtānāṃ
            jīvānāṃ saṃghāta iti bhavati jīvaghanaḥ /
            
            <p>
               tadevaṃ trimātroṅkārāyatanaṃ parameva brahmopāsyam /<br />
               ata eva cāsya deśaviśeṣādhigatiḥ phalamupādhimattvāt, krameṇa ca samyagdarśanotpattau
               muktiḥ /<br />
               'brahma veda brahmaiva bhavati'iti tu nirupādhibrahmavedanaviṣayā śrutiḥ /<br />
               aparaṃ tu brahmaikaikamātrāyatanamupāsyamiti mantavyam //13//
               </p>
         </p>
         
         
         
         
         
         <p>START BsVBh_1,3.5.14</p>
         
         
         <p class="bold">dahara uttarebhyaḥ | BBs_1,3.14 |</p>
         
         
         <p class="bold">dahara uttarebhyaḥ /</p>
         
         <p>'atha yadidamasmin brahmapure daharam'sūkṣmaṃ guhāprāyaṃ puṇḍarīkasaṃniveśaṃ veśma
            'daharo 'sminnantarākāśastasminyadantastadanveṣṭavyam'āgamācāryopadeśābhyāṃ śravaṇaṃ
            ca, tadavirodhinā tarkeṇa mananaṃ ca, tadanveṣaṇam /
            tatpūrvakeṇa cādaranairantaryadīrghakālāsevitena dhyānābhyāsaparipākena sākṣātkāro
            vijñānam /
            viśiṣṭaṃ hi tajjñānaṃ pūrvabhyaḥ /
            tadicchā vijijñāsanam /
            atra saṃśayamāha-<span class="bold">tatreti /</span>
            tatra prathamaṃ tāvadevaṃ saṃśayaḥ-kiṃ daharākāśādanyadeva kiñcidanveṣṭavyaṃ vijijñāsitavyaṃ
            ca uta daharākāśa iti /
            yadāpi daharākāśo 'nveṣṭavyastadāpi kiṃ bhūtākāśa āho śārīra ātmā kiṃ vā paramātmeti
            /
            saṃśayahetuṃ pṛcchati-<span class="bold">kuta iti /</span>
            taddhetumāha<span class="bold">-ākāśabrahmapuraśabdābhyāmiti /</span>
            tatra prathamaṃ tāvadbhūtākāśa eva dahara iti pūrvapakṣayati<span class="bold">-tatrākāśaśabdasya bhūtākāśe rūḍhatvāditi /</span></p>
         
         
         <p>
            eṣa tu bahutarottarasaṃdarbhavirodhāttucchaḥ pūrvapakṣa ityaparitoṣeṇa pakṣāntaramālambate
            pūrvapakṣī-athavā jīvo dahara iti prāptam /<br />
            yuktamityarthaḥ /<br />
            tatra 'ādheyatvādviśeṣācca puraṃ jīvasya yujyate /<br />
            deho na brahmaṇo yukto hetudvayaviyogataḥ //
            </p>
         
         
         <p>'asādhāraṇyena hi vyapadeśatā bhavanti /
            tadyathā kṣitijalapavanabījādisāmagrīsamavadhānajanmāpyaṅkuraḥ śālibījena vyapadiśyate
            śālyaṅkura iti /
            natu kṣityādibhiḥ, teṣāṃ kāryāntareṣvapi sādhāraṇyāt /
            tadiha śarīraṃ brahmavikāro 'pi na brahmaṇā vyapadeṣṭavyam,</p>
         
         
         <p>brahmaṇaḥ sarvavikārakāraṇatvenātisādhāraṇyāt /
            jīvabhedadharmādharmopārjitaṃ tadityasādhāraṇakāraṇatvājjīvena vyapadiśyata iti yuktam
            /
            apica brahmapura iti saptamyadhikaraṇe smaryate, tenādheyenānena saṃbaddhavyam /
            naca brahmaṇaḥ sve mahimni vyavasthitasyānādheyasyādhārasaṃbandhaḥ kalpate /
            jīvastvārāgramātra ityādheyo bhavati /
            tasmādbrahmaśabdo rūḍhiṃ parityajya dehādibṛṃhaṇatayā jīve yaugike vā bhākto vā vyākhyeyaḥ
            /
            caitanyaṃ ca bhaktiḥ /
            upādhānānupadhāne tu viśeṣaḥ /
            vācyatvaṃ gamyatvam /
            syādetat /
            jīvasya puraṃ bhavatu śarīraṃ, puṇḍarīkadaharagocaratā tvanyasya bhaviṣyati, vatsarājasya
            pura ivojjayinyāṃ maitrasya sajñmetyata āha-<span class="bold">tatra purasvāmina iti /</span>
            ayamarthaḥveśma khalvadhikaraṇamanirdiṣṭhādheyamādheyaviśeṣāpekṣāyāṃ purasvāminaḥ
            prakṛtatvāttenaivādheyena saṃbaddhaṃ sadanapekṣaṃ nādheyāntareṇa saṃbandhaṃ kalpayati
            /
            nanu tathāpi śarīramevāsya bhogāyatanamiti ko hṛdayapuṇḍarīkasya viśeṣo yattadevāsya
            sajñmetyata āha-<span class="bold">manaupādhikaśca jīva iti /</span>
            nanu mano 'pi calatayā sakaladehavṛtti paryāyeṇetyata āha-<span class="bold">manaśca prāyeṇeti /</span>
            ākāśaśabdaścārūpatvādinā sāmānyena jīve bhāktaḥ /
            astu vā bhūtākāśa evāyamākāśaśabdo 'daharo 'sminnantarākāśaḥ'iti, tathāpyadoṣa ityāha-<span class="bold">na cātra daharasyākāśasyānveṣyatvamiti /</span></p>
         
         
         <p>
            evaṃ prāpta ucyate-bhūtākāśasya tāvanna daharatvaṃ, 'yāvanvāyamākāśastāvāneṣo 'ntarhṛdaya
            ākāśaḥ'ityupamānavirodhāt /<br />
            tathāhi-'tena tasyopameyatvaṃ rāmarāvaṇayuddhavat /<br />
            agatyā bhedamāropya gatau satyāṃ na yujyate //
            </p>
         
         
         <p>'asti tu daharākāśasya brahmatvena bhūtākāśādbhedenopamānasya gatiḥ /
            na cānavacchinnaparimāṇamavacchinnaṃ bhavati /
            tathā satyavacchedānupapatteḥ /
            na bhūtākāśamānatvaṃ brahmaṇo 'tra vidhīyate, yena 'jyāyānākāśavat'iti śrutivirodhaḥ
            syāt, api tu bhūtākāśopamānena puṇḍarīkopādhiprāptaṃ daharatvaṃ nivartyate /
            apica sarva evottare hetavo daharākāśasya bhūtākāśatvaṃ vyāsedhantītyāha-<span class="bold">naca kalpitabheda iti /</span>
            nāpi daharākāśo jīva ityāha-<span class="bold">yadyapyātmaśabda iti /</span></p>
         
         
         <p>
            'upalabdheradhiṣṭhānaṃ brahmaṇo deha iṣyate /<br />
            tenāsādhāraṇatvena deho brahmapuraṃ bhavet //
            </p>
         
         
         <p>'dehe hi brahmopalabhyata ityasādhāraṇatayā deho brahmapuramiti vyapadiśyate, na tu
            brahmavikāratayā /
            tathāca brahmaśabdārtho mukhyo bhavati /
            astu vā brahmapuraṃ jīvapuraṃ, tathāpi yathā vatsarājasya pure ujjayinyāṃ maitrasya
            sajñma bhavati, evaṃ jīvasya pure hṛtpuṇḍarīkaṃ brahmasadanaṃ bhaviṣyati, uttarebhyo
            brahmaliṅgebhyo brahmaṇo 'vadhāraṇāt /
            brahmaṇo hi bādhake pramāṇe balīyasi jīvasya ca sādhake pramāṇe sati brahmaliṅgāni
            kathañcidabhedavivakṣayā jīve vyākhyāyante /
            na ceha brahmaṇo bādhakaṃ pramāṇaṃ, sādhakaṃ vāsti jīvasya /
            brahmapuravyapadeśaścopapādito brahmopalabdhisthānatayā /
            arbhakaukastvaṃ coktam /
            tasmāt sati saṃbhave brahmaṇi, talliṅgānāṃ nābrahmaṇi vyākhyānamucitamiti brahmaiva
            daharākāśo na jīvabhūtākāśāviti /
            śravaṇamananamanuvidya brahmānubhūya caraṇaṃ cārasteṣāṃ kāmeṣu caraṇaṃ bhavatītyarthaḥ
            /
            syādetat /
            daharākāśasyānveṣyatve siddhe tatra vicāro yujyate, natu tadanveṣṭavyam, apitu tadādhāramanyadeva
            kiñcidityuktamityanubhāṣate-<span class="bold">yadapyetaditi /</span>
            anubhāṣitaṃ dūṣayati-atra brūma iti /
            yadyākāśādhāramanyadanyeṣṭavyaṃ bhavettadevopari vyutpādanīyaṃ, ākāśavyutpādanaṃ tu
            kvopayujyata ityarthaḥ /
            codayati-<span class="bold">nanvetadapīti /</span>
            ākāśakathanamapi tadantarvartivastusadbhāvapradarśanāyaiva /
            athākāśaparameva kasmānna bhavatītyata āha-<span class="bold">taṃ cedbrūyariti /</span>
            ācāryeṇa hi 'daharo 'sminnantarākāśastasminyadantastadanveṣṭavyaṃ tadvāva vijijñāsitavyam'ityupadiṣṭe
            'ntevāsinākṣiptam-'kiṃ tadatra vidyate yadanveṣṭavyam' /
            puṇḍarīkameva tāvatsūkṣmataraṃ, tadavaruddhamākāśaṃ sūkṣmatamam /
            tasminsūkṣmatame kimaparamasti /
            nāstyevetyarthaḥ /
            tat kimanveṣṭavyamiti /
            tadasminnākṣepe parisamāpte samādhānāvasara ācāryasyākāśopamānopakramaṃ vacaḥ-'ubhe
            asmindyāvāpṛthivī samāhite'iti /
            tasmātpuṇḍarīkāvaruddhākāśāśraye dyāvāpṛthivyāvevānveṣṭavye upadiṣṭe, nākāśa ityarthaḥ
            /
            pariharati<span class="bold">-naitadevam /
               evaṃ hīti /</span>
            syādetat /
            evamevaitat /
            no khalvabhyupagamā eva doṣatvena codyanta ityata āha-<span class="bold">tatra vākyaśeṣa iti /</span>
            vākyaśeṣo hi daharākāśātmavedanasya phalavattvaṃ brūte, yacca phalavat tatkartavyatayā
            codyate, yacca kartavyaṃ tadicchitīti 'tadanveṣṭavyaṃ tadvāva vijijñāsitavyam'iti
            taddaharākāśaviṣayamavatiṣṭhate /
            syādetat /
            dyāvāpṛthivyāvevātmānau bhaviṣyataḥ, tābhyāmevātmā lakṣayiṣyate, ākāśaśabdavat /
            tataścākāśādhārau tāveva parāmṛśyate ityata āha-<span class="bold">asminkāmāḥ samāhitāḥ</span>pratiṣṭhitāḥ /
            <span class="bold">eṣa ātmāpahatapāpmeti /</span>
            anena<span class="bold">prakṛtaṃ dyāvāpṛthivyādisamādhānādhāramākāśamākṛṣya /</span>
            dyāvāpṛthivyabhidhānavyavahitamapīti śeṣaḥ /
            nanu satyakāmajñānasyaitatphalaṃ, tadanantaraṃ nirdeśāt, na tu daharākāśavedanasyetyata
            āha-<span class="bold">samuccayārthena caśabdeneti /</span></p>
         
         
         <p>
            'asminkāmāḥ'iti ca 'eṣaḥ'iti caikavacanāntaṃ na dve dyāvāpṛthivyau parāmnaṣṭumarhatīti
            daharākāśa eva parāmraṣṭavya iti samudāyārthaḥ /<br />
            tadanena krameṇa 'tasminyadantaḥ'ityatra tacchabdo 'nantaramapyākāśamatilaṅghya hṛtpuṇḍarīkaṃ
            parāmṛśatatyuktaṃ bhavati /<br />
            tasmin hṛtpuṇḍarīke yadantarākāśaṃ tadanveṣṭavyamityarthaḥ //14//
            </p>
         
         
         
         
         
         <p>START BsVBh_1,3.5.15</p>
         
         
         <p class="bold">gatiśabdābhyāṃ tathā hi dṛṣṭaṃ liṅgaṃ ca | BBs_1,3.15 |</p>
         
         
         <p class="bold">gatiśabdābhyāṃ tathāhi dṛṣṭaṃ liṅgaṃ ca /</p>
         
         <p>uttarebhya ityasya prapañcaḥ etameva daharākāśaṃ prakramya batāho kaṣṭamidaṃ vartate
            jantūnāṃ tattvāvabodhavikalānāṃ, yadebhiḥ svādhīnamapi brahma na prāpyate /
            tadyathā cirantananirūḍhanibiḍamalapihitānāṃ kaladhautaśakalānāṃ pathi patitānāmuparyapari
            saṃcaradbhirapi pānthairdhanāyadbhirgrāvakhṇḍanivahavibhrameṇaitāni nopādiyanta ityabhisaṃdhimatī
            sādbhutamiva sakhedamiva śrutaḥ pravartate-'imāḥ sarvāḥ prajā aharahargacchantya etaṃ
            brahmalokaṃ na vindanti'iti /
            svāpakāle hi sarva evāyaṃ vidvānavidvāṃśca jīvaloko hṛtpuṇḍarīkāśrayaṃ daharākāśākhyaṃ
            brahmalokaṃ prāpto 'pyanādyavidyātamaḥ paṭalapihitadṛṣṭitayā brahmabhūyamāpanno 'hamasmīti
            na veda /
            so 'yaṃ brahmalokaśabdastadgatiśca pratyahaṃ jīvalokasya daharākāśasyaiva brahmarūpalokatāmāhatuḥ
            /
            tadetadāha bhāṣyakāraḥ-<span class="bold">itaśca parameśvara eva daharo yasmāddaharavākyaśeṣa iti /</span>
            tadanena gatiśabdau vyākhyātau /</p>
         
         
         <p>'tathāhi dṛṣṭam'iti sūtrāvayavaṃ vyācaṣṭe-<span class="bold">tathāhyaharaharjīvānāmiti /</span>
            vede ca loke ca dṛṣṭam /
            yadyapi suṣuptasya brahmabhāve laukikaṃ na pramāṇāntaramasti, tathāpi vaidikīmeva
            prasiddhiṃ sthāpayitumucyate, īdṛśī nāmeyaṃ vaidikī prasiddhiryalloke 'pi gīyata iti
            /
            yathā śrutyantare yathā ca loke tatheha brahmalokaśabdo 'pīti yojanā /
            'liṅgaṃ ca'iti sūtrāvayavavyākhyānaṃ codyamukhenāvatārayati-<span class="bold">nanu kamalāsanalokamapīti /</span>
            pariharati-<span class="bold">gamayedyadi brahmaṇo loka iti /</span>
            atra tāvanniṣādasthapatinyāyena ṣaṣṭhīsamāsātkarmadhārayo balīyāniti sthitameva, tathāpīha
            ṣaṣṭhisamāsanirākaraṇena karmadhārayasamāsasthāpanāya liṅgamapyadhikamastīti tadapyuktaṃ
            sūtrakāreṇa /
            
            <p>
               tathāhi-lokavedaprasiddhāharaharbrahmalokaprāptyabhidhānameva liṅgaṃ kamalāsanalokaprāptervipakṣādasaṃbhavādvyāvartamānaṃ
               ṣaṣṭhīsamāsāśaṅkāṃ vyāvartayaddaharākāśaprāptāvevāvatiṣṭhate, naca daharākāśo brahmaṇo
               lokaḥ kintu tadbrahmeti brahma ca tallokaśceti karmadhārayaḥ siddho bhavati /<br />
               lokyata iti lokaḥ /<br />
               hṛtpuṇḍarīkasthaḥ khalvayaṃ lokyate /<br />
               yatkhalu puṇḍarīkasthamantaḥkaraṇaṃ tasminviśuddhe pratyāhṛtetarakaraṇānāṃ yogināṃ
               nirmala ivodake candramaso bimbamatisvacchaṃ caitanyaṃ jyotiḥsvarūpaṃ brahmāvalokyata
               iti //15//
               </p>
         </p>
         
         
         
         
         
         <p>START BsVBh_1,3.5.16</p>
         
         
         <p class="bold">dhṛteś ca mahimno 'syāsminn upalabdheḥ | BBs_1,3.16 |</p>
         
         
         <p class="bold">dhṛteśca mahimno 'syāsminnupalabdheḥ /</p>
         
         <p>
            sautro dhṛtiśabdo bhāvavacanaḥ /<br />
            dhṛteśca parameśvara eva daharākāśaḥ /<br />
            kutaḥ, asya dhāraṇalakṣaṇasya mahimno 'sminneveśvara eva śrutyantareṣūpalabdheḥ /<br />
            nigadavyākhyānamasya bhāṣyam //16//
            </p>
         
         
         
         
         
         <p>START BsVBh_1,3.5.17</p>
         
         
         <p class="bold">prasiddheś ca | BBs_1,3.17 |</p>
         
         
         <p class="bold">prasiddheśca /</p>
         
         <p>na ceyamākāśaśabdasya brahmaṇi lakṣyamāṇavibhutvādiguṇayogādvṛttiḥ sāṃpratikī, yathā
            rathāṅganāmā cakravāka iti lakṣaṇā, kintvatyantanirūḍheti sūtrārthaḥ /
            ye tvākāśaśabdo brahmaṇyapi mukhya eva nabhovadityācakṣate, taiḥ 'anyāyaścānekārthatvam'iti
            ca 'ananyalabhyaḥ śabdārthaḥ'iti ca mīmāṃsakānāṃ mudrābhedaḥ /
            kṛtaḥ /
            labhyate hyākāśaśabdādvibhutvādiguṇayogenāpi brahma /
            naca brahmaṇyeva mukhyo nabhasi tu tenaiva guṇayogena vartsyatīti vācyam /
            lokādhīnāvadhāraṇatvena śabdārthasaṃbandhasya vaidikapadārthapratyayasya tatpūrvakatvāt
            /
            nanu 'yāvanvā ayamākāśastāvāneṣo 'ntarhṛdaya ākāśaḥ'iti vyatirekanirdeśānna lakṣaṇā
            yuktā /
            nahi bhavati gaṅgāyāḥ kūlamiti vivakṣite gaṅgāyā gaṅgeti prayogaḥ tatkimidānīṃ 'paurṇamāsyāṃ
            paurṇamāsyā yajeta' 'amāvasyāyāmamāvāsyayā'ityasādhurvaidikaḥ prayogaḥ /
            naca paurṇamāsyāmāvāsyāśabdāvagneyādiṣu mukhyau /
            yaccoktaṃyatra śabdārthapratītistatra lakṣaṇā'yatra punaranyārthe niścite śabdāprayogastatra
            vācakatvameveti, tadayuktam /
            ubhayasyāpi vyabhicārāt /
            
            <p>
               'somena yajeta'iti śabdādarthaḥ pratīyate /<br />
               na cātra kasyacillākṣaṇikatvamṛte vākyārthāt /<br />
               naca 'ya evaṃ vidvān paurṇamāsīṃ yajate ya evaṃ vidvānamāvāsyām'ityatra paurṇamāsyamāvāsyāśabdau
               na lākṣaṇikau /<br />
               tasmādyatkiñcidetaditi //17//
               </p>
         </p>
         
         
         
         
         
         <p>START BsVBh_1,3.5.18</p>
         
         
         <p class="bold">itaraparāmarśāt sa iti cen nāsaṃbhavāt | BBs_1,3.18 |</p>
         
         
         <p class="bold">itaraparāmarśātsa iti cennāsaṃbhavāt /</p>
         
         <p>samyak prasīdatyasmin jīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo
            jīvasyāvasthābhedaḥ na brahmaṇaḥ tathā śarīrātsamutthānamapi śarīrāśrayasya jīvasya,
            natvanāśrayasya brahmaṇaḥ /
            tasmādyathā pūrvoktairvākyaśeṣagatairliṅgairbrahmāvagamyate dahārākāśaḥ, evaṃ vākyaśeṣagatābhyāmeva
            saṃprasādasamutthānābhyāṃ daharākāśo jīvaḥ kasmānnāvagamyate /
            tasmānnāsti vinigamaneti śaṅkārthaḥ /
            
            <p>
               'nāsaṃbhavāt' /<br />
               saṃprasādasamutthanābhyāṃ hi jīvaparāmarśo na jīvaparaḥ, kintu tadīyatāttvikarūpabrahmabhāvaparaḥ
               /<br />
               tathā caiṣa parāmarśo brahmaṇa eveti na saṃprasādasamutthāne jīvaliṅgam, api tu brahmaṇa
               eva tādarthyādityagre vakṣyate /<br />
               ākāśopamānādayastu brahmāvyabhicāriṇaśca brahmaparāścetyasti vinigamanetyarthaḥ //18//
               </p>
         </p>
         
         
         
         
         
         <p>START BsVBh_1,3.5.19</p>
         
         
         <p class="bold">uttarāc ced āvirbhūtasvarūpas tu | BBs_1,3.19 |</p>
         
         
         <p class="bold">uttarāccedāvirbhūtasvarūpastu /</p>
         
         <p>daharākāśameva prakṛtyopākhyāyate-yamātmānamanviṣya sarvāṃśca lokānāpnoti sarvāṃśca
            kāmān, tamātmānaṃ vividiṣantau surāsurarājavindravirocanau samitpāṇī prajāpatiṃ varivasitumājagmatuḥ
            /
            āgatya ca dvātriṃśataṃ varṣāṇi tatparicaraṇaparau brahmacaryamūṣatuḥ /
            athaitau prajāpatiruvāca, kiṅkāmāvihasthau yuvāmiti /
            tāvūcatuḥ, ya ātmāpahatapāpmā tamāvāṃ vividiṣāva iti /
            tataḥ prajāpatiruvāca, ya eṣo 'kṣiṇi puruṣo dṛśyate eṣa ātmāpahatapāpmatvādiguṇaḥ,
            yadvijñānātsarvalokakāmāvāptiḥ /
            etadamatṛtamabhayam /
            athaitacchutvaitāvaprakṣīṇakalmaṣāvaraṇatayā chāyāpuruṣaṃ jagṛhatuḥ /
            prajāpatiṃ ca papracchatuḥ, atha yo 'yaṃ bhagavo 'psu dṛśyate, yaścādarśe, yaśca svaṅgādau
            katama eteṣvasau atavaika eva sarveṣviti /
            tametayoḥ śrutvā praśnaṃ prajāpatirbatāho sudūramudbhrāntāvetau, asmābhirakṣisthāna
            ātmopadiṣṭaḥ, etau ca chāyāpuruṣaṃ pratipannau, tadyadi vayaṃ bhrāntau stha iti brūmastataḥ
            svātmani samāropitapāṇḍityabahumānau vimānitau santau daurmanasyena yathāvadupadeśaṃ
            na gṛhṇīyātām, ityanayorāśayamanurudhya yathārthaṃ grāhayiṣyāma ityabhisaṃdhimānpratyuvāca,
            udaśarāva ātmānamavekṣethāmasminyatpaśyathastadbrūtamiti /
            tau ca dṛṣṭvā saṃtuṣṭahṛdayau nābrūtām /
            atha prajāpitiretau viparītagrāhiṇau mā bhūtāmityāśayavānpapraccha, kimatrāpaśyatāmiti
            /
            tau hocatuḥ, yathaivāvamaticirabrahmacaryacaraṇasamupajātāyatanakhalomādimantāvevamāvayoḥ
            pratirūpakaṃ nakhalomādimadudaśarāve 'paśyāveti /
            punaretayośchāyātmavibhramamapaninīṣuryathaiva hi chāyāpuruṣa upajanāpāyadharmābhedenāvagamyamāna
            ātmalakṣaṇavirahānnātmaivevamevedaṃ śarīraṃ nātmā, kintu tato bhinnamityanvayavyatirekābhyāmetau
            jānīyātāmityāśayavān prajāpatiruvāca, sādhvalaṅkṛtau suvasanau pariṣkṛtau bhūtvā punarudaśarāve
            paśyatamākmānaṃ, yaccātra paśyathastadbrūtamiti /
            tau ca sādhvalaṅkṛtau suvasanau chinnanakhalomānau bhūtvā tathaiva cakratuḥ /
            punaśca prajāpatināpṛṣṭau tāmeva chāyāmātmānamūcatuḥ /
            tadupaśrutya prajāpatiraho batādyāpi na praśānta enayorvibhramaḥ, tadyathābhimatamevātmatattvaṃ
            kathayāmi tāvat /
            kālena kalmaṣe kṣīṇe 'smadvacanasaṃdarbhapaurvāparyalocanayātmatattvaṃ pratipatsyete
            svayameveti matvovāca, eṣa ātmaitadamṛtamabhayametadbrahmeti /
            tayorvirocano dehānupātitvācchāyāyā deha evātmatattvamiti matvā nijasadanamāgatya
            tathaivāsurānupadideśa /
            devendrastvaprāptanijasadano 'dhvanyeva kiñcidvaralakalmaṣatayā chāyātmani śarīraguṇadoṣānuvidhāyini
            taṃ taṃ doṣaṃ paribhāvayan nāhamatra chāyātmadarśane bhogyaṃ paśyāmīti prajāpatisamīpaṃ
            samitpāṇiḥ punarevevāyaṃ āgataśca prajāpatināgamanakāraṇaṃ pṛṣṭaḥ pathi paribhāvitaṃ
            jagāda /
            prajāpatistu suvyākhyātamapyātmatattvamakṣīṇakalmaṣāvaraṇatayā nāgrahīḥ, tatpunarapi
            tatprakṣayāyā carāparāṇi dvātriṃśataṃ varṣāṇi brahmacaryaṃ, atha prakṣīṇakalmaṣāya
            te ahametamevātmānaṃ bhūyo 'nuvyākhyāsyāmītyavocat /
            sa ca tathā caritabrahmacaryaḥ surendraḥ prajāpatimupasasāda /
            upapannāya cāsmai prajāpatirvyacaṣṭe, ya ātmāpahatapāpmādilakṣaṇo 'kṣaṇa darśitaḥ
            so 'yaṃ ya eṣa svapne mahīyamāno vanitādibhiranekadhā svapnopabhogān bhuñjāno virahatīti
            /
            asminnapi devendro bhayaṃ dadarśa /
            yadyapyayaṃ chāyāpuruṣavanna śarīradharmānanupatati, tathāpi śokabhayādivividhabādhānubhavānna
            tatrāpyasti svastiprāptirityuktavati madhavati punaraparāṇi cara dvātriṃśataṃ varṣāṇi
            svacchaṃ brahmacaryamidānīmapyakṣīṇakalmaṣo 'sītyūce prajāpatiḥ /
            athāsminnevaṅkāramupasanne madhavati prajāpatiruvāca, ya eṣa ātmāpahatapāpmādiguṇo
            darśito 'kṣiṇi ca svapne ca sa eṣa yo viṣayendriyasaṃyogavirahātprasannaḥ suṣuptāvasthāyāmiti
            /
            atrāpi nendro nirvavāra /
            yathā hi jāgradvā svapnagato vāyamahamasmīti imāni bhūtāmani ceti vijānāti naivaṃ
            suṣuptaḥ kiñcidapi vedayate, tadā khalvayamacetayamāno 'bhāvaṃ prāpta iva bhavati
            /
            tadiha kā nirvṛttiriti /
            eva muktavati madhavati batādyāpi na te kalmaṣakṣayo 'bhūt /
            tatpunaraparāṇi cara pañca varṣāṇi brahmacaryamityavocatprajāpatiḥ /
            tadevamasya madhonastribhiḥ paryāyairvyatīyuḥ ṣaṇṇavativarṣāṇi /
            caturthe ca paryāye pañca varṣāṇītyekottaraṃ śataṃ varṣāṇi brahmacaryaṃ carataḥ sahasrākṣasya
            saṃpedire /
            athāsmai brahmacaryasaṃpadunmṛditakalmaṣāya madhavate ya eṣo 'kṣiṇi yaśca svapne yaśca
            suṣupte anusyūta eṣa ātmāpahatapāpmādiguṇako darśitaḥ, tameva 'madhavan martyaṃ vai
            śarīram'ityādinā vispaṣṭaṃ vyācaṣṭe prajāpatiḥ /
            ayamasyābhisaṃdhiḥ-yāvatkiñcit sukhaṃ duḥkhamāgamāpāyi tatsarvaṃ śarīrendriyāntaḥkaraṇasaṃbandhi,
            na tvātmanaḥ /
            sa punaretāneva śarīrādīn anādyavidyāvāsanāvaśādātmatvenābhipratītastadgatena sukhaduḥkhena
            tadvantamātmānamabhimanyamāno 'nutapyate /
            yadā tvayamapahatapāpmatvādilakṣaṇamudāsīnamātmānaṃ dehādibhyo viviktamanubhavati,
            athāsya śarīravato 'pyaśarīrasya na dehādidharmasukhaduḥkhaprasaṅgo 'stīti nānutapyate,
            kevalamayaṃ nice caitanyānandaghane rūpe vyavasthitaḥ samastalokakāmān prāpto bhavati
            /
            
            <p>
               etasyaiva hi paramānandasya mātrāḥ sarve kāmāḥ /<br />
               duḥkhaṃ tvavidyānirmāṇamiti na vidvānāpnoti /<br />
               'aśīlitopaniṣadāṃ vyāmoha iha jāyate /<br />
               teṣāmanugrahāyedamupākhyānamavartayam //
               </p>
         </p>
         
         
         <p>'evaṃ vyavasthita uttarādvākyasaṃdarbhātprājāpatyāt akṣiṇi ca svapne suṣupte ca caturtho
            ca paryāye 'eṣa saṃprasādo 'smāccharīrātsamutthāya'iti jīvātmaivopahatapāpmādiguṇaḥ
            śrutyocyate /
            no khalu parasyākṣisthānaṃ saṃbhavati /
            nāpi svapnādyavasthāyogaḥ /
            nāpi śarīrātsamutthānam /
            tasmādyasyaitat sarvaṃ so 'pahatapāpmādiguṇaḥ śrutyoktaḥ /
            jīvasya caitat sarvamiti sa evāpahatapāpmādiguṇaḥ śrutyokta iti nāpahatapāpmādibhiḥ
            paraṃ brahma gamyate /
            nanu jīvasyāpahatapāpmatvādayo na saṃbhavantītyuktam /
            vacanādbhaviṣyati /
            kimiva vacanaṃ na kuryāt /
            nāsti vacanasyātibhāraḥ /
            naca mānāntaravirodhaḥ /
            nahi jīvaḥ pāpmādisvabhāvaḥ, kintu vāgbuddhiśarīrārambhasaṃbhavo 'sya pāpmādiḥ śarīrādyabhāve
            na bhavati dhūma iva dhūmadhvajābhāva iti śaṅkārthaḥ /
            nirākaroti<span class="bold">-taṃ prati brūyāt āvirbhūtasvarūpastu /</span>
            ayamabhisaṃdhiḥ-paurvāparyālocanayā tāvadupaniṣadāṃ śuddhabuddhamuktamekamaprapañcaṃ
            brahma tadatiriktaṃ ca sarvaṃ tadvivarto rajjoriva bhujaṅga ityatra tātparyamavagamyate
            /
            tathāca jīvo 'pyavidyākalpitadehendriyādyupahitaṃ rūpaṃ brahmaṇo na tu svābhāvikaḥ
            /
            evaṃ ca nāpahatapāpmatvādayastasminnavidyopādhau saṃbhavinaḥ /
            āvirbhūtabrahmarūpe tu nirupādhau saṃbhavanto brahmaṇa eva na jīvasya /
            evaṃ ca brahmaivāpahatāpāpmādiguṇaṃ śrutyuktamiti tadeva daharākāśo na jīva iti /
            syādetat /
            svarūpāvirbhāve cedbrahmaiva na jīvaḥ, tarhi vipratiṣiddhamidamabhidhīyate jīva āvirbhūtasvarūpa
            iti, ata āha-<span class="bold">bhūtapūrvagatyeti /
               udaśarāvabrāhmaṇeneti /</span>
            yathaiva hi madhonaḥ pratibimbānyudaśarava upajanāpāyadharmakāṇyātmalakṣaṇavirahānnātmā,
            evaṃ dehendriyādyapyupajanāpāyadharmakaṃ nātmetyudaśarāvadṛṣṭāntena śarīrātmatāyā
            vyutthānaṃ bādha iti /
            codayati-<span class="bold">kathaṃ punaḥ svaṃ ca rūpamiti /</span>
            dravyāntarasaṃsṛṣṭaṃ hi tenābhibhūtaṃ tasmādvivicyamānaṃ vyajyate hematārakādi /
            kūṭasthanityasya punaranyenāsaṃsṛṣṭasya kuto vivecanādabhivyaktiḥ /
            naca saṃsārāvasthāyāṃ jīvo 'nabhivyaktaḥ /
            dṛṣṭyādayo hyasya svarūpaṃ, te ca saṃsārāvasthāyāṃ bhāsanta iti kathaṃ jīvarūpaṃ na
            bhāsata ityarthaḥ /
            pariharati<span class="bold">-prāgvivekajñānotpatteriti /</span>
            ayamarthaḥ-yadyapyasya kūṭasthanityasyānyasaṃsargo na vastuto 'sti, yadyapi ca saṃsārāvasthāyāmasya
            dṛṣṭyādirūpaṃ cakāsti, tathāpyanirvācyānādyavidyāvaśādavidyākalpitaireva dehendriyādibhirasaṃsṛṣṭamapi
            saṃsṛṣṭamiva viviktamapyaviviktamiva dṛṣṭyādirūpamasya prathate /
            tathāca dehendriyādigataistāpādibhistāpādimadiva bhavatīti /
            upapāditaṃ caitadvistareṇādhyāsabhāṣya iti nehopapādyate /
            yadyapi sphaṭikādayo japākusumādisaṃnihitāḥ, saṃnidhānaṃ ca saṃyuktasaṃyogātmakaṃ,
            tathā ca saṃyuktāḥ, tathāpi na sākṣājjapādikusumasaṃyogina ityetāvatā dṛṣṭāntitā iti
            /
            vedanā harṣabhayaśokādayaḥ /
            dārṣṭāntike yojayati-<span class="bold">tathā dehādīti /</span>
            'saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate'ityetadvibhajate-<span class="bold">śrutikṛtaṃ vivekavijñānamiti /</span>
            tadanena śravaṇamananadhyānābhyāsādvivekavijñānamuktvā tasya vivekavijñānasya phalaṃ
            kevalātmarūpasākṣātkāraḥ svarūpeṇābhiniṣpattiḥ, sa ca sākṣātkāro vṛttirūpaḥ prapañcamātraṃ
            pravilāpayan svayamapi prapañcarūpatvātkatakaphalavatpravilīyate /
            tathāca nirmṛṣṭanikhilaprapañcajālamanupasargamaparādhīnaprakāśamātmajyotiḥ siddhaṃ
            bhavati /
            tadidamuktam-paraṃ jyotirupasaṃpadyeti /
            atra copasaṃpattāvuttarakālāyāmapi ktvāprayogo mukhaṃ vyādāya svapitītīvanmantavyaḥ
            /
            yadā ca vivekasākṣātkāraḥ śarīrātsamutthānaṃ, na tu śarīrāpādānakaṃ gamanam, tadā
            tatsaśarīrasyāpi saṃbhavati prārabdhakāryakarmakṣayasya purastādityāha-<span class="bold">tathā vivekāvivekamātreṇeti /</span>
            na kevalaṃ 'sa yoha vai tatparamaṃ brahma veda brahmaiva bhavati'ityādiśrutibhyo jīvasya
            paramātmano 'bhedaḥ, prājāpatyavākyasaṃdarbhaparyālocanayapyevameva pratipattavyamityāha-<span class="bold">kutaścaitadevaṃ pratipattavyamiti /</span>
            syādetat /
            praticchāyātmavajjīvaṃ paramātmano vastuto bhinnamapyamṛtābhayātmatvena grāhayitvā
            paścātparamātmānamṛtābhayādimantaṃ prajāpatirgrāhyati, na tvayaṃ jīvasya paramātmabhāvamācaṣṭe
            chāyātmana ivetyata āha-<span class="bold">nāpi praticchāyātmāyamakṣilakṣita iti /</span>
            akṣilakṣito 'pyātmaivopadiśyate na chāyātmā /
            tasmādasiddho dṛṣṭānta ityarthaḥ /
            kiñca dvitīyādiṣvapi paryāyeṣu 'etaṃ tveva te bhūyo 'nuvyākhyāyasyāmi'ityupakramātprathamaparyāyanirdiṣṭo
            na chāyāpuruṣaḥ, api tu tato 'nyo dṛṣṭātmeti darśayati, anyathā prajāpateḥ pratārakatvaprasaṅgādityata
            āha-<span class="bold">tathā dvitīye 'pīti /</span>
            atha chāyāpuruṣa eva jīvaḥ kasmānna bhavati /
            tathāca chāyāpuruṣa evaitamiti parāmṛśyata ityata āha-<span class="bold">kiñcāhamadya svapne hastinamiti /</span>
            kiñceti samuccayābhidhānaṃ pūrvopapattisāhityaṃ brūte, tacca śaṅkānirākaraṇadvāreṇa
            /
            chāyāpuruṣo 'sthāyī, sthāyī cāyamātmā cakāsti, pratyabhijñānādityarthaḥ /
            <span class="bold">nahi khalvayamevamiti /</span>
            ayaṃ suṣuptaḥ /
            saṃprati suṣuptāvasthāyām /
            ahamātmānamahaṅkārāspadamātmānam /
            na jānāti /
            kena prakāreṇa na jānātītyata āha-<span class="bold">ayamahamasmīmāni bhūtāni ceti /</span>
            yathā jāgṛtau svapne ceti /
            'nahi vijñāturvijñāterviparilopo vidyate 'vināśitvāt'ityanenāvināśitvaṃ siddhavaddhetukurvatā
            suptotthitasyātmapratyabhijñānamuktam, ya evāhaṃ jāgaritvā suptaḥ sa evaitarhi jāgarmīti
            /
            ācāryadeśīyamatamāha-<span class="bold">kecittviti /</span>
            yadi hyetamityanenānantaroktaṃ cakṣuradhiṣṭhānaṃ puruṣaṃ parāmṛśya tasyātmatvamucyeta
            tato na bhavecchāyāpuruṣaḥ /
            na tvetadasti /
            vākyopakramasūcitasya parātmanaḥ parāmarśāt /
            na khalu jīvātmano 'pahatapāpmatvādiguṇasaṃbhava ityarthaḥ /
            tadetaddūṣayati-<span class="bold">teṣāmetamiti /</span>
            subodham /
            matāntaramāha-<span class="bold">aparetu vādina iti /</span>
            yadi na jīvaḥ /
            kartā bhoktā ca vastuto bhavet, tatastadāśrayāḥ karmavidhaya uparudhyeran /
            sūtrakāravacanaṃ ca 'nāsaṃbhavāt'iti kupyeta /
            tatkhalu brahmaṇo guṇānāṃ jīve 'saṃbhavamāha /
            na cābhede brahmaṇo jīvānāṃ brahmaguṇānāmasaṃbhavo jīveṣviti teṣāmabhiprāyaḥ /
            teṣāṃ vādināṃ śārīrakeṇaivottaraṃ dattam /
            tathāhi-paurvāparyaparyālocanayā vedāntānāmekamadvayamātmatattvaṃ, jīvāstvavidyopadhānakalpitā
            ityatra tātparyamavagamyate /
            naca vastusato brahmaṇo guṇāḥ samāropiteṣu jīveṣu saṃbhavanti /
            no khalu vastusatyā rajjvā dharmāḥ sevyatvādayaḥ samāropite bhujaṅge saṃbhavinaḥ /
            naca samāropito bhujaṅgo rajjvā bhinnaḥ /
            tasmānna sūtravyākopaḥ /
            avidyākalpitaṃ ca kartṛtvabhoktṛtvaṃ yathālokasiddhamupāśritya karmavidhayaḥ pravṛttāḥ,
            śyenādividhaya iva niṣiddhe 'pi 'na hiṃsyātsarvā bhūtāni'</p>
         
         
         <p>iti sādhyāṃśe 'bhicāre 'tikrāntaniṣedhaṃ puruṣamāśrityāvidyāvatpuruṣāśrayatvācchāstrasyetyuktam
            /
            tadidamāha-<span class="bold">teṣāṃ sarveṣāmiti</span> //19//</p>
         
         
         
         
         
         <p>START BsVBh_1,3.5.20</p>
         
         
         <p>nanu brahmacedatra vaktavyaṃ kṛtaṃ jīvaparāmarśenetyuktamityata āha-</p>
         
         
         <p class="bold">anyārthaś ca parāmarśaḥ | BBs_1,3.20 |</p>
         
         
         <p class="bold">anyārthaśca parāmarśaḥ /</p>
         
         <p>
            jīvasyopādhikalpitasya brahmabhāva upadeṣṭavyaḥ, na cāsau jīvamaparāmṛśya śakya upadeṣṭumiti
            tisṛṣvavasthāsu jīvaḥ parāmṛṣṭaḥ /<br />
            tadbhāvapravilayanaṃ tasya pāramārthikaṃ brahmabhāvaṃ darśayitumityarthaḥ //20//
            </p>
         
         
         
         
         
         <p>START BsVBh_1,3.5.21</p>
         
         
         <p class="bold">alpaśruter iti cet tad uktam | BBs_1,3.21 |</p>
         
         
         <p class="bold">alpaśruteriti cettaduktam /</p>
         
         <p>nigadavyākhyātena bhāṣyeṇa vyākhyātam //21//</p>
         
         
         
         
         
         <p>START BsVBh_1,3.6.22</p>
         
         
         <p class="bold">anukṛtes tasya ca | BBs_1,3.22 |</p>
         
         
         <p class="bold">anukṛtestasya ca /</p>
         
         <p>
            'abhānaṃ tejaso dṛṣṭaṃ sati tejo 'ntare yataḥ /<br />
            tejodhātvantaraṃ tasmādanukārācca gamyate //
            </p>
         
         
         <p>'balīyasā hi saureṇa tejasā mandaṃ tejaścandratārakādyabhibhūyamānaṃ dṛṣṭaṃ, na tu
            tejaso 'nyena /
            ye 'pi pidhāyakāḥ pradīpasya gṛhaghaṭādayo na te svabhāsā pradīpaṃ bhāsayitumīśate
            /
            śrūyate ca-'tasya bhāsā sarvamidaṃ vibhāti'iti /
            sarvaśabdaḥ prakṛtasūryādyapekṣaḥ /
            na cātulyarūpe 'nubhānamityanukāraḥ saṃbhavati /
            nahi gāvo varāhamanudhāvantīti kṛṣṇavihaṅgānudhāvanamupapadyate gavām, api tu tādṛśasūkarānudhāvanam
            /
            tasmādyadyapi 'yasmin dyauḥ pṛthivī cāntarikṣamotam'iti brahma prakṛtaṃ, tathāpyabhibhavānukārasāmarthyalakṣaṇena
            liṅgena prakaraṇabādhayā tejodhāturavagamyate, na tu brahma, liṅgānupapatteḥ /
            tatra taṃ tasyeti ca sarvanāmapadāni pradarśanīyamevāvamrakṣyanti /
            
            <p>
               naca tacchabdaḥ pūrvoktaparāmarśīti niyamaḥ samasti /<br />
               nahi 'tena raktaṃ rāgāt' 'tasyāpatyam'ityādau pūrvoktaṃ kiñcidasti /<br />
               tasmātpramāṇāntarāpratītamapi tejo 'ntaramalaukikaṃ śabdādupāsyatvena gamyata iti
               prāpte ucyate-'brahmaṇyeva hi talliṅgaṃ na tu tejasyalaukike /<br />
               tasmānna tadupāsyatve brahma jñeyaṃ tu gamyate //
               </p>
         </p>
         
         
         <p>' 'tameva bhāntat'ityatra kimalaukikaṃ tejaḥ kalpayitvā sūryādīnāmanubhānamupapadyatām,
            kiṃvā 'bhārūpaḥ satyasaṃkalpaḥ'iti śrutyantaraprasiddhena brahmaṇo bhānena sūryādīnāṃ
            bhānamupapādyatāmiti viśaye na śrutasaṃbhave 'śrutasya kalpanā yujyata ityaprasiddhaṃ
            nālaukikamupāsyaṃ tejo yujyate, api tu śrutiprasiddhaṃ brahmaiva jñeyamiti /
            tadetadāha-<span class="bold">prājña evātmā bhavitumarhati /</span>
            virodhamāha-<span class="bold">samatvācceti /</span>
            nanu svapratibhāne sūryādayaścākṣuṣaṃ tejo 'pekṣante /
            na hyandhenaite dṛśyante /
            tathā tadeva cākṣuṣaṃ tejo bāhyasauryāditejaḥāpyāyitaṃ rūpādi prakāśayati nānāpyāyitam,
            andhakāre 'pi rūpadarśanaprasaṅgādityata āha-<span class="bold">yaṃ bhāntamanubhāyuriti /</span>
            nahi tejontarasya tejo 'ntarāpekṣāṃ vyāsedhāmaḥ, kintu tadbhānamanubhānam /
            naca locanabhānamanubhānti sūryādayaḥ /
            tadidamuktam-<span class="bold">nahi pradīpa iti /</span>
            pūrvapakṣamanubhāṣya vyabhicāramāha-<span class="bold">yadapyuktamiti /</span>
            etaduktaṃ bhavati-yadi svarūpasāmyābhāvamabhipretyānukāro nirākriyate, tadā vyabhāciraḥ
            /
            atha kriyāsāmyābhāvaṃ, so 'siddhaḥ /
            asti hi vāyurajasoḥ svarūpavisadṛśayorapi niyatadigdeśavahanakriyāsāmyam /
            vanhyayaḥ piṇḍayostu yadyapi dahanakriyā na bhidyate tathāpi dravyabhedena kriyābhedaṃ
            kalpayitvā kriyāsādṛśyaṃ vyākhyeyam /
            tadevamanukṛteriti vibhajya tasya ceti sūtrāvayavaṃ vibhajate-<span class="bold">tasya ceti caturthamiti /</span>
            jyotiṣāṃ sūryādīnāṃ brahma jyotiḥprakāśakamityarthaḥ /
            tejo 'ntareṇānindriyabhāvamāpannena sūryāditejo vibhātītyaprasiddham /
            sarvaśabdasya hi svarasato niḥśeṣābhidhānaṃ vṛttiḥ /
            sā tejedhātāvalaukike rūpamātraprakāśake saṃkucet /
            brahmaṇi tu niḥśeṣajagadavabhāsake na sarvaśabdasya vṛttiḥ saṃkucatīti-<span class="bold">tatraśabdamāharanniti /</span>
            sarvatra khalvayaṃ tatraśabdaḥ pūrvoktaparāmarśī /
            'tena raktaṃ rāgāt'ityādāvapi prakṛteḥ parasminpratyayer'thabhede 'nvākhyāyamāne prātipadikapratyarthasya
            pūrvavṛttatvamastīti teneti tatparāmarśānna vyabhāciraḥ /
            tathāca sarvanāmaśrutireva brahmopasthāpayati /
            tena bhavatu nāma prakaraṇālliṅgaṃ balīyaḥ, śrutistu liṅgādbalīyasīti śrautamiha brahmaiva
            gamyata iti /
            api cāpekṣitānapekṣitābhādhānayorapekṣitābhidhānaṃ yuktaṃ, dṛṣṭārthatvādityāha-<span class="bold">anantaraṃ ca hiraṇmaye pare kośa iti /</span>
            asminvākye jyotiṣāṃ jyotirityuktaṃ, tatra kathaṃ tat jyotiṣāṃ jyotirityapekṣāyāmitadamupatiṣṭhate-<span class="bold">na tatra sūrya iti /</span>
            svātantryeṇa tūcyamāne 'napekṣitaṃ syādadṛṣṭārthamiti /
            brahmaṇyapi caiṣāṃ bhānapratiṣedho 'vakalpata iti /
            ayamabhiprāyaḥ-'na tatra sūryo bhāti'iti neyaṃ satisaptamī, yataḥ sūryādīnāṃ tasmin
            satyabhibhavaḥ pratīyeta /
            api tu viṣayasaptamī /
            tena na tatra brahmaṇi prakāśayitavye sūryādayaḥ prakāśakatayā bhānti, kintu brahmaiva
            sūryādiṣu prakāśayitavyeṣu prakāśakatvena bhāti /
            tacca svayaṃprakāśam,<span class="bold">agṛhyo nahi gṛhyata ityādiśrutibhya iti</span> //22//</p>
         
         
         
         
         
         <p>START BsVBh_1,3.6.23</p>
         
         
         <p class="bold">api ca smaryate | BBs_1,3.23 |</p>
         
         
         <p><span class="bold">api ca smaryate /
               na tadbhāsayata iti</span>brahmaṇo 'grāhyatvamuktam /
            <span class="bold">yadādityagatam</span>ityanena tasyaiva grāhakatvamuktamiti //23//</p>
         
         
         
         
         
         <p>START BsVBh_1,3.7.24</p>
         
         
         <p class="bold">śabdād eva pramitaḥ | BBs_1,3.24 |</p>
         
         
         <p class="bold">śabdādeva pramitaḥ /</p>
         
         <p>
            'nāñjasā mānabhedo 'sti parasminmānavarjite /<br />
            bhūtabhavyeśitā jīve nāñjasī tena saṃśayaḥ //
            </p>
         
         
         <p>'kimaṅguṣṭhamātraśrutyanugrahāya jīvopāsanāparametadvākyamastu, tadanurodhena ceśānaśrutiḥ
            kathañcidvāyākhyāyatām, āhosvidīśānaśrutyanugrahāya brahmaparametadastu, tadanurodhenāṅguṣṭhamātraśrutiḥ
            kathañcinnīyatām /
            tatrānyatarasyānyatarānurodhaviṣaye prathamānurodho nyāyya ityaṅguṣṭhaśrutyanurodheneśānaśrutirnetavyā
            /
            apica yuktaṃ hṛtpuṇḍarīkadaharasthānatvaṃ paramātmānaḥ, sthānabhedanirdeśāt /
            taddhi tasyopalabdhisthānaṃ, śālagrāma iva kamalanābhasya bhagavataḥ /
            naca tathehāṅguṣṭhamātraśrutyā sthānabhedo nirdiṣṭaḥ parimāṇamātranirdeśāt /
            naca 'madhya ātmani'ityatra sthānabhedo 'vagamyate /
            ātmaśabdo hyayaṃ svabhāvavacano vā jīvavacano vā brahmavacano vā syāt /
            tatra svabhāvasya svabhavitradhīnanirūpaṇatayā svasya ca bhavituranirdeśānna jñāyate
            kasya madhya iti /
            naca jīvaparayorasti madhyamañjaseti naiṣa sthānanirdeśo vispaṣṭaḥ /
            spaṣṭastu parimāṇanirdeśaḥ /
            parimāṇabhedaśca parasminna saṃbhavatīti jīvātmaivāṅguṣṭhamātraḥ /
            sa khalvantaḥkaraṇādyupādhikalpito bhāgaḥ paramātmanaḥ /
            antaḥkaraṇaṃ ca prāyeṇa hṛtkamalakośasthānaṃ, hṛtkamalakośaśca manuṣyāṇāmaṅguṣṭhamātra
            iti tadavacchinno jīvātmāpyaṅguṣṭhamātraḥ, nabha iva vaṃśaparvāvacchinnamaratrimātram
            /
            api ca jīvātmanaḥ spaṣṭamaṅguṣṭhamātratvaṃ smaryate-'aṅguṣṭhamātraṃ puruṣaṃ niśicakarṣa
            yamo balāt'iti /
            nahi sarveśasya brahmaṇo yamena balānniṣkarṣaḥ kalpate /
            yamo hi jagau-'hariguruvaśago 'smi na svatantraḥ prabhavati saṃyamane mamāpi viṣṇuḥ'iti
            /
            tenāṅguṣṭhamātratvasya jīve niśchayādāpekṣikaṃ kiñcidbhūtabhavyaṃ prati jīvasyeśānatvaṃ
            vyākhyeyam /
            <span class="bold">'</span> <span class="bold">etadvai tat'</span>iti ca pratyakṣajīvarūpaṃ parāmṛśati /
            
            <p>
               tasmājjīvātmaivātropāsya iti prāptam /<br />
               evaṃ prāpte 'bhidhīyate-'praśnottaratvādīśānaśravaṇasyāviśeṣataḥ /<br />
               jīvasya brahmarūpatvapratyāyanaparaṃ vacaḥ //
               </p>
         </p>
         
         
         <p>'iha hi bhūtabhavyamātraṃ prati niraṅkuśamīśānatvaṃ pratīyate /
            prāk pṛṣṭaṃ cātra brahma 'anyatra dharmādanyatrādharmāt'ityādinā /
            tadanantarasya saṃdarbhasya tatprativacanatociteti 'etadvai tat'iti brahmābhidhānaṃ
            yuktam /
            
            <p>
               tathā cāṅguṣṭhamātratayā yadyapi jīve 'vagamyate tathāpi na tatparametadvākyaṃ, kintvaṅguṣṭhamātrasya
               jīvasya brahmarūpatāpratipādanaparam /<br />
               evaṃ niraṅkuśamīśānatvaṃ na saṃkocayitavyam /<br />
               naca brahmapraśnottaratā hātavyā /<br />
               tena yathā 'tattvamasi'iti vijñānātmanastvaṃpadārthasya taditi paramātmanaikatvaṃ
               pratipādyate, tathehāpyaṅguṣṭhaparimitasya vijñānātmana īśānaśrutyā brahmabhāvaḥ pratipādya
               iti yuktam //24//
               </p>
         </p>
         
         
         
         
         
         <p>START BsVBh_1,3.7.25</p>
         
         
         <p class="bold">hṛdyapekṣayā tu manuṣyādhikāratvāt | BBs_1,3.25 |</p>
         
         
         <p><span class="bold">hṛdyapekṣayā tu manuṣyādhikāratvāt /
               sarvagatasyāpi parabrahmaṇo hṛdaye 'vasthānamapekṣyeti</span>jīvābhiprāyam /
            na cānyaḥ paramātmāna iha grahaṇamarhatīti na jīvaparametadvākyamityarthaḥ /
            <span class="bold">manuṣyāneveti /</span><br />
            traivarṇikāneva /
            <span class="bold">arthitvāditi /</span><br />
            antaḥsaṃjñānāṃ mokṣamāṇānāṃ ca kāmyeṣu karmasvadhikāraṃ niṣedhati-<span class="bold">śaktatvāditi </span>tiryagdevarṣīṇāmaśaktānāmadhikāraṃ nivartayati /
            <span class="bold">upanayanādiśāstrācceti</span>śūdrāṇāmanadhikāritāṃ darśayati /
            <span class="bold">yadapyuktaṃ parimāṇopadeśātsmṛteśceti /</span>
            yadyetatparamātmaparaṃ kimiti tarhi jīva ihocyate /
            nanu paramātmaivocyatām /
            ucyate ca jīvaḥ, tasmājjīvaparameveti bhāvaḥ /
            pariharati<span class="bold">-tatpratyucyata iti /</span></p>
         
         
         <p>jīvasya hi tattvaṃ paramātmabhāvaḥ, tadvaktavyam, naca tajjīvamanabhidhāya śakyaṃ
            vaktumiti jīva ucyata ityarthaḥ //25//</p>
         
         
         
         
         
         <p>START BsVBh_1,3.8.26</p>
         
         
         <p class="bold">tadupary api bādarāyaṇaḥ saṃbhavāt | BBs_1,3.26 |</p>
         
         
         <p class="bold">taduparyapi bādarāyaṇaḥ saṃbhavāt /</p>
         
         <p>devarṣīṇāṃ brahmavijñānādhikāracintā samanvayalakṣaṇe 'saṃgatetyasyāḥ prāsaṅgikīṃ
            saṃgatiṃ darśayituṃ prasaṅgamāha-<span class="bold">aṅguṣṭhamātraśrutiriti /</span>
            syādetat /
            devādīnāṃ vividhavicitrānandabhogabhogināṃ vairāgyābhāvānnārthitvaṃ brahmavidyāyāmityata
            āha-<span class="bold">tatrārthitvaṃ tāvanmokṣaviṣayamiti /</span>
            kṣayātiśayayogyasya svargādyupabhoge 'pi bhāvādasti vairāgyamityarthaḥ /
            nanu devādīnāṃ vigrahādyabhāvendriyārthasaṃnikarṣajāyāḥ pramāṇādivṛtteranupapatteravidvattayā
            sāmarthyābhāvena nādhikāra ityata āha<span class="bold">-tadā sāmarthyamiti teṣāmiti /</span>
            yathā ca mantrādibhyastadavagamastathopariṣṭādupapādayiṣyate /
            nanu śūdravadupanayanāsaṃbhavenādhyayanābhāvātteṣāmanadhikāra ityata āha-<span class="bold">na copanayanaśāstreṇeti /</span>
            na khalu vidhivat gurumukhādgṛhyamāṇo vedaḥ phalavatkarmabrahmāvabodhahetuḥ, api tvadhyayanottarakālaṃ
            nigamaniruktavyākaraṇādividitapadatarthasaṃgateradhigataśābdanyāyatattvasya puṃsaḥ
            smaryamāṇaḥ /
            sa ca manuṣyāṇāmiha janmanīva devadīnāṃ prāci bhave vidhivadhīta āmnāya iha janmani
            smaryamāṇaḥ /
            ata eva svayaṃ pratibhāto vedaḥ saṃbhavatītyarthaḥ /
            naca karmānadhikāre brahmavidyānadhikāro bhavatītyāha-<span class="bold">yadapi karmasvanadhikārakāraṇamuktamiti /</span></p>
         
         
         <p>
            vasvādīnāṃ hi na vasvādyāntaramasti /<br />
            nāpi bhṛgvādīnāṃ bhṛgvādyantaramasti /<br />
            prācāṃ vasubhṛguprabhṛtīnāṃ kṣīṇādhikāratvenedānīṃ devarṣitvābhāvādityarthaḥ //26//
            </p>
         
         
         
         
         
         <p>START BsVBh_1,3.8.27</p>
         
         
         <p class="bold">virodhaḥ karmaṇīti cen nānekapratipatter darśanāt | BBs_1,3.27 |</p>
         
         
         <p class="bold">virodhaḥ karmaṇīti cennānekapratipatterdarśanāt /</p>
         
         <p>mantrādipadasamanvayātpratīyamānor'thaḥ pramāṇāntarāvirodhe satyupeyaḥ na tu virodhe
            /
            pramāṇāntaraviruddhaṃ cedaṃ vigrahavattvādi devatāyāḥ /
            tasmāt 'yajamānaḥ prastaraḥ'ityādivadupacaritārtho mantrādirvyākhyeyaḥ /
            tathāca vigrahādyabhāvācchabdopahitārthor'thopahito vā śabdo devatetyacetanatvānna
            tasyāḥ kvacidapyadhikāra iti śaṅkārthaḥ /
            nirākaroti-<span class="bold">na /</span>
            kasmāt /
            <span class="bold">anekarūpapratipatteḥ /</span>
            saiva kuta ityata āha-<span class="bold">darśanāt</span>śrutiṣu smṛtiṣu ca /
            tathāhi-ekasyānekakāyanirmāṇamadarśanādvā na yujyate, bādhadarśanādvā /
            tatrādarśanamasiddhaṃ, śrutismṛtibhyāṃ darśanāt /
            nahi laukikena pramāṇenādṛṣṭatvādāgamena dṛṣṭamadṛṣṭaṃ bhavati, mā bhūdyāgādīnāmapi
            svargādisādhanatvamadṛṣṭamiti manuṣyaśarīrasya mātāpitṛsaṃyogajatvaniyamādasati pitroḥ
            saṃyoge kutaḥ saṃbhavaḥ, saṃbhave vānagnito 'pi dhūmaḥ syāditi bādhadarśanamiti cet
            /
            hanta kiṃ śarīratvena hetunā devādiśarīramapi mātāpitṛsaṃyogajaṃ siṣādhayiṣasi /
            tathā cānekānto hetvābhāsaḥ, svedajodbhijjānāṃ śarīrāṇāmatadbhetutvāt /
            icchāmātranirmāṇatvaṃ dehādīnāmadṛṣṭacaramiti cet, na /
            bhūtopādānatvenecchāmātranirmāṇatvāsiddheḥ /
            bhūtavaśināṃ hi devādīnāṃ nānākāyacikīrṣāvaśādbhūtakriyotpattau bhūtānāṃ parasparasaṃyogena
            nānākāyamasutpādāt /
            dṛṣṭā ca vaśina icchāvaśādvaśye kriyā, yathā viṣavidyāvida icchāmātreṇa viṣaśakalapreraṇam
            /
            naca viṣavidyāvido darśanenādhiṣṭhānadarśanādvyavahitaviprakṛṣṭabhūtādarśanāddevādīnāṃ
            kathamadhiṣṭhānamiti vācyam /
            kācābhrapaṭalapihitasya viprakṛṣṭasya ca bhaumaśanaiścarāderdarśanena vyabhācirāt
            /
            asaktāśca dṛṣṭayo devādīnāṃ kācābhrapaṭalādivanmahīmahīdharādibhirna vyavadhīyante
            /
            na cāsmadādivatteṣāṃ śarīritvena vyavahitāviprakṛṣṭādidarśanāsaṃbhavo 'numīyata iti
            vācyam, āgamavirodhino 'numānasyotpādāyogāt /
            antardhānaṃ cāñjanādinā manujānāmiva teṣāṃ prabhavatāmupapadyate, tena saṃnihitānāmapi
            na kratudeśe darśanaṃ bhaviṣyati /
            tasmātsūktam-anekapratipatteriti-<span class="bold">tathāhi kati devā ityupakramyeti /</span>
            vaiśvadevaśastrasya hi nividi 'kati devāḥ'ityupakramya nividaivottaraṃ dattaṃ śākalyāya
            yājñavalkyena-<span class="bold">trayaśca trī ca śatā trayaśca trī ca sahasreti /</span>
            vivinnāma śasyamānadevatāsaṃkhyāvācakāni mantrapadāni /
            etaduktaṃ bhavati-vaiśvadevasya nividi kati devāḥ śasyamānāḥ prasaṃkhyātā iti śākalyena
            pṛṣṭe yājñavalkyasyottaraṃ-'trayaśca trī ca śatā'ityādi /
            yāvatsaṃkhyākā vaiśvadevanividi saṃkhyātā devāsta etāvanta iti /
            punaśca śākalyena 'katame te'iti saṃkhyeyeṣu pṛṣṭeṣu yājñavalkyasyottaram-<span class="bold">mahimāna evaiṣāmete trayastriṃśattveva devā iti /</span>
            aṣṭau vasava ekādaśa rudrā dvādaśādityā indraśca prajāpatiśceti trayastriṃśaddevāḥ
            /
            tatrāgniśca pṛthivī ca vāyuścāntarikṣaṃ cādityaśca dyauśca candramāśca nakṣatrāṇi
            ceti vasavaḥ /
            ete hi prāṇināṃ karmaphalāśrayeṇa kāryakāraṇasaṃghātarūpeṇa pariṇamanto jagadidaṃ
            sarvaṃ vāsayanti, tasmādvasavaḥ /
            katame rudrā iti daśeme puruṣe prāṇāḥ buddhikarmendriyāṇi daśa, ekādaśaṃ ca mana iti
            /
            tadetāni prāṇaḥ, tadvṛttitvāt /
            te hi prāyaṇakāla utkrāmantaḥ puruṣaṃ rodayantīti rudrāḥ /
            katama ādityā iti dvādaśamāsāḥ saṃvatsarasyāvayavāḥ punaḥ punaḥ paruvartamānāḥ prāṇabhṛtāmāyūṃṣi
            ca karmaphalopabhogaṃ cādāpayantītyādityāḥ /
            aśanirindraḥ, sā hi balaṃ, sā hīndrasya paramā īśatā, tayā hi sarvānprāṇinaḥ pramāpayati,
            tena stanayitnuraśanirindraḥ /
            yajñaḥ prajāpitiriti, yajñasādhanaṃ ca yajñarūpaṃ ca paśavaḥ prajāpatiḥ /
            eta eva trayastriṃśaddevāḥ ṣaṇṇāmagnipṛthivīvāyvantarikṣādityādivāṃ mahimāno na tato
            bhidyante /
            ṣaḍeva tu devāḥ /
            te tu ṣaḍagniṃ pṛthivīṃ caikīkṛtyāntarikṣaṃ vāyuṃ caikīkṛtya divaṃ cādityaṃ caikīkṛtya
            trayo lokāstraya eva devā bhavanti /
            eta eva ca trayo 'nnaprāṇayorantarbhavanto 'nnaprāṇau dvau devau bhavataḥ /
            tāvapyadhyardho deva ekaḥ /
            katamo 'dhyardhaḥ, yo 'yaṃ vāyuḥ pavate /
            kathamayameka evādhyardhaḥ, yadasminsati sarvamidamadhyardhaṃ vṛddhiṃ prāpnoti tenādhyardha
            iti /
            katama eka iti, sa evādhyardhaḥ prāṇa eko brahma /
            sarvadevātmatvena bṛhattvādbrahma tadeva syādityācakṣate parokṣābhidhāyakena śabdena
            /
            tasmādekasyaiva devasya mahimavaśādyugapadanekadevarūpatāmāha śrutiḥ /
            smṛtiśca nigavyākhyātā /
            api ca pṛthagjanānāmapyupāyānuṣṭhānavaśātprāptāṇimadyaiśvaryāṇāṃ yugapannānākāyanirmāṇaṃ
            śrūyate, tatra kaiva kathā devānāṃ svabhāvasiddhānāmityāha-<span class="bold">prāptāṇimādyaiśvaryāṇāṃ yogināmiti /</span>
            aṇimā laghimā mahimā prāptiḥ prākāmyamīśitvaṃ vaśitvaṃ yatrakāmāvasāyitetyaiśvaryāṇi<span class="bold"> /
               aparā vyākhyeti /</span>
            anekatra karmaṇi yugapadaṅgabhāvapratipattiraṅgabhāvagamanaṃ, tasya darśanāt /
            tadeva parisphuṭaṃ darśayituṃ vyatirekaṃ tāvadāha-<span class="bold">kvacideka iti /</span>
            na khalu bahuṣu śrāddheṣveko brāhmaṇo yugapadaṅgabhāvaṃ gantumarhati /
            ekasyānekatra yugapadaṅgabhāvamāha-<span class="bold">kvaciccaika iti /</span></p>
         
         
         <p>
            yathaikaṃ brāhmaṇamuddiśya yugapannamaskāraḥ kriyate bahubhistathā svasthānasthitāmekāṃ
            devatāmuddiśya bahubhiryajamānairnānādeśāvasthitairyugapaddhavistyajyate, tasyāśca
            tatrāsaṃnihitāyā apyaṅgabhāvo bhavati /<br />
            asti hi tasyā yugapadviprakṛṣṭānekārthopalambhasāmarthyamityupapāditam //27//
            </p>
         
         
         
         
         
         <p>START BsVBh_1,3.8.28</p>
         
         
         <p class="bold">śabda iti cen nātaḥ prabhavāt pratyakṣānumānābhyām | BBs_1,3.28 |</p>
         
         
         <p class="bold">śabda iti cennātaḥ prabhavātpratyakṣānumānābhyām /</p>
         
         <p>gotvādivatpūrvāvamarśābhāvādupādherapyekasyāpratīteḥ pācakādivadākāśadiśabdavadvyaktivacanā
            eva vasvādiśabdāḥ tasyāśca nityatvāttayā saha saṃbandho nityo bhavet /
            vigrahādiyoge tu sāvayavatvena vasvādīnāmanityatvāttataḥ pūrvaṃ vasvādiśabdo na svārthena
            saṃbaddha āsīt, svārthasyaivābhāvāt /
            tataścotpanne vasvādau vasvādiśabdasaṃbandhaḥ prādurbhavandevadattādiśabdasaṃbandhavatpuruṣabuddhiprabhava
            iti tatpūrvako vākyārthapratyayo 'pi puruṣabuddhyadhīnaḥ syāt /
            puruṣabuddhiśca mānāntarādhīnajanmeti mānāntarāpekṣayā prāmāṇyaṃ vedasya vyāhanyeteti
            śaṅkārthaḥ /
            uttaram-<span class="bold">na /
               ataḥ prabhavāt /</span>
            vasutvādijātivācakācchabdāttajjātīyāṃ vyaktiṃ cikīrṣitāṃ buddhivāsikhya tasyāḥ prabhavanam
            /
            tadidaṃ tatprabhavatvam /
            etaduktaṃ bhavati-yadyapi na śabda upādānakāraṇaṃ vasvādīnāṃ brahmopādānatvāt, tathāpi
            nimittakāraṇamuktena krameṇa /
            na caitāvatā śabdārthasaṃbandhasyānityatvaṃ, vasvādijātervā tadupādhervā yayā kayācidākṛtyāvacchinnasya
            nityatvāditi /
            imamevārtamākṣepasamādhānābhyāṃ vibhajate-<span class="bold">nanu janmādyasya yata iti /</span>
            te nigadavyākhyāte /
            tatkimidānīṃ svayaṃbhuvā vāṅnirmitā kālidāsādibhiriva kumārasaṃbhavādi, tathāca tadeva
            pramāṇāntarāpekṣavākyatvādaprāmāṇyamāpatitamityata āha-<span class="bold">utsargo 'pyayaṃ vācaḥ saṃpradāyapravartanātmaka iti /</span>
            saṃpradāyo guruśiṣyaparamparayādhyayanam /
            etaduktaṃ bhavati-svayaṃbhuvo vedakartṛtve 'pi na kālidāsādivatsvatantratvamapi tu
            pūrvasṛṣṭyanusāreṇa /
            etaccāsmābhirupapāditam /
            upapādayiṣyati cāgre bhāṣyakāraḥ /
            api cādyatve 'pyetaddṛśyate /
            taddarśanātprācāmapi kartṝṇāṃ tathābhāvo 'numīyata ityāha-<span class="bold">apica cikīrṣitamiti /</span>
            ākṣipati-<span class="bold">kimātmakaṃ punariti /</span>
            ayamabhisaṃdhiḥ-vācakaśabdaprabhavatvaṃ hi devānāmabhyupetavyaṃ, avācakena teṣāṃ buddhāvanālekhanāt
            /
            tatra na tāvadvasvādīnāṃ vakārādayo varṇā vācakāḥ, teṣāṃ pratyuccāraṇamanyatvenāśakyasaṃgatigrahatvāt,</p>
         
         
         <p>agṛhītasaṃgateśca vācakatve 'tiprasaṅgāt /
            api caite pratyekaṃ vā vākyārthamabhidadhīran militā vā /
            na tāvatpratyekam, ekavarṇoccāraṇānantaramarthapratyayādarśanāt, varṇāntaroccāraṇānarthakyaprasaṅgācca
            /
            nāpa militāḥ, teṣāmekavaktṛprayujyamānānāṃ rūpato vyaktito vā pratikṣaṇamapavargiṇāṃ
            mithaḥ sāhityasaṃbhavābhāvāt /
            naca pratyekasamudāyābhyāmanyaḥ prakāraḥ saṃbhavati /
            naca svarūpasāhityābhāve 'pi varṇānāmāgneyādīnāmiva saṃskāradvārakamasti sāhityamiti
            sāṃprataṃ, vikalpāsahatvāt /
            ko nu khalvayaṃ saṃskāro 'bhimataḥ, kimapūrvamāgneyādijanyamiva, kiṃvā bhāvanāparanāmā
            smṛtiprasavabījam /
            na tāvatprathamaḥ kalpaḥ /
            nahi śabdaḥ svarūpato 'ṅgato vāvidito 'viditasaṃgatirarthadhīheturindriyavat /
            uccaritasya badhireṇāgṛhītasya gṛhītasya vāgṛhītasaṃgaterapratyāyakatvāt /
            tasmādvidito viditasaṃgatirviditasamastajñāpanāṅgaśca śabdo dhūmādivatpratyāyako 'bhyupeyaḥ
            /
            tathācāpūrvābhidhāno 'sya saṃskāraḥ pratyāyanāṅgamityarthapratyayātprāgvagantavyaḥ
            /
            naca tadā tasyāvagamopāyo 'sti /
            arthapratyayāttu tadavagamaṃ samarthayamāno duruttaramitaretarāśrayamāviśati, saṃskārāvasāyādarthapratyayaḥ,
            tataśca tadavasāya iti /
            bhāvanābhidhānastu saṃskāraḥ smṛtiprasavasāmarthyamātmanaḥ /
            naca tadevārthapratyayaprasavasāmarthyamapi bhavitumarhati /
            nāpi tasyaiva sāmarthyasya sāmarthyāntaram /
            nahi yaiva vahnerdahanaśaktiḥ saiva tasya prakāśanaśaktiḥ /
            nāpi dahanaśakteḥ prakāśanaśaktiḥ apica vyutkrameṇoccaritebhyo varṇebhyaḥ saivāsti
            smṛtibījaṃ vāsanetyarthapratyayaḥ prasajyeta /
            na cāsti /
            tasmānna kathañcidapi varṇā arthavīhetavaḥ /
            nāpi tadatiriktaḥ sphoṭātmā /
            tasyānubhavānārohāt /
            arthadhiyastu kāryāttadavagame parasparāśrayaprasaṅga ityuktaprāyam /
            sattāmātreṇa tu tasya nityasyārthadhīhetubhāve sarvadārthapratyayotpādaprasaṅgaḥ,
            nirapekṣasya hetoḥ sadātanatvāt /
            tasmādvācakācchabdādvācyotpāda ityanupapannamiti /
            atrācāryadeśīya āha<span class="bold">-sphoṭamityāheti /</span>
            mṛṣyāmahe na varṇāḥ pratyāyakā iti /
            na sphoṭa iti tu na mṛṣyāmaḥ /
            tadanubhavānantaraṃ viditasaṃgaterarthadhīsamutpādāt /
            naca varṇātiriktasya tasyānubhāvo nāsti /
            gaurityekaṃ padaṃ, gāmānaya śuklamityekaṃ vākyamiti nānāvarṇapadātiriktaikapadavākyāvagateḥ
            sarvajanīnatvāt /
            na cāyamasati bādhake ekapadavākyānubhavaḥ śakyo mithyetivaktum /
            nāpyaupādhikaḥ /
            upādhiḥ khalvekadhīgrāhyatā vā syāt, ekārthadhīhetutā vā /
            na tāvadekadhīgocarāṇāṃ dhavakhadirapalāśānāmekanirbhāsaḥ pratyayaḥ samasti /
            tathā sati dhavakhadirapalāśā iti na jātu syāt /</p>
         
         
         <p>nāpyekārthadhīhetutā /
            taddhetutvasya varṇeṣu vyāsedhāt /
            taddhetutvena tu sāhityakalpane 'nyonyāśrayaprasaṅgaḥ /
            sāhityāttaddhetutvaṃ taddhetutvācca sāhityamiti /
            tasmādayamabādhito 'nupādhiśca padavākyagocara ekanirbhāsānubhavo varṇātiriktaṃ vācakamekamavalambate
            sa sphoṭa iti taṃ ca dhvanayaḥ pratyekaṃ vyañjayanto 'pi na drāgitveva viśadayanti,
            yena drāgārthadhīḥ syāt /
            api tu ratnatattvajñānavadyathāsvaṃ dvitricatuṣpañcaṣaḍdarśanajanitasaṃskāraparipākasacivacetopalabdhajanmani
            carame cetasi cakāsti viśadaṃ padavākyatattvamiti prāganutpannāyāstadanantaramarthadhiya
            udaya iti nottareṣāmānarthakyaṃ dhvanīnām /
            nāpi prācāṃ, tadabhāve tajjanitasaṃskāratatparipākābhāvenānugrahābhāvāt /
            antyasya cetasaḥ kevalasyājanakatvāt /
            naca padapratyayavat, pratyekamavyaktāmarthadhiyamādhāsyanti prāñco varṇāḥ, caramastu
            tatsacivaḥ sphuṭatarāmiti yuktam /
            vyaktāvyaktāvabhāsitāyāḥ pratyakṣajñānaniyamāt /
            sphoṭajñānasya ca pratyakṣatvāt /
            arthadhiyastvapratyakṣāyā mānāntarajanmano vyakta evopajano na vā syānna punarasphuṭa
            iti na samaḥ samādhiḥ /
            tasmānnityaḥ sphoṭa eva vācako na varṇā iti /
            tadetadācāryadeśīyamataṃ svamatamupapādayannapākaroti-<span class="bold">varṇā eva tu na śabda iti /</span>
            evaṃ hi varṇātiriktaḥ sphoṭo 'byupeyeta, yadi varṇānāṃ vācakatvaṃ na saṃbhavet, sa
            cānubhavapaddhatimadhyāsīta /
            dvidhā ca vācakatvaṃ varṇānāṃ, kṣaṇikatvenāśakyasaṃgatigrahatvādvā vyastasamastaprakāradvayābhāvādvā
            /
            na tāvatprathamaḥ kalpaḥ /
            varṇānāṃ kṣaṇikatve mānābhāvāt /
            nanu varṇānāṃ pratyuccāraṇamanyatvaṃ sarvajanaprasiddham /
            na /
            pratyabhijñāyamānatvāt /
            
            <p>
               na cāsatyapyekatve jvālādivatsādṛśyanibandhanametat, pratyabhijñānamiti sāṃpratam
               /<br />
               sādṛśyanibandhanatvamasya balavadbādhakopanipātādvāsthīyeta, kvacijjvālādau vyabhicāradarśanādvā
               /<br />
               tatra kvacidvyabhicāradarśanena tadutprekṣāyāmucyate vṛddheḥ svataḥprāmāṇ.vādibhiḥ-'utprekṣeta
               hi yo mohādajñātamapi bādhanam /<br />
               sa sarvavyavahāreṣu saṃśayātmā kṣayaṃ vrajet //
               </p>
         </p>
         
         
         <p>'iti /
            prapañcitaṃ caitadasmābhirnyāyakaṇikāyām /
            na cedaṃ pratyabhijñānaṃ gatvādijātiviṣayaṃ na gādivyaktiviṣayaṃ, tāsāṃ pratinaraṃ
            bhedopalambhādata eva śabdabhedopalambhādvaktṛbheda unnīyate 'somaśarmādhīte na viṣṇuśarmā'iti
            yuktam /
            yato bahuṣu gakāramuccārayatsu nipuṇamanubhavaḥ parīkṣyatām /
            
            <p>
               yathā kālākṣīṃ ca svastimatīṃ cekṣamāṇasya vyaktibhedaprathāyāṃ satyāmeva tadanugatamekaṃ
               sāmānyaṃ prathate, tathā kiṃ gakārādiṣu bhedena prathamāneṣveva gatvamekaṃ tadanugataṃ
               cakāsti, kiṃvā yathā gotvamājānata ekaṃ bhinnadeśaparimāṇasaṃsthānavyaktyupadhānabhedādbhinnadeśamivālpamiva
               mahadiva dīrghamiva vāmanamiva tathāgavyaktirājānata ekāpi vyañjakabhedāttadharmānupātinīva
               prathata iti bhavanta eva vidāṅkurvantu /<br />
               tatra gavyaktibhedamaṅgīkṛtyāpi yo gatvasyaikasya paropadhānabhedakalpanāprayāsaḥ
               sa varaṃ gavyaktāvevāstu kimantargaḍunā gatvenābhyupetena /<br />
               yathāhuḥ-'tena yatprārtyate jātestadvarṇādeva lapsyate /<br />
               vyaktilabhyaṃ tu nādebhya iti gatvādidhīrvṛthāḥ //
               </p>
         </p>
         
         
         <p>'naca svastintyādivat gavyaktibhedapratyayaḥ sphuṭaḥ pratyuccāraṇamasti /
            tathā sati daśa gakārānudacārayaccaitra iti hi pratyayaḥ syāt /
            na syāddaśakṛtva udacārayadgakāramiti /
            na caiṣa jātyabhiprāyo 'bhyāso yathā śatakṛtvastittirīnupāyuṅkta devadatta iti /
            atra hi sorastāḍaṃ krandato 'pi gakārādivyaktau lokasyoccāraṇābhyāsapratyayasya vinirvṛttiḥ
            /</p>
         
         
         <p>codakaḥ pratyabhijñānabādhakamutthāpayatiṃ-<span class="bold">kathaṃ hyekasminkāle bahūnāmuccārayatāmiti /</span>
            yat yugapadviruddhadharmasaṃsargavat tat nānā, yathā gavāśvādirdviśaphaikaśaphakeśaragalakambalādimān
            /
            yugapadudāttānudāttādiviruddhadharmasaṃsargavāṃścāyaṃ varṇaḥ /
            tasmānnānā bhavitumarhati /
            na codāttādayo vyañjakadharmāḥ, na varṇadharmā iti sāṃpratam /
            vyañjakā hyasya vāyavaḥ /
            teṣāmaśrāvaṇatve kathaṃ taddharmāḥ śrāvaṇāḥ syuḥ /
            idaṃ tāvadatra vaktavyam /
            nahi guṇagocaramindriyaṃ guṇinamapi gocarayati, mā bhūvan ghrāṇarasanaśrotrāṇāṃ gandharasaśabdagocarāṇāṃ
            tadvantaḥ pṛthivyudakākāśā gocarāḥ /
            evaṃ ca mā nāma bhūdvāyugocaraṃ śrotram, tadguṇāṃstūdāttādīn gocarayiṣyati /
            te ca śabdasaṃsargagrahāt śabdadharmatvenādhyavasīyante /
            naca śabdasya pratyabhijñānāvadhṛtaikatvasya svarūpata udāttādayo dharmāḥ parasparavirodhino
            'paryāyeṇa saṃbhavanti /
            tasmādyathā mukhasyaikasya maṇikṛpāṇadarpaṇādyupadhānavaśānnānādeśaparimāṇasaṃsthānabhedavibhrḥamaḥ,
            evamekasyāpi varṇasya vyañjakadhvaninibandhano 'yaṃ viruddhanānādharmasaṃsargavibhramaḥ,
            na tu bhāviko nānādharmasaṃsarga iti sthite 'bhyupetya parihāramāha bhāṣyakāraḥ-<span class="bold">athavā dhvanikṛta iti /</span>
            athaveti pūrvapakṣaṃ vyāvartayati /
            bhavetāṃ nāma guṇaguṇināvekendriyagrāhyau, tathāpyadoṣaḥ /
            dhvanīnāmapi śabdavacchrāvaṇatvāt /
            dhvanisvarūpaṃ praśnapūrvakaṃ varṇebhyo niṣkarṣayati<span class="bold">-kaḥ punarayamiti /</span>
            na cāyamanirdhāritaviśeṣavarṇatvasāmānyamātrapratyayo na tu varṇātiriktadabhivyañjakadhvanipratyaya
            iti sāṃpratam /
            tasyānunāsikatvādibhedabhinnasya gādivyaktivatpratyabhijñānābhāvāt, apratyabhijñāyamānasya
            caikatvābhāvena sāmānyabhāvānupapatteḥ /
            tasmādavarṇātmako vaiṣa śabdaḥ, śabdātirikto vā dhvaniḥ, śabdavyañjakaḥ śrāvaṇo 'bhyupeyaḥ
            ubhayathāpi cākṣu vyañjaneṣu ca tattaddhvanibhedopadhānenānunāsikatvādayo 'vagamyamānāstaddharmā
            eva śabde pratīyante na tu svataḥ śabdasya dharmāḥ /
            tathā ca yeṣāmanunāsikatvādayo dharmāḥ parasparaviruddhā bhāsante bhavatu teṣāṃ dhvanīnāmanityatā
            /
            nahi teṣu pratyabhijñānamasti /
            yeṣu tu varṇeṣu pratyabhijñānaṃ na teṣāmanunāsikatvādayo dharmā iti nānityāḥ /
            <span class="bold">evaṃ ca sati sālambanā iti /</span>
            yadyeṣa parasyāgraho dharmiṇyagṛhyamāṇe taddharmā na śakyā grahītumiti, evaṃ nāmāstu
            tathā tuṣyatu paraḥ /
            tathāpyadoṣa ityarthaḥ /
            tadanena prabandhena kṣaṇikatvena varṇānāmaśakyasaṃgatigrahatayā yadavācakatvamāpāditaṃ
            varṇānāṃ tadapākṛtam /
            vyastasamastaprakāradvayāsaṃbhavena tu yadāsañjitaṃ tannirācikīrṣurāha-<span class="bold">varṇebhyaścārthapratīteriti /</span>
            kalpanāmamṛṣyamāṇa ekadeśyāha-<span class="bold">na kalpayāmīti /</span>
            nirākaroti-<span class="bold">na /
               asyā api buddheriti /</span>
            nirūpayatu tāvadgaurityekaṃ padamiti dhiyamāyuṣmān /
            kimiyaṃ pūrvānubhūtāngakārādīneva sāmastyenāvagāhate kiṃvā gakārādyatiriktaṃ, gavayamiva
            varāhādibhyo vilakṣaṇam /
            yadi gakārādivilakṣaṇamavabhāsayet, gakārādirūṣitaḥ pratyayo na syāt /
            nahi varāhadhīrmahiṣarūṣitaṃ varāhamavagāhate /
            padatattvamekaṃ pratyekamabhivyañjayanto dhvanayaḥ prayatnabhedabhinnāstulyasthānakaraṇaniṣpādyatayānyonyavisadṛśatattatpadḥavyañjakadhvanisādṛśyena
            svavyañjanīyasyaikasya padatattvasya mitho visadṛśānekapadasādṛśyānyāpādayantaḥ sādṛśyopadhānabhedādekamapyabhāgamapi
            nāneva bhāgavadiva bhāsayanti, mukhyamivaikaṃ niyatavarṇaparimāṇasthānasaṃsthānabhedamapi
            maṇikṛpāṇadarpaṇādayo 'nekavarṇaparimāṇasaṃsthānabhedam /
            evaṃ ca kalpitā evāsya bhāgā varṇā iti cet, tatkimidānīṃ varṇabhedānasatyapi bādhake
            mithyeti vaktumadhyavasito 'si /
            ekadhīreva nānātvasya badhiketi cet, hantāsyāṃ nānā varṇāḥ prathanta iti nānātvāvabhāsa
            ekaikatvaṃ kasmānna bādhate /
            athavā vanasenādibuddhivadekatvanānātve na viruddhe /
            no khalu senāvanabuddhī gajapadātituragādīnāṃ campakāśokakiṃśukādīnāṃ ca bhedamapabādhamāne
            udīyete, api tu bhinnānāmeva satāṃ kenacidekenopādhināvacchinnānāmekatvāmāpādayataḥ
            /
            naca paropādhikenaikatvena svābhāvikaṃ nānātvaṃ virudhyate /
            nahyaupacārikamagnitvaṃ māṇavakasya svābhāvikanaratvavirodhi /
            tasmātpratyekavarṇānubhavajanitabhāvanānicayalabdhajanmani nikhilavarṇāvagāhini smṛtijñāna
            ekasminbhāsamānānāṃ varṇānāṃ tadekavijñānaviṣayatayā vaikārthadhīhetutayā vaikatvamaupacārikamavagantavyam
            /
            na caikārthadhīhetutvenaikatvamekatvena caikārthadhīhetubhāva iti parasparāśrayam
            /
            nahyarthapratyayātpūrvametāvanto varṇā ekasmṛtisamārohiṇo na prathante /
            
            <p>
               na ca tatprathanānantaraṃ vṛddhasyārthadhīrnonnīyate, tadupannayanācca teṣāmekārthadhiyaṃ
               prati kārakatvamekamavagamyaikapadatvādhyavasānamiti nānyonyāśrayam /<br />
               na caikasmṛtisamārohiṇāṃ kramākramaviparītakramaprayuktānāmabhedo varṇānāmiti yathākathañcitprayuktebhya
               etebhyor'thapratyayaprasaṅga iti vācyam /<br />
               uktaṃ hi-'yāvanto yādṛśā ye ca padārthapratipādane /<br />
               varṇāḥ prajñātasāmarthyaste tathaivāvabodhakāḥ //
               </p>
         </p>
         
         
         <p>'iti /
            nanu paṅktibuddhāvekasyāmakramāyāmapi vāstavī śālādīnāmasti paṅgiriti tathaiva prathā
            yuktā, naca tatheha varṇānāṃ nityānāṃ vibhūnāṃ cāsti vāstavaḥ kramaḥ, pratyayopādhistu
            bhavet, sacaika iti, kutastyaḥ krama eṣāmiti cet, /
            na ekasyāmapi smṛtau varṇarūpavatkramavatpūrvānubhūtatāparāmarśāt /
            
            <p>
               tathāhi-jārārājeti padayoḥ prathayantyoḥ smṛtidhiyostattve 'pi varṇānāṃ kramabhedātpadabhedaḥ
               sphuṭataraṃ cakāsti /<br />
               tathāca nākramaviparītakramaprayuktānāmaviśeṣaḥ smṛtibuddhāvekasyāṃ varṇānāṃ kramaprayuktānām
               /<br />
               yathāhuḥ-'padāvadhāraṇopāyānbahūnicchanti sūrayaḥ /<br />
               kramanyūnātiriktatvasvaravākyaśrutismṛtiḥ //
               </p>
         </p>
         
         
         <p>'iti /
            śeṣamatirohitārtham /
            diṅmātramatra sūcitaṃ, vistarastu tattvabindāvavagantavya iti /
            alaṃ vā naiyāyikairvivādena /
            santvanityā eva varṇāstathāpi gatvādyavacchedenaiva saṃgatigraho 'nādiśca vyavahāraḥ
            setsyatītyāha-<span class="bold">athāpi nāmeti</span> //28//</p>
         
         
         
         
         
         <p>START BsVBh_1,3.8.29</p>
         
         
         <p class="bold">ata eva ca nityatvam | BBs_1,3.29 |</p>
         
         
         <p class="bold">ata eva ca nityatvam /</p>
         
         <p>nanu prācyāmeva mīmāṃsāyāṃ vedasya nityatvaṃ siddhaṃ tatkiṃ punaḥ sādhyata ityata
            āha-<span class="bold">svatantrasya karturasmaraṇādeva hi sthite vedasya nityatva iti /</span></p>
         
         
         <p>
            nahyanityājjagadutpattumarhati, tasyāpyutpattimattvena sāpekṣatvāt /<br />
            tasmānnityo vedaḥ jagadutpattihetutvāt, īśvaravaditi siddhameva nityatvamanena dṛḍhīkṛtam
            /<br />
            śeṣamatirohitārtham //29//
            </p>
         
         
         
         
         
         <p>START BsVBh_1,3.8.30</p>
         
         
         <p class="bold">samānanāmarūpatvāccāvṛttāvapyavirodho darśanāt smṛteś ca | BBs_1,3.30 |</p>
         
         
         <p class="bold">samānanāmarūpatvāccāvṛttāvapyavirodho darśanātsmṛteśca /</p>
         
         <p>śaṅkāpadottaratvātsūtrasya śaṅkāpadāni paṭhati-<span class="bold">athāpi syāditi /</span>
            abhidhānābhidheyāvicchede hi saṃbandhanityatvaṃ bhavet /
            evamadhyāpakādhyetṛparaṃparāvicchede vedasya nityatvaṃ syāt /
            niranvayasya tu jagataḥ pravilaye 'tyantāsataścāpūrvasyotpāde 'bhidhānābhidheyāvatyantamucchinnāviti
            kimāśrayaḥ saṃbandhaḥ syāt /
            adhyāpakādhyetṛsaṃtānavicchede ca kimāśrayo vedaḥ syāt /
            naca jīvāstadvāsanāvāsitaḥ santīti vācyam /
            antaḥkaraṇādyupādhikalpitā hi te tadvicchede na sthātumarhanti /
            naca brahmaṇastadvāsanā, tasya vidyātmanaḥ śuddhasvabhāvasya tadayogāt /
            brahmaṇaśca sṛṣṭyādāvantaḥkaraṇāni tadavacchinnāścha jīvāḥ prādurbhavanto napūrvakarmāvidyāvāsanāvanto
            bhavitumarhanti, apūrvatvāt /
            tasmādviruddhamidaṃ śabdārthasaṃbandhavedanityatvaṃ sṛṣṭipralayābhyupagameneti /
            abhidhātṛgrahaṇenādhyāpakādhyetārāvuktau /
            śaṅkāṃ nirākartuṃ sūtramavatārayati-<span class="bold">tatredamabhidhīyate samānanāmarūpatvāditi /</span></p>
         
         
         <p>
            yadyapi mahāpralayasamaye nāntaḥkaraṇādayaḥ samudācaradvṛttayaḥ santi tathāpi svakāraṇe
            'nirvācyāyāmavidyāyāṃ līnāḥ sūkṣmeṇa śaktirūpeṇa karmavikṣepakāvidyāvāsanābhiḥ sahāvatiṣṭhanta
            eva /<br />
            tathā ca smṛtiḥ-'āsīdidaṃ tamobhūtamaprajñātamalakṣaṇam /<br />
            apratarkyamavijñeyaṃ prasuptamiva sarvataḥ //
            </p>
         
         
         <p>'iti /
            te cāvadhiṃ prāpya parameśvarecchāpracoditā yathā kūrmadehe nilīnānyaṅgāni tato niḥsaranti,
            yathā vā varṣāpāye prāptamṛdbhāvāni maṇḍūkaśarīrāṇi tadvāsanāvāsitatayā ghanaghanāghanāsārāvasekasuhitāni
            punarmaṇḍūkadehabhāvamanubhavanti, tathā pūrvavāsanāvaśātpūrvasamānanāmarūpāṇyutpadyante
            /
            etaduktaṃ bhavati-yadyapīśvarātprabhavaḥ saṃsāramaṇḍalasya, tathāpīśvaraḥ prāṇabhṛtkarmāvidyāsahakārī
            tadanurūpameva sṛjati /
            naca sargapralayapravāhasyānāditāmantareṇaitadupapadyata iti sargapralayābhyayupagame
            'pi saṃsārānāditā na virudhyata iti /
            tadidamuktam-<span class="bold">upapadyate cāpyupalabhyate ca /</span>
            āgamata iti /</p>
         
         
         <p>syādetat /
            bhavatvanāditā saṃsārasya, tathāpi mahāpralayāntarite kutaḥ smaraṇaṃ vedānāmityata
            āha-<span class="bold">anādau ca saṃsāre yathā svāpaprabodhayoriti /</span>
            yadyapiprāṇāmātrāvaśeṣatātanniḥ śeṣate suṣuptapralayāvasthayorviśeṣaḥ, tathāpi karmavikṣepasaṃskārasahitalayalakṣaṇā
            vidyāvaśeṣatāsāmyena svāpapralayāvasthayorabheda iti draṣṭavyam /
            nanu nāparyāyeṇa sarveṣāṃ suṣuptāvasthā, keṣāñcittadā prabodhāt, tebhyaśca suptotthitānāṃ
            grahaṇasaṃbhavāt, prāyaṇakālaviprakarṣayośca vāsanocchedakāraṇayorabhāvena satyāṃ
            vāsanāyāṃ smaraṇopapatteḥ śabdārthasaṃbandhavedavyahārānucchedo yujyate /
            mahāpralayastvaparyāyeṇa prāṇabhṛnmātravartī, prāyaṇakālaviprakarṣau ca tatra saṃskāramātrocchedahetū
            sta iti kutaḥ suṣuptavatpūrvaprabodhavyavahāravaduttaraprabodhavyavahāra iti codayati-<span class="bold">syādetat /
               svāpa iti /</span>
            pariharati-<span class="bold">naiṣa doṣaḥ /
               satyapi vyavahārocchedinīti /</span>
            ayamabhisaṃdhiḥ-na tāvatprāyaṇakālaviprakarṣau sarvasaṃskārocchedakau, pūrvābhyastasmṛtyanubandhājjātasya
            harṣabhayaśokasaṃpratipatteranupapatteḥ /
            manuṣyajanmavāsanānāṃ cānekajātyantarasahasravyavahitānāṃ punarmanuṣyajātisaṃvartakena
            karmaṇābhivyaktyabhāvaprasaṅgāt /
            tasmānnikṛṣṭadhiyāmapi yatra satyapi prāyaṇakālaviprakarṣādau pūrvavāsanānuvṛttiḥ,
            tatra kaiva kathā parameśvarānugraheṇa dharmajñānavairāgyaiśvaryātiśayasaṃpannānāṃ
            hiraṇyagarbhaprabhṛtīnāṃ mahādhiyām /
            yathāvā ā ca manuṣyebhya ā ca kṛmibhyo jñānādīnāmanubhūyate nikarṣaḥ, evamā manuṣyebhya
            eva ā ca bhagavato hiraṇyagarbhajjñānādīnāṃ prakarṣe 'pi saṃbhāvyate /
            tathāca tadabhivadanto vedasmṛtivādāḥ prāmāṇyamapratyūhamaśruvate /
            evaṃ cātrabhavatāṃ hiraṇyagarbhādīnāṃ parameśvarānugṛhītānāmupapadyate kalpāntarasaṃbandhinikhilavyavahārānusaṃdhānamiti
            /
            sugamamanyat /
            syādetat /
            astu kalpanāntaravyavahārānusaṃdhānaṃ teṣām /
            asyāṃ tu sṛṣṭāvanya eva vedāḥ, anya eva caiṣāmarthāḥ, anya eva varṇāśramāḥ, dharmāccānarthor'thaścādharmāt,
            anarthaścepsitor'thaścānīpsitaḥ apūrvatvātsargasya /
            tasmātkṛtamatra kalpāntaravyavahārānusaṃdhānena, akiñcitkaratvāt /
            tathāca pūrvavyavahārocchedācchabdārthasaṃbandhaśca vedaścānityau prasajyeyātāmityata
            āha-<span class="bold">prāṇināṃ ca sukhaprāptaya iti /</span>
            yathāvastusvabhāvasāmarthyaṃ hi sargaḥ pravartate, natu svabhāvasāmarthyamanyathayitumarhati
            /
            nahi jātu sukhaṃ tattvena jihāsyate, duḥkhaṃ copāditsyate /
            naca jātu dharmādharmayoḥ sāmarthyāviparyayo bhavati /
            nahi mṛtpiṇḍātpaṭaḥ, ghaṭaśca tantubhyo jāyate /
            tathā sati vastusāmarthyaniyamābhāvātsarvaṃ sarvasmādbhavediti pipāsurapi dahanamāhṛtya
            pipāsāmupaśamayet, śītārto vā toyamāhṛtya śītārtimiti /
            tena sṛṣṭyantare 'pi brahmahatyādiranarthaheturevārthahetuśca yāgādirityānupūrvyaṃ
            siddham /
            
            <p>
               evaṃ ya eva vedā asminkalpe ta eva kalpāntare, ta eva caiṣāmarthā ta eva ca varṇāśramāḥ
               /<br />
               dṛṣṭasādharmyasaṃbhave tadvaidharmyakalpanamanumānāgamaviruddham /<br />
               'āgamāśceha bhūyāṃso bhāṣyakāreṇa darśitāḥ /<br />
               śrutismṛtipurāṇākhyāstadvyākopo 'nyathā bhavet //
               </p>
         </p>
         
         
         <p>'tasmātsuṣṭhūktam-<span class="bold">samānanāmarūpatvāccāvṛttāvapyavirodha iti /</span></p>
         
         
         <p>
            'agnirvā akāmayata'iti /<br />
            bhāvinīṃ vṛttimāśritya yajamāna evāgnirucyate /<br />
            nahyagnerdevatāntaramagnirasti //30//
            </p>
         
         
         
         
         
         <p>START BsVBh_1,3.8.31</p>
         
         
         <p class="bold">madhvādiṣv asaṃbhavād anadhikāraṃ jaiminiḥ | BBs_1,3.31 |</p>
         
         
         <p class="bold">madhvādiṣvasaṃbhavādanadhikāraṃ jaiminiḥ /</p>
         
         <p>brahmavidyāsvadhikāraṃ devarṣīṇāṃ brūvāṇaḥ praṣṭavyo jāyate, kiṃ sarvāsu brahmavidyā
            svaviśeṣeṇa sarveṣāṃ kiṃvā kāsucideva keṣāñcit /
            yadyaviśeṣeṇa sarvāsu, tato madhvādividyāsvasaṃbhavaḥ /
            <span class="bold">katham /
               asau vā ādityo devamadhvityatra hi manuṣyā ādityaṃ madhvadhyāsenopāsīran /</span>
            upāsyopāsakabhāvo hi bhedādhiṣṭhāno na svātmanyādityasya devatāyāḥ saṃbhavati /
            na cādityāntaramasti /
            prācāmādityānāmasminkalpe kṣīṇādhikāratvāt /
            <span class="bold">punaścādityavyapāśrayāṇi pañca rohitādīnyupakramyeti /</span>
            ayamarthaḥ-'asau vā ādityo devamadhu'iti devānāṃ modahetutvānmadhviva madhu /
            bhrāmaramadhusārūpyamāhāsya śrutiḥ-'tasya madhuno dyaureva tiraścīnavaṃśaḥ /</p>
         
         
         <p>antarikṣaṃ madhvapūpaḥ /
            ādityasya hi madhuno 'pūpaḥ paṭalamantarikṣamākāśaṃ, tatrāvasthānāt /
            yāni ca somājyapayaḥprabhṛtīnyagnau hūyate tānyādityaraśmibhiragnisaṃvalitairūtpannapākānyamṛtībhāvamāpannānyadityamaṇḍalamṛṅmantramadhupairnīyante
            /
            yathā hi bhramarāḥ puṣpebhya āhṛtya makarandaṃ svasthānamānayantyevamṛṅmantrabhramarāḥ
            prayogasamavetārthasmaraṇādibhirṛgvedavihitebhyaḥ karmakusumebhya āhṛtya tanniṣpannaṃ
            makarandamādityamaṇḍalaṃ lohitābhirasya prācībhī raśmināḍībhirānayanti, tadamṛtaṃ
            vasava upajīvanti /
            athāsyādityamadhuno dakṣiṇābhī raśmināḍībhiḥ śuklābhiryajurvedavihitakarmakusumebhya
            āhṛtyāgnau hutaṃ somādi pūrvavadamṛtabhāvamāpannaṃ yajurvedamantrabhramarā ādityamaṇḍalamānayanti,
            tadetamṛtaṃ rudrā upajīvanti /
            athāsyādityamadhunaḥ pratīcībhī raśmināḍībhiḥ kṛṣṇābhiḥ sāmavedavihitakarmakusumebhya
            āhṛtyāgnau hutaṃ somādi pūrvavadamṛtabhāvamāpannaṃ sāmamantrastotrabhramarā ādityamaṇḍalamānayanti,
            tadamṛtamādityā upajīvanti /
            athāsyādityamadhuna udīcibhiratikṛṣṇābhī raśmināḍībhirathavedavihitebhyaḥ karmakusumebhya
            āhṛtyāgnau hutaṃ somādi pūrvavadamṛtabhāvamāpannamatharvāṅgirasamantrabhramarāḥ, tathāśvamedhavācaḥstomakarmakusumāt
            itihāsapurāṇamnatrabhramarā ādityamaṇḍalamānayanti /
            aśvamedhe vācaḥstome ca pāriplavaṃ śaṃsanti iti śravaṇāditihāsapurāṇamantrāṇāmapyasti
            prayogaḥ /
            tadamṛtaṃ maruta upajīvanti /
            athāsya yā ādityamadhuna ūrdhvā raśmināḍyo gopyāstābhirupāsanabhramarāḥ praṇavakusumādāhṛtyādityamaṇḍalamānayanti,
            tadamṛtamupajīvanti sādhyāḥ /
            tā etā ādityavyapāśrayāḥ pañca rohitādayo raśmināḍya ṛgādisaṃbaddhāḥ krameṇopadiśyeti
            yojanā /
            etadevāmṛtaṃ dṛṣṭvopalabhya yathāsvaṃ samastaiḥ karaṇairyaśastejaindriyasākalyavīryānnādyānyamṛtaṃ
            tadupalabhyāditye tṛpyati /
            tena khalvamṛtena devānāṃ vasvādīnāṃ modanaṃ vidadhadādityo madhu /
            etaduktaṃ bhavati-na kevalamupāsyopāsakabhāva ekasminvirudhyate, api tu jñātṛjñeyabhāvaśca
            prāpyaprāpakabhāvaśceti<span class="bold"> /
               tathāgniḥ pāda iti /</span>
            adhidaivataṃ khalvākāśe brahmadṛṣṭividhānārthamuktam /
            ākāśasya hi sarvagatatvaṃ rūpādihīnatve ca brahmaṇā sārūpyaṃ, tasya caitasyākāśasya
            brahmaṇaścatvāraḥ pādā agnyādayaḥ 'agniḥ pādaḥ'ityādinā darśitāḥ /
            yathā hi goḥ pādā na gavā viyujyanta, evamagnyādayo 'pi nākāśena sarvagatenetyākāśasya
            pādāḥ /
            tadevamākāśasya catuṣpado brahmadṛṣṭiṃ vidhāya svarūpeṇa vāyuṃ saṃvargaguṇakamupāsyaṃ
            vidhātuṃ mahīkaroti-vāyurvāva saṃvargaḥ /
            tathā svarūpeṇaivādityaṃ brahmadṛṣṭyopāsyaṃ vidhātuṃ mahikaroti-<span class="bold">ādityo brahmetyādeśaḥ</span>upadeśaḥ /
            atirohitārthamanyat //31//</p>
         
         
         
         
         
         <p>START BsVBh_1,3.8.32</p>
         
         
         <p>yadyucyeta nāviśeṣaṇa sarveṣāṃ devarṣīṇāṃ sarvāsu brahmavidyāsvadhikāraḥ, kintu yathāsaṃbhavamiti
            /</p>
         
         
         <p>tannedamupatiṣṭhate-</p>
         
         
         <p class="bold">jyotiṣi bhāvāc ca | BBs_1,3.32 |</p>
         
         
         <p class="bold">jyotiṣi bhāvācca /</p>
         
         <p>laukikau hyādityādiśabdaprayogapratyayau jyotirmaṇḍalādiṣu dṛṣṭau /
            na caiteṣāmasti caitanyam /
            nahyeteṣu devadattādivattadanurūpā dṛśyante ceṣṭāḥ /
            <span class="bold">syādetat /</span></p>
         
         
         <p class="bold">mantrārthavādetihāsapurāṇalokebhya iti /</p>
         
         <p>tatra 'jagṛbhmāte dakṣiṇamindrahasatam'iti ca, 'kāśirindra it'iti ca /
            kāśirmuṣṭiḥ /
            tathā 'tuvigrīvo vapodaraḥ subāhurandhaso made /
            indro vṛtrāṇi jighnate'iti vigrahavattvaṃ devatāyā mantrārthavādā abhivadanti /
            tathā havirbhojanaṃ devatāyā darśayanti 'addhīndra piba caprasthitasya'ityādayaḥ /
            tatheśanam-'indro diva indra īśe pṛthivyā indro apāmindra itparvatānām /
            indro vṛdhāmindra inmedhirāṇāmindraḥ kṣeme yoge havya indraḥ'iti, tathā 'īśānamasyajagataḥ
            svardṛśamīśānamindra satthuṣaḥ'iti /
            tathā varivasitāraṃ prati devatāyāḥ prasādaṃ prasannāyāśca phaladānāṃ darśayati-'āhutibhireva
            devān hutādaḥ prīṇāti tasmai prītā iṣamūrjaṃ ca yacchanti'iti, 'tṛpta evainamindraḥ
            prajayā paśubhistarpayati'iti ca /
            dharmaśāstrakārā apyāhuḥ-'te tṛptāstarpayantyenaṃ sarvakāmaphalaiḥ śubhaiḥ /
            'iti purāṇavacāṃsi ca bhūyāṃsi devatāvigrahādipañcakaprapañcamāpakṣate /
            laukikā api devatāvigrahādipañcakaṃ smaranti coparacaranti ca /
            tathāhi-yamaṃ daṇḍahastamālikhanti, ruṇaṃ pāśahastam, indraṃ vajrahastam /
            kathayanti ca devatā havirbhuja iti /
            tatheśanamimāmāhuḥ-devagrāmo devakṣetramiti /
            tathāsyāḥ prasādaṃ ca prasannāyāśca phaladānamāhuḥ-prasanno 'sya paśupatiḥ putro 'sya
            jātaḥ /
            prasanno 'sya dhanado dhanamanena labdhamiti /
            tadetatpūrvapakṣī dūṣayati-<span class="bold">netyucyate /
               nahi tāvalloko nāmeti /</span>
            na khalupratyakṣādivyatirikto loko nāma pramāṇāntaramasti, kintu pratyakṣādimūlā lokaprasiddhiḥ
            satyatāmaśrute, tadabhāve tvandhaparamparāvanmūlābhāvādvipalvate /
            naca vigrahādau pratyakṣādīnāmanyatamamasti pramāṇam /
            na cetihāsādi mūlaṃ bhavitumarhati, tasyāpi pauriṣeyatvena pratyakṣādyapekṣaṇāt /
            pratyakṣādīnāṃ cātrābhāvādityāha-<span class="bold">itihāsapurāṇamapīti /</span>
            nanūktaṃ mantrārthavādebhyo vigrahādipañcakaprasiddhiriti, ata āha-<span class="bold">arthavādā apīti /</span>
            vidhyuddeśenaikavākyatāmāpadyamānā arthavādā vidhiviṣayaprāśastyalakṣaṇāparā na svārthe
            pramāṇaṃ bhavitumarhanti /
            'yatparaḥ śabdaḥ sa śabdārthaḥ'iti hi śābdanyāyavidaḥ /
            pramāṇāntareṇa tu yatra svārthe 'pi samarthyate, yathā vāyoḥ kṣepiṣṭatvam, tatra pramāṇāntaravaśātso
            'bhyupeyate na tu śabdasāmarthyāt /
            yatra tu na pramāṇāntaramasti, yathā vigrahādipañcake, sor'thaḥ śabdādevāvagantavyaḥ
            /</p>
         
         
         <p>atatparaśca śabdo na tadavagamayutimalamiti /
            tadavagamaparasya tatrāpi tātparyamabhyupetavyam /
            na caikaṃ vākyamubhayaparaṃ bhavatīti vākyaṃ bhidyeta /
            naca saṃbhavatyekavākyatve vākyabhedo yujyate /
            tasmātpramāṇāntarānadhigatā vigrahādimattā anyaparācchabdāvagantavyeti manorathamātramityarthaḥ
            /
            
            <p>
               mantrāśca vrīhyādivacchutyādibhistatra tatra viniyujyamānāḥ pramāṇabhāvānanupraveśinaḥ
               kathamupayujyantāṃ teṣa teṣu karmasvityapekṣāyāṃ dṛṣṭe prakāre saṃbhavati nādṛṣṭakalpanocitā
               /<br />
               dṛṣṭaśca prakāraḥ prayogasamavetārthasmāraṇaṃ, smṛtyā cānutiṣṭhanti khalvanuṣṭhātāraḥ
               padārthān /<br />
               autsargikī cārthaparatā padānāmityapekṣitaprayogasamavetārthasmaraṇatātparyāṇāṃ mantrāṇāṃ
               nānadhigate vigrahādāvapi tātparyaṃ yujyata iti na tebhyo 'pi tatsiddhiḥ /<br />
               tasmāddevatāvigrahavattādibhāvagrahapramāṇābhāvāt prāptā ṣaṣṭhapramāṇagocaratāsyeti
               prāptam //32//
               </p>
         </p>
         
         
         
         
         
         <p>START BsVBh_1,3.8.33</p>
         
         
         <p>evaṃ prāpte 'bhidhīyate-</p>
         
         
         <p class="bold">bhāvaṃ tu bādarāyaṇo 'sti hi | BBs_1,3.33 |</p>
         
         
         <p class="bold">bhāvaṃ tu bādarāyaṇo 'sti hi /</p>
         
         <p>tuśabdaḥ pūrvapakṣaṃ vyāvartayatiityādi<span class="bold">bhūtadhātorādityādiṣvacetanatvamabhyupagamyate</span>ityantamatirohitārtham /
            mantrārthavādādivyavahārāditi /
            ādigrahaṇenetihāsapurāṇadharmaśāstrāṇi gṛhyante /
            mantrādīnāṃ vyavahāraḥ pravṛttistasya darśanāditi /</p>
         
         
         <p>pūrvapakṣamanubhāṣate-<span class="bold">yadapyuktamiti /</span>
            ekadeśimatena tāvatpariharati<span class="bold">-atra brūma iti /</span>
            tadetatpūrvapakṣiṇamutthāpya dūṣayati-<span class="bold">atrāha</span>pūrvapakṣī /
            śābdau khalviyaṃ gatiḥ, yattātparyādhīnavṛttitvaṃ nāma /
            nahyanyaparaḥ śabdo 'nyatra pramāṇaṃ bhavitumarhati /
            nahi śvitrinirṇejanaparaṃ śveto dhāvatīti vākyamitaḥ sārameyagamanaṃ gamayitumarhati
            /
            naca nañvati mahāvākye 'vāntaravākyārtho vidhirūpaḥ śakyo 'vagantum /
            naca pratyayamātrātso 'pyartho 'sya bhavati, tatpratyayasya bhrāntitvāt /
            na punaḥ pratyakṣādīnāmiyaṃ gatiḥ /
            nahyudakāharaṇārthinā ghaṭadarśanāyonmīlitaṃ cakṣurghaṭapaṭau vā paṭaṃ vā kevalaṃ
            nopalabhate /
            tadevamekadeśini pūrvapakṣiṇā dūṣite paramasiddhāntavādyāha-<span class="bold">atrocyate viṣama upanyāsa iti /</span>
            ayamabhisaṃdhiḥ-loke viśiṣṭārthapratyāyanāya padāni prayuktāni tadantareṇa na svārthamātrasmāraṇe
            paryavasyanti /
            nahi svārthasmāraṇamātrāya loke padānāṃ prayogo dṛṣṭapūrvaḥ /
            vākyārthe tu dṛśyate /
            na caitānyasmāritasvārthāni sākṣādvākyārthaṃ pratyāyayitumīśate iti svārthasmāraṇaṃ
            vākyārthamitaye 'vāntaravyāpāraḥ kalpitaḥ padānām /
            naca yadarthaṃ yattattena vinā paryavasyatīti na svārthamātrabhidhāne paryavasānaṃ
            padānām /
            
            <p>
               naca nañvati vākye vidhānaparyavasānam /<br />
               tathā sati nañpadamanarthakaṃ syāt /<br />
               yathāhuḥ-'sākṣādyadyapi kurvanti padārthapratipādanam /<br />
               varṇāstathāpi naitasminparyavasyanti niṣphale //
               </p>
         </p>
         
         
         <p>
            vākyārthamitaye teṣāṃ pravṛttau nāntarīyam /<br />
            pāke jvāleva kāṣṭhānāṃ padārthapratipādanam //
            </p>
         
         
         <p>'iti /
            seyamekasminvākye gatiḥ /
            yatra tu vākyasyaikasya vākyāntareṇa saṃbandhastatra lokānusārato bhūtārthavyutpattau
            ca siddhāyamekaikasya vākyasya tattadviśiṣṭārthapratyāyanena paryavasitavṛttinaḥ paścātkutaściddhetoḥ
            prayojanāntarāpekṣāyāmanvayaḥ kalpyate /
            yathā 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ
            gamayati vāyavyaṃ śvetamālabheta'ityatra /
            iha hi yadi na svādhyāyādhyāyanavidhiḥ svādhyāyaśabdavācyaṃ vedarāśiṃ puruṣārthatāmaneṣyattato
            bhūtārthamātraparyavasitā nārthavādā vidhyuddeśenaikavākyatāmāgamiṣyan /
            tasmāt svādhyāyavidhivaśātkaimarthyākāṅkṣāyāṃ vṛttāntādigocarāḥ santastatpratyāyanadvāreṇa
            vidheyaprāśastyaṃ lakṣayanti, na punaravivakṣitasvārthā eva tallakṣaṇe prabhavanti,
            tathā sati lakṣaṇaiva na bhavet /
            abhidheyāvinābhāvasya tadbījasyābhāvāt /
            ata eva gaṅgāyāṃ ghoṣa ityatra gaṅgāśabdaḥ svārthasaṃbaddhabheva tīraṃ lakṣayati na
            tu samudratīraṃ, tatkasya hetoḥ, svārthapratyāsattyābhāvāt /
            na caitatsarvaṃ svārthāvivakṣāyāṃ kalpate /
            ata eva yatra pramāṇāntaraviruddhārtā arthavādā dṛśyante, yathāḥ-'ādityo vai yūpaḥ'
            'yajamānaḥ prastaraḥ'ityevamādayaḥ, tatra yathā pramāṇāntarāvirodhaḥ, yathā ca stutyarthatā,
            tadubhayasiddhyarthaṃ 'guṇavādastu'iti ca 'tatsiddhiḥ'iti cāsūtrayajjaiminiḥ /
            tasmādyatra sor'thorthavādānāṃ pramāṇāntaraviruddhastatra guṇavādena prāśastyalakṣaṇeti
            lakṣitalakṣaṇā /
            yatra tu pramāṇāntarasaṃvādastatra pramāṇāntarādivārthavādādapi sor'thaḥ prasidhyati,
            dvayoḥ parasparānapekṣayoḥ pratyakṣānumānayorivaikatrārthe pravṛtteḥ /
            pramātrapekṣayā tvanuvādakatvam /
            pramātā hyavyutpannaḥ prathamaṃ yathā pratyakṣādibhyor'thamavagacchati na tathāmnāyataḥ,
            tatra vyutpattyādyapekṣatvāt /
            natu pramāṇāpekṣayā, dvayoḥ svārthe 'napekṣatvādityuktam /
            nanvevaṃ mānāntaravirodhe 'pi kasmādguṇavādo bhavati, yāvatā śabdavirodhe mānāntarameva
            kasmānna bādhyate, vedāntairivādvaitaviṣayaiḥ pratyakṣādayaḥ prapañcagocarāḥ, kasmādvār'thavādavadvedāntā
            api guṇavādena na nīyante /
            atrocyate-lokānusārato dvividho hi viṣayaḥ śabdānām, dvārataśca tātparyataśca /
            yathaikasminvākye padānāṃ padārthā dvārato vākyārthaśca tātparyato viṣayaḥ evaṃ vākyadvayaikavākyatāyāmapi
            /
            yatheyaṃ devadattīyā gauḥ kretavyetyekaṃ vākyam, eṣā bahukṣīretyaparaṃ tadasya bahukṣīratvapratipādanaṃ
            dvāram /
            tātparyaṃ tu kretavyeti vākyāntarārthe /
            tatra yaddvāratastatpramāṇāntaravirodhe 'nyathā nīyate /
            yathā viṣaṃ bhakṣayeti vākyaṃ mā asya gṛhe bhuṅkṣveti vākyāntarārthaparaṃ sat /
            yatra tu tātparyaṃ tatra mānāntaravirodhe pauruṣeyapramāṇameva bhavati /
            vedāntāstu paurvāparyaparyālocanayā nirastasamastabhedaprapañcabrahmapratipādanaparā
            apauruṣeyatā svataḥsiddhatāttvikapramāṇabhāvāḥ santasttāttvikapramāṇabhāvādpratyakṣādīni
            pracyāvya sāṃvyavahārike tasminvyavasthāpayante /
            na ca 'ādityo vai yūpaḥ'iti vākyamādityasya yūpatvapratipādanaparamapi tu yūpastutiparam
            /
            tasmātpramāṇāntaravirodhe dvārībhūto viṣayo guṇavādena nīyate /
            yatra tu pramāṇāntaraṃ virodhakaṃ nāsti, yathā devatāvigrahādau, tatra dvārato 'pi
            viṣayaḥ pratīyamāno na śakyastyaktum /
            naca guṇavādena netuṃ, ko hi mukhye saṃbhavati gauṇamāśrayedatiprasaṅgāt /
            tathā satyanadhigataṃ vigrahādi pratipādayat vākyaṃ bhidyeteti cet addhā /
            bhinnamevaitadvākyam /
            tathā sati tātparyabhedo 'pīti cet /
            na /
            dvārato 'pi tadavagatau tātparyāntarakalpanāyogāt /
            naca yasya yatra na tātparyaṃ tasya tatrāprāmāṇyaṃ, tathā, sati viśiṣṭaparaṃ vākyaṃ
            viśeṣaṇeṣvapramāṇamiti viśiṣṭaparamapi na syāt, viśeṣaṇāviṣayatvāt /
            viśiṣṭaviṣayatvena tu tadākṣepe parasparāśrayatvam /
            ākṣepādviśeṣaṇapratipattau satyāṃ viśiṣṭaviṣayatvaṃ viśiṣṭaviṣayatvācca tadākṣepaḥ
            /
            tasmādviśiṣṭapratyayaparebhyo 'pi viśeṣaṇāni pratīyamānāni tasyaiva vākyasya viṣayatvenānicchatāpyabhyupeyāni
            yathā, tadyānyaparebhyo 'pyarthavādavākyebhyo devatāvigrahādayaḥ pratīyamānā asati
            pramāṇāntaravirodhe na yuktāstyaktum /
            nahi mukhyārthasaṃbhave guṇavādo yujyate /
            naca bhūtārthamapyapauruṣeyaṃ vaco mānāntarāpekṣaṃ svārthe, yena mānāntarāsaṃbhave
            bhavedapramāṇamityuktam /
            syādetat /
            tātparyaikye 'pi yadi vākyabhedaḥ, kathaṃ tarhyarthaikatvādekaṃ vākyam /
            na /
            tatra tatra yathāsvaṃ tattatpadārthaviśiṣṭaikapadārthapratītiparyavasānasaṃbhavāt
            /
            sa tu padārthāntaraviśiṣṭaḥ padārtha ekaḥ kvacid dvārabhūtaḥ kvacid dvārītyetāvān
            viśeṣaḥ /
            nanvevaṃ sati odanaṃ bhuktvā grāmaṃ gacchatītyatrāpi vākyabhedaprasaṅgaḥ /
            anyo hi saṃsargaḥ odanaṃ bhuktveti, anyastu grāmaṃ gacchatīti /
            na /
            ekatra pratīteraparyavasānāt /
            bhuktveti hi samānakartṛkatā pūrvakālatā ca pratīyate /
            na ceyaṃ pratītiraparakālakriyāntarapratyayamantareṇa paryavasyati /
            tasmādyāvati padasamūhe padāhitāḥ padārthasmṛtayaḥ paryavasanti tāvadekaṃ vākyam /
            arthavādavākye caitāḥ paryavasyanti vinaiva vidhivākyaṃ viśiṣṭārthapratīteḥ /
            na ca dvābhyāṃ dvābhyāṃ padābhyāṃ viśiṣṭārthapratyayaparyavasānāt pañcaṣaṭpadavati
            vākye ekasminnānātvaprasaṅgaḥ /
            nānātve 'pi viśeṣāṇānāṃ viśeṣyasyaikatvāt, tasya ca sakṛcchutasya pradhānabhūtasya
            guṇabhūtaviśeṣaṇānurodhenāvartanāyogāt /
            pradhānabhede tu vākyabheda eva /
            tasmādvidhivākyādarthavādavākyamanyaditi vākyayoreva svasvavākyārthapratyayāvasitavyāpārayoḥ
            paścātkutaścidapekṣāyāṃ parasparānvaya iti siddham /
            <span class="bold">api ca vidhibhirevendrādidaivatyānīti /</span>
            devatāmuddiśya haviravamṛśya ca tadviṣayasvatvatyāga iti yāgaśarīram /
            naca cetasyānalikhitā devatoddeṣṭuṃ śakyā /
            naca rūparahitā cetasi śakyata ālekhitumiti yāgavidhinaiva tadrūpāpekṣiṇā yādṛśamanyaparebhyo
            'pi mantrārthavādebhyastadrūpamavagataṃ tadabhyupeyate, rūpāntarakalpanāyāṃ mānābhāvāt
            /
            mantrārthavādayoratyantaparokṣavṛttiprasaṅgācca /
            yathā hi 'vrātyo vrātyastomena yajate'iti vrātyasvarūpāpekṣāyāṃ yasya pitā pitāmaho
            vā somaṃ na pibet sa vrātya iti vrātyasvarūpamavagataṃ vrātyastomavidhyapekṣitaṃ sadvidhipramāṇakaṃ
            bhavati, yathā vā svargasya rūpamalaukikaṃ 'svargakāmo yajeta'</p>
         
         
         <p>iti vidhināpekṣitaṃ sadarthavādato 'vagamyamānaṃ vidhipramāṇakam, tathā devatārūpamapi
            /
            nanūddeśo rūpajñānamapekṣate na punā rūpasattāmapi, devatāyāḥ samāropeṇāpi ca rūpajñānamupapadyata
            iti samāropitameva rūpaṃ devatāyā mantrārthavādairucyate /
            satyaṃ, rūpajñānamapekṣate /
            taccānyato 'saṃbhavānmantrārthavādebhya eva /
            tasya tu rūpasyāsati bādhake 'nubhavārūḍhaṃ tathābhāvaṃ parityajyānyathātvamananubhūyamānamasāṃprataṃ
            kalpayitum /
            tasmādvidhyayapekṣitamantrārthavādairanyaparairapi devatārūpaṃ buddhāvupanidhīyamānaṃ
            vidhipramāṇakameveti yuktam /
            syādetat /
            vidhyapekṣāyāmanyaparādapi vākyādavagator'thaḥ svīkriyate, tadapekṣaiva tu nāsti,
            śabdarūpasya devatābhāvāt, tasya ca mānāntaravedyatvādityata āha-<span class="bold">naca śabdamātramiti /</span>
            na kevalaṃmantrārthavādato vigrahādisiddhiḥ, api tu itihāsapurāṇalokasmaraṇebhyo mantrārthavādamūlebhyo
            vā pratyakṣādamūlebhyo vetyāha-<span class="bold">itihāseti /
               śliṣyate</span>yujyate /
            nigadamātravyākhyātamanyat /
            tadevaṃ mantrārthavādādisiddhe devatāvigrahādau gurvādipūjāvaddevatāpūjātmako yāgo
            devatāprasādādidvāreṇa saphalo 'vakalpate /
            acetanasya tu pūjāmapratipadyamānasya tadanupapattiḥ /
            na caivaṃ yajñakarmaṇo devatāṃ prati guṇabhāvāddevatātaḥ phalotpāde yāgabhāvanāyāḥ
            śrutaṃ phalavattvaṃ yāgasya ca tāṃ prati tatphalāṃśaṃ vā prati śrutaṃ karaṇatvaṃ hātavyam
            /
            
            <p>
               yāgabhāvanāyā eva hi phalavatyā yāgalakṣaṇasvakaraṇāvāntaravyāpāratvāddevatābhojanaprasādādīnām,
               kṛṣikarmaṇa iva tattadavāntaravyāpārasya sasyādhigamasādhanatvam /<br />
               āgneyādīnāmivotpattiparamāpūrvāvāntaravyāpārāṇāṃ bhavanmate svargasādhanatvam /<br />
               tasmātkarmaṇo 'pūrvāvāntaravyāpārasya vā devatāprasādāvāntaravyāpārasya vā phalavattvāt
               pradhānatvamubhayasminnapi pakṣe samānaṃ, natu devatāyā vigrahādimatyāḥ prādhānyamiti
               na dharmamīmāṃsāyāḥ sūtram-'api vā śabdapūrvatvādyajñakarma pradhānaṃ guṇatve devatāśrutiḥ'iti
               virudhyate /<br />
               tasmātsiddho devatānāṃ prāyeṇa brahmavidyāsvadhikāra iti //33//
               </p>
         </p>
         
         
         
         
         
         <p>START BsVBh_1,3.9.34</p>
         
         
         <p class="bold">śugasya tadanādaraśravaṇāt tadādravaṇāt sūcyate hi | BBs_1,3.34 |</p>
         
         
         <p class="bold">śugasya tadanādaraśravaṇāttadādravaṇātsūcyate hi /</p>
         
         <p>avāntarasaṃgatiṃ kurvannadhikaraṇatātparyāha-<span class="bold">yathā manuṣyādhikāreti /</span>
            śaṅkābījamāha<span class="bold">-tatreti /</span>
            nirmṛṣṭanikhiladuḥkhānuṣaṅge śāśvatika ānande kasya nāma cetanasyārthitā nāsti, yenārthitāyā
            abhāvācchūdro nādhikriyeta /
            nāpyasya brahmajñāne sāmarthyābhāvaḥ /
            dvividhaṃ hi sāmarthyaṃ nijaṃ cāgantukaṃ ca /
            tatra dvijātīnāmiva śūdrāṇāṃ śravaṇādisāmarthyaṃ nijamapratihatam /
            adhyayanābhāvādāgantukasāmarthyābhāve satyanadhikāra iti cet, hanta, ādhānābhāve satyagnyabhāvādagnisādhye
            karmaṇi mā bhūdadhikāraḥ /
            naca brahmavidyāyāmagniḥ sādhanamiti kimityanāhitāgnaye nādhikriyante /
            na cādhyayanābhāvāttatsādhanāyāmanadhikāro brahmavidyāyāmiti sāṃpratam /
            yato yuktaṃ 'yadāhavanīye juhoti'ityāhavanīyasya homādhikaraṇatayā vidhānāttadrūpasyālaukikatānārabhyādhītavākyavihitādādhānādanyato
            'nadhigamādādhānasya ca dvijātisaṃbandhitayā vidhānāttatsādhyo 'gniralaukiko na śūdrasyāstīti
            nāhavanīyādisādhye karmaṇi śūdrasyādhikāra iti /
            naca tathā brahmavidyāyāmalaukikamasti sādhanaṃ yacchūdrasya na syāt /
            adhyayananiyama iti cet /
            na /
            vikalpāsahatvāt /
            tadadhyayanaṃ puruṣārthe vā niyamyet, yathā dhanārjane pratigrahādi /
            kratvarthe vā, yathā 'vrīhīnavahanti'ityavaghātaḥ /
            na tāvat kratvarthe /
            nahi 'svādhyāyo 'dhyetavyaḥ'iti kañcit kratuṃ prakṛtya paṭhyate, yathā darśapūrṇamāsaṃ
            prakṛtya 'vrīhīnavahanti'</p>
         
         
         <p>iti /
            na cānārabhyādhītamapyavyabhāciritakratusaṃbandhitayā kratumupasthāpayati, yena vākyenaiva
            kratunā saṃbadhyetādhyayanam /
            nahi yathā juhvādi avyabhicāritakratusaṃbaddhamevaṃ svādhyāya iti /
            tasmānnaiva kratvarthe niyamaḥ /
            nāpi puruṣārthe /
            puruṣecchādhīnapravṛttirhi puruṣārtho bhavati, yathā phalaṃ tadupāyo vā /
            tadupāye 'pi hi vidhitaḥ prāk sāmānyarūpā pravṛttiḥ puruṣecchānibandhanaiva /
            itikartavyatāsu tu sāmānyato viśeṣataśca pravṛttirvidhiparādhīnaiva /
            nahyanadhigatakaraṇabheda itikartavyatāsu ghaṭate /
            tasmādvidhyadhīnapravṛttitayāṅgānāṃ kratvarthatā /
            kraturiti hi vidhiviṣayeṇa vidhiṃ parāmṛśati viṣayiṇam /
            tenārthyate viṣayīkriyata iti kratvarthaḥ /
            na cādhyayanaṃ vā svādhyāyo vā tadarthajñānaṃ vā prāgvidheḥ puruṣecchādhīnapravṛttiḥ,
            yena puruṣārthaḥ syāt /
            yadi cādhyayanenaivārthāvabodharūpaṃ niyamyeta tato mānānāntaravirodhaḥ /
            tadrūpasya vināpyadhyayanaṃ pustakādipāṭhenāpyadhigamāt /
            tasmāt 'suvarṇaṃ bhāryaṃ'itivadadhyayanādeva phalaṃ kalpanīyam /
            tathā cādhyayanavidheraniyāmakatvācchūdrasyādhyayanena vā pustakādipāṭhena vā sāmarthyamastīti
            so 'pi brahmavidyāyāmadhikriyeta /
            mā bhūdvādhyayanābhāvātsarvatra brahmavidyāyāmadhikāraḥ, saṃvargavidyāyāṃ tu bhaviṣyati
            /
            'aha hāretvā śūdra'iti śūdraṃ saṃbodhya tasyāḥ pravṛtteḥ /
            na caiṣa śūdraśabdaḥ kayācidavayavavyutpattyāśūdre vartanīyaḥ, avayavaprasiddhitaḥ
            samudāyaprasiddheranapekṣatayā balīyastvāt /
            tasmādyathānadhīyānasyeṣṭau niṣādasthapateradhikāro vacanasāmarthyādevaṃ saṃvargavidyāyāṃ
            śūdrasyādhikāro bhaviṣyatīti prāptam /
            evaṃ prāpte brūmaḥ-<span class="bold">na śūdrasyādhikāraḥ vedādhyayanābhāvāditi /</span>
            ayamabhisaṃdhiḥ-yadyapi 'svādhyāyo 'dhyetavyaḥ'ityadhyayanavidhirna kiñcitphalavatkarmārabhyāmnātaḥ,
            nāpyavyabhicaritakratusaṃbandhapadārthagataḥ, nahi juhvādivatsvādhyāyo 'vyabhicaritakratusabandhaḥ,
            tathāpi svādhyāyasyādhyanasaṃskāravidhiradhyayanasyāpekṣitopāyatānavagamayan kiṃ piṇḍapitṛyajñavat
            svargaṃ vā, suvarṇaṃ bhāryamitivadārthavādikaṃ vā phalaṃ kalpayitvā viniyogabhaṅgena
            svādhyāyenādhīyītetyevamarthaḥ kalpatāṃ, kiṃvā paramparayāpyanyato 'pekṣitamadhigamya
            nirvṛṇotviti viṣaye, na dṛṣṭadvāreṇa paramparayāpyanyato 'pekṣitapratilambhe ca yathāśrutiviniyogopapattau
            ca saṃbhavantyāṃ śrutiviniyogabhaṅgenādhyayanādevāśrutādṛṣṭaphalakalpanocitā /
            dṛṣṭaśca svādhyāyādhyayanasaṃskāraḥ /
            tena hi puruṣeṇa sa prāpyate, prāptaśca phalavatkarmabrahmāvabodhanamabhyudayaniḥśreyasaprayojanamupajanayatḥi,
            natu suvarṇadhāraṇādau dṛṣṭadvāreṇa kiñcit paramparayāpyastyapekṣitaṃ puruṣasya, tasmādviparivṛtya
            sākṣāddhāraṇādeva viniyogabhaṅgena phalaṃ kalpyate /
            yadā cādhyanasaṃskṛtena svādhyāyena phalavatkarmabrahmāvabodhe bhāvyamāno 'byudayaniḥśreyasaprayojana
            iti sthāpitaṃ tadā yasyādhyayanaṃ tasyaiva karmabrahmāvabodho 'bhyudayaniḥśreyasaprayojano
            nānyasya, yasya copanayanasaṃskārastasyaivādhyayanaṃ, sa ca dvijātīnāmevetyupanayanābhāvenādhyayanasaṃskārābhāvāt
            pustakādipaṭhitasvādhyāyajanyor'thāvabodhaḥ śūdrāṇāṃ na phalāya kalpata iti śāstrīyasāmarthyābhāvānna
            śūdro brahmavidyāyāmadhikriyata iti siddham /
            <span class="bold">yajñe 'navakḷpta iti /</span><br />
            yajñagrahaṇamupalakṣaṇārtham /
            vidyāyāmanavakḷptaḥ ityapi draṣṭavyam /
            siddhavadabhidhānasya nyāyapūrvakatvānnyāyasya cobhayatra sāmyāt /
            dvitīyaṃ pūrvapakṣamanubhāṣate-<span class="bold">yatpunaḥ saṃvargavidyāyāmiti /</span>
            dūṣayati-<span class="bold">na talliṅgam /</span>
            kutaḥ /
            <span class="bold">nyāyābhāvāt /</span>
            na tāvacchūdraḥ saṃvargavidyāyāṃ sākṣāccodyate, yathā 'etayā niṣādasthapatiṃ yājayet'iti
            niṣādasthapatiḥ /
            kintvarthavādagato 'yaṃ śūdraśabdaḥ, sa cānyataḥ siddhamarthavadyotayati na tu prāpayatītyadhvaramīmāṃsakāḥ
            /
            asmākaṃ tu anyaparādapi vākyādasati bādhake pramāṇāntareṇārthāvagamyamāno vidhinā
            cāpekṣitaḥ svīkriyata eva /
            nyāyaścāsminnarthe ukto bādhakaḥ /
            naca vidhyapekṣāsti, dvijātyadhikārapratilambhena vidheḥ paryavasānāt /
            vidhyuddeśagatatve tvayaṃ nyāyo 'podyate vacanabalānniṣādasthapativanna tveṣa vidhyuddeśagata
            ityuktam /
            tasmānnārthavādamātrācchūdrādhikārasiddhiriti bhāvaḥ /
            apica kimarthavādabalādvidyāmātre 'dhikāraḥ śūdrasya kalpate saṃvargavidyāyāṃ vā na
            tāvadvidyāmātra ityāha-<span class="bold">kāmaṃ cāyamiti /</span>
            nahi saṃvargavidyāyāmarthavādaḥ śruto vidyāmātre 'dhikāriṇamupanayatyatiprasaṅgāt
            /
            astu tarhi saṃvargavidyāyāmeva śūdrasyādhikāra ityata āha-<span class="bold">arthavādasthatvāditi /</span>
            tatkimetacchūdrapadaṃ pramattagītaṃ, na caityadyuktaṃ, tulyaṃ hi sāṃpradāyikamityata
            āha-<span class="bold">śakyate cāyaṃ śūdraśabda iti /</span>
            evaṃ kilātropākhyāyate-jānaśrutiḥ pautrāyaṇo bahudāyī śraddhādeyo bahupākyaḥ priyātithirbabhūva
            /
            sa ca teṣu teṣu grāmanagaraśṛṅgāṭakeṣu vividhānāmannapānānāṃ pūrṇānatithibhya āvasathān
            kārayāmāsa /
            sarvata etyaiteṣvāvasatheṣu mamānnapānamarthina upayokṣyanta iti /
            athāsya rājño dānaśauṇḍasya guṇagarimasaṃtoṣitāḥ santo devarṣayo haṃsarūpamāsthāya
            tadanugrahāya tasya nidādhasamaye doṣā harmyatalasthasyopari mālāmābadhyājagmuḥ /
            teṣāmagresaraṃ haṃsaṃ saṃbodhya pṛṣṭhataḥ patannekatamo haṃsaḥ sādbhutamabhyuvāda
            /
            bho bho bhallākṣa bhallākṣa, jānaśruterasya pautrāyaṇasya dyuniśaṃ dyuloka āyataṃ
            jyotistanmā prasāṅkṣīrmaitattvā dhākṣīditi /
            tamevamuktavantagragāmī haṃsaḥ pratyuvāca /
            kaṃ varamenametatsantaṃ sayugvānamiva raikvamāttha /
            ayamarthaḥ-vara iti sopahāsamavaramāha /
            athavā varo varāko 'yaṃ jānaśrutiḥ /
            kamityākṣepe /
            yasmādayaṃ varākastasmātkamenaṃ kiṃbhūtametaṃ santaṃ prāṇimātraṃ raikvamiva sayugvānamāttha
            /
            yugvā gantrī śakaṭī tayā saha vartatā iti sa yugvā raikvastamiva kamenaṃ prāṇimātraṃ
            jānaśrutimāttha /
            raikvasya hi jyotirasahyaṃ natvetasya prāṇimātrasya /
            tasya hi bhagavataḥ puṇyajñānasaṃbhārasaṃbhṛtasya raikvasya brahmavido dharme trailokyodaravartiprāṇabhṛnmātradharmo
            'ntarbhavati na punā raikvadharmakakṣāṃ kasyaciddharmo 'vagāhata iti /
            athaiṣa haṃsavacanādātmano 'tyantanikarṣamutkarṣakāṣṭhāṃ ca raikvasyopaśrutya viṣaṇṇamānaso
            jānaśrutiḥ kitava ivākṣaparājitaḥ paunaḥpunyena niḥśvasannudvelaṃ kathaṃ kathamapi
            niśīthamativāhayāṃbabhūva /
            tato niśāvasānapiśunamanibhṛtavandāruvṛndaprārabdhastutisahasrasaṃvalitaṃ maṅgalatūryanirghoṣamākarṇya
            talpatalastha eva rājā ekapade yantāramāhūyādideśa, vayasya, raikvāhvayaṃ brahmavidamekaratiṃ
            sayugvānamativivikteṣu teṣu teṣu vepinanaganikuñjanadīpulinādipradeśeṣvanviṣya prayatnato
            'smabhyamācakṣveti /
            sa ca tatra tatrānviṣyan kvacidativivekte deśe śakaṭasyādhastāt pāmānaṃ kaṇḍūyamānaṃ
            brāhmaṇāyanamadrākṣīt /
            taṃ ca dṛṣṭvā raikvo 'yaṃ bhaviteti pratibhāvānupaviśya savinayamaprākṣīt, tvamasi
            he bhagavan, sayugvā raikva iti /
            tasya ca raikvabhāvānumatiṃ ca taistairiṅgitairgārhasthyecchāṃ dhanāyāṃ connīya yantā
            rājñe nivedayāmāsa /
            rājā tu taṃ niśamya gavāṃ ṣaṭśatāni niṣkaṃ ca hāraṃ cāśvatarīrathaṃ cādāya satvaraṃ
            raikvaṃ praticakrame /
            gatvā cābhyuvāda /
            hai raikva, gavāṃ ṣaṭśatānīmāni niṣkaśca hāra ścāyamaśvatarīrathaḥ, etadādatsva, anuśādhi
            māṃ bhagavanniti /
            tamevamuktavantaṃ prati sāṭopaṃ ca saspṛhaṃ covāca raikvaḥ /
            aha hāretvā śūdra, tavaiva saha gobhirastviti /
            aheti nipātaḥ sāṭopamāmantraṇe /
            hāreṇa yuktā itvā gantrī ratho hāretvā sa gobhiḥ saha tavaivāstu, kimetanmātreṇa mama
            dhanenākalpavartino gārhasthyasya nirvāhānupayogineti bhāvaḥ /
            āharetveti tu pāṭhonarthakatayā ca gobhiḥ sahetyatra pratisaṃbandhyanupādānena cācāryairdūṣitaḥ
            /
            tadasyāmākhyāyikāyāṃ śakyaḥ śūdraśabdena jānaśrutī rājanyo 'pyavayavavyutpattyā vaktum
            /
            sa hi raikvaḥ parokṣajñatāṃ cikhyāpayiṣurātmano jānaśruteḥ śūdreti śucaṃ sūcayāmāsa
            /
            kathaṃ punaḥ śūdraśabdena śugutpannā sūcyata iti /
            ucyate-<span class="bold">tadādravaṇāt /</span>
            tadvyācaṣṭe-śucamabhidudrāva jānaśrutiḥ /
            śucaṃ prāptavānityarthaḥ /
            
            <p>
               śucā vā jānaśrutiḥ dudruve /<br />
               śucā prāpta ityarthaḥ /<br />
               athavā śucā raikvaṃ jānaśrutirdudrāva gatavān /<br />
               tasmāttadādravaṇāditi tacchabdena śugvā jānaśrutirvā raikvo vā parāmṛśyata ityuktam
               //34//
               </p>
         </p>
         
         
         
         
         
         <p>START BsVBh_1,3.9.35</p>
         
         
         <p class="bold">kṣatriyatvagateś cottaratra caitrarathena liṅgāt | BBs_1,3.35 |</p>
         
         
         <p><span class="bold">kṣatriyatvagateścottaratra caitrarathena liṅgāt /
               itaśca na jātiśūdro jānaśrutiḥ yatkāraṇaṃ</span>prakaraṇanirūpaṇe kriyamāṇe kṣatriyatvamasya jānaśruteravagamyate caitrarathena liṅgāditi
            vyācakṣāṇaḥ prakaraṇaṃ nirūpayati-<span class="bold">uttaratra hi saṃvargavidyāvākyaśeṣe /</span>
            caitrarathenābhipratāriṇā niścitakṣatriyatvena samānāyāṃ saṃvargavidyāyāṃ samabhivyāhārālliṅgātsaṃdigdhakṣatriyabhāvo
            jānaśrutiḥ kṣatriyo niścīyate /
            'atha ha śaunakaṃ ca kāpeyamabhipratāriṇaṃ ca kākṣaseniṃ sūdena pariviṣyamāṇau brahmacārī
            bibhikṣe'iti prasiddhayājakatvena kāpeyenābhipratāriṇo yogaḥ pratīyate /
            brahmacāribhikṣayā cāsyāśūdratvamavagamyate /
            nahi jātu brahmacārī śūdrān bhikṣate /
            yājakena ca kāpeyena yogādyājyo 'bhipratārī /
            kṣatriyatvaṃ cāsya caitrarathitvāt /
            'tasmāccaitrarathī nāmaikaḥ kṣatrapatirajāyata'iti vacanāt /</p>
         
         
         <p>caitrarathitvaṃ cāsya kāpeyena yājakena yogāt /
            <span class="bold">etena vai citrarathaṃ kāpeyā ayājayanniti</span>chandogānāṃ dvirātre śrūyate /
            tena citrarathasya yājakāḥ kāpeyāḥ /
            eṣa cābhipratāri citrarathādanyaḥ sanneva kāpeyānāṃ yājyo bhavati /
            yadi caitrarathiḥ syāt samānānvayānāṃ hi prāyeṇa samānānvayā yājakā bhavanti /
            tasmāccaitrarathitvādabhipratārī kākṣaseniḥ kṣatriyaḥ /
            tatsamabhivyāhārācca jānaśrutirapi kṣatriyaḥ saṃbhāvyate /
            itaśca kṣatriyo jānaśrutirityāha-<span class="bold">kṣattṛpreṣaṇādyaiśvaryayogācca /</span></p>
         
         
         <p>kṣattṛpreṣaṇe cārthasaṃbhave ca tādṛśasya vadānyapraṣṭhasyaiśvaryaṃ prāyeṇa kṣatriyasya
            dṛṣṭaṃ yudhiṣṭhirādivaditi //35//</p>
         
         
         
         
         
         <p>START BsVBh_1,3.9.36</p>
         
         
         <p class="bold">saṃskāraparāmarśāt tadabhāvābhilāpāc ca | BBs_1,3.36 |</p>
         
         
         <p class="bold">saṃskāraparāmarśāttadabhāvābhilāpācca /</p>
         
         <p>na kevalamupanītādhyayanavidhiparāmarśena na śūdrasyādhikāraḥ kintu teṣu teṣu vidyopadeśeṣūpanayanasaṃskāraparāmarśāt
            śūdrasya tadabhāvābhidhānādbrahmavidyāyāmanadhikāra iti /
            nanvanupanītasyāpi brahmopadeśaḥ śrūyate-'tānhānupanīyaiva'iti /
            tathā śūdrasyānupanītasyaivādhikāro bhavīṣyatītyata āha<span class="bold">-tānhānupanīyaivetyapi pradarśitaivopanayanaprāptiḥ /</span></p>
         
         
         <p>
            prāptipūrvakatvātpratiṣedhasya yeṣāmupanayanaṃ prāptaṃ teṣāmeva tanniṣidhyate /<br />
            tacca dvijātīnāmiti dvijātaya eva niṣiddhopanayanā adhikriyante na śūdra iti //36//
            </p>
         
         
         
         
         
         <p>START BsVBh_1,3.9.37</p>
         
         
         <p class="bold">tadabhāvanirdhāraṇe ca pravṛtteḥ | BBs_1,3.37 |</p>
         
         
         <p class="bold">tadabhāvanirdhāraṇe ca pravṛtteḥ /</p>
         
         <p>satyakāmo ha vai jābālaḥ pramītapitṛkaḥ svāṃ mātaraṃ jabālāṃ papraccha, ahamācāryakule
            brahmacaryaṃ cariṣyāmī, tadbravītu bhavatī kiṅgotro 'hamiti /
            sābravīt /
            tvajjanakaparicaraṇaparatayā nāhamajñāsiṣaṃ gotraṃ taveti /
            sa tvācāryaṃ gautamamupasasāda /
            upasadyovāca, he bhagavan, brahmacaryamupeyāṃ tvayīti /
            sa hovāca, nāvijñātagotra upanīyata iti kiṅgotro 'sīti /
            athovāca satyakāmo nāhaṃ veda svaṃ gotraṃ, svāṃ mātaraṃ jabālāmapṛcchaṃ, sāpi na vedeti
            /
            tadupaśrutyābhyadhādgautamaḥ, nādvijanmana ārjavayuktamīdṛśaṃ vacaḥ, tenāsminna śūdratvasaṃbhāvanāstīti
            tvāṃ dvijātijanmānamupaneṣya ityupanetamanuśāsituṃ ca jābālaṃ gautamaḥ pravṛttaḥ /
            tenāpi śūdrasya nādhikāra iti vijñāyate /
            <span class="bold">na satyādagā iti /</span><br />
            na satyamatikrāntavānasīti //37//</p>
         
         
         
         
         
         <p>START BsVBh_1,3.9.38</p>
         
         
         <p class="bold">śravaṇādhyayanārthapratiṣedhāt smṛteś ca | BBs_1,3.38 |</p>
         
         
         <p class="bold">śravaṇādhyayanārthapratiṣedhātsamṛteśca /</p>
         
         <p>
            nigadavyākhyānena bhāṣyeṇa vyākhyātam /<br />
            atirohitārthamanyat //38//
            </p>
         
         
         
         
         
         <p>START BsVBh_1,3.10.39</p>
         
         
         <p class="bold">kampanāt | BBs_1,3.39 |</p>
         
         
         <p>kampanāt /
            prāṇavajraśrutibalādvākyaṃ prakaraṇaṃ ca bhaṅktvā vāyuḥ pañcavṛttirādhyātmiko bāhyaścātra
            pratipādyaḥ /
            tathāhi-prāṇaśabdo mukhyo vāyāvādhyātmike, vajraśabdaścāśanau /
            aśaniśca vāyupariṇāmaḥ /
            vāyureva hi bāhyo dhūmajyotiḥsalilasaṃvalitaḥ parjanyabhāvena pariṇato vidyutstanayitnuvṛṣṭyaśanibhāvena
            vivartate /
            yadyapi ca sarvaṃ jagaditi savāyukaṃ pratīyate tathāpi sarvaśabda āpekṣiko 'pi na
            svābhidheyaṃ jahāti kintu saṃkucadvṛttirbhavati /
            prāṇavajraśabdau tu brahmaviṣayatve svārthameva tyajataḥ /
            tasmāt svārthatyāgādvaraṃ vṛttisaṃkocaḥ, svārthaleśāvasthānāt /
            amṛtaśabdo 'pi maraṇābhāvavacano na sārvakālikaṃ tadabhāvaṃ brūte, jyotirjīvitayāpi
            tadupapatteḥ /
            yathā amṛtā devā iti /
            tasmātprāṇavajraśrutyanurodhādvāyurevātra vivakṣito na brahmeti prāptam /
            evaṃ prāpta ucyate-<span class="bold">kampanāt /</span>
            savāyukasya jagataḥ kampanāt, paramātmaiva śabdātpramita iti maṇḍūkaplutyānuṣajjate
            /
            brahmaṇohi bibhyadetajjagatkṛtsnaṃ svavyāpāre niyamena pravartate na tu maryādāmativartate
            /
            etaduktaṃ bhavati-na śrutisaṃkocamātraṃ śrutyarthaparityāge hetuḥ, api tu pūrvāparavākyaikavākyatāprakaraṇābhyāṃ
            saṃvalitaḥ śrutisaṃkocaḥ /
            tadidamuktam<span class="bold">-pūrvāparayorgranthabhāgayorbrahmaiva nirdiśyamānamupalabhāmahe /
               ihaiva kathamantarāle vāyuṃ nirdiśyamānaṃ pratipadyemahīti /</span>
            tadanena vākyaikavākyatā darśitā /
            <span class="bold">prakaraṇādapi</span>iti bhāṣyeṇa prakaraṇamuktam /
            yatkhalu pṛṣṭaṃ tadeva pradhānaṃ prativaktavyamiti tasya prakaraṇam /
            pṛṣṭādanyasmiṃstūcyamāne śāstramapramāṇaṃ bhavedasaṃbaddhapralāpitvāt /
            <span class="bold">yatu vāyuvijñānātkvacidamṛtatvamabhihitamāpekṣikaṃ taditi /</span>
            'apapunarmṛtyuṃ jayati'iti śrutyā hyapamṛtyorvijaya ukto natu paramamṛtyuvijaya ityāpekṣikatvaṃ,
            tacca tatraiva prakaraṇāntarakaraṇena hetunā /</p>
         
         
         <p>
            na kevalamapaśrutyā tadāpekṣikamapi tu paramātmānamabhidhāya 'ato 'nyadārtam'iti vāyvāderārtatvābhidhānāt
            /<br />
            nahyārtābyāsādanārto bhavatīti bhāvaḥ //39//
            </p>
         
         
         
         
         
         <p>START BsVBh_1,3.11.40</p>
         
         
         <p class="bold">jyotirdarśanāt | BBs_1,3.40 |</p>
         
         
         <p>jyotirdarśanāt /
            atra hi jyotiḥśabdasya tejasi mukhyatvāt, brahmaṇi jaghanyatvāt, prakaraṇācca śruterbalīyastvāt,
            pūrvavacchutisaṃkocasya cātrābhāvāt, pratyuta brahmajyotiḥpakṣe ktvāśruteḥ pūrvakālārthāyāḥ
            pīḍanāprasaṅgāt, samutthānaśruteśca teja eva jyotiḥ /
            tathāhi-samutthanāmudgamanamucyate, na tu vivekavijñānam /
            udgamanaṃ ca tejaḥpakṣe 'rcirādimārgeṇopapadyate /
            ādityaścārcirādyapekṣayā paraṃ jyotirbhavatīti tadupasaṃpadya tasya samīpe bhūtvā
            svena rūpeṇābhiniṣpadyate, kāryabrahmalokaprāptau krameṇa mucyate /
            brahmajyotiḥpakṣe tu brahma bhūtvā kā parā svarūpaniṣpattiḥ /
            naca dehādiviviktabrahmasvarūpasākṣātkāro vṛttirūpo 'bhiniṣpattiḥ /
            sā hi brahmabhūyātprācīnā na tu parācīnā /
            seyamupasaṃpadyeti ktvāśruteḥ pīḍā /
            tasmāttisṛbhiḥ śrutibhiḥ prakaraṇabādhanātteja evātra jyotiriti prāptam /
            evaṃ prāpte 'bhidhīyate-<span class="bold">parameva brahma jyotiḥ-śabdam /
               kasmāt /
               darśanāt /
               tasya hīha prakaraṇe anuvṛttirdṛśyate /</span>
            yatkhalu pratijñāyate, yacca madhye parāmṛśyate,</p>
         
         
         <p>yaccopasaṃhriyate, sa eva pradhānaṃ prakaraṇārthaḥ /
            tadantaḥpātinastu sarve tadanuguṇatayā netavyāḥ, natu śrutyanurodhamātreṇa prakaraṇādapakraṣṭavyā
            iti hi lokasthitiḥ /
            anyathopāṃśuyājavākye jāmitādoṣopakrame tatpratisamādhānopasaṃhāre ca tadantaḥ pātino
            'viṣṇurupāṃśu yaṣṭavyaḥ'ityādayo vidhiśrutyanurodhena pṛthagvidhayaḥ prasajyeran /
            tatkimidānīṃ 'tisra eva sāhnasyopasadaḥ kāryā dvādaśāhīnasya'iti prakaraṇānurodhātsāmudāyaprasiddhibalalabdhamahargaṇābhidhānaṃ
            parityajyāhīnaśabdaḥ kathamapyavayavavyutpattyā sānnaṃ jyotiṣṭomamabhidhāya tatraiva
            dvādaśopasattāṃ vidhattām /
            sa hi kṛtsnavidhānānna kutaścidapi hīyate kratorityahīnaḥ śakyo vaktum /
            maivam /
            avayavaprasiddheḥ samudāyaprasiddhirbalīyasīti śrutyā prakaraṇabādhanānna dvādaśopasattāmahīnaguṇayukte
            jyotiṣṭome śaknoti vidhātum /
            nāpyato 'pakṛṣṭaṃ sadahargaṇasya vidhatte /
            paraprakaraṇe 'nyadharmavidheranyāyyatvāt /
            asaṃbaddhapadavyavāyavicchinnasya prakaraṇasya punaranusaṃdhānakleśāt /
            tenānapakṛṣṭenaiva dvādaśāhīnasyetivākyena sāhnasya tisra usapadaḥ kāryā iti vidhiṃ
            stotuṃ dvādaśāhavihitā dvādaśopasattā tatprakṛtitvena ca sarvāhīneṣu prāptā nivītādivadanūdyate
            /
            tasmādahīnaśrutyā prakaraṇabādhe 'pi na dvādaśāhīnasyeti vākyasya prakaraṇādapakarṣa
            /
            jyotiṣṭomaprakaraṇāmnātasya pūṣādyanumantraṇamantrasya yalliṅgabalātprakaraṇabādhenāpakarṣastadagatyā
            /
            pauṣṇādau ca karmaṇi tasyārthavattvāt /
            iha tvapakṛṣṭasyārcirādimārgopadeśe phalasyopāyamārgapratipādake 'tiviśade 'eṣa saṃprasādaḥ'iti
            vākyasyāviśadaikadeśamātrapratipādakasya niṣprayojanatvāt /
            naca dvadaśāhīnasyetivadyathoktātmadhyānasādhanānuṣṭhānaṃ stotumeṣa saṃprasāda iti
            vacanamarcirādimārgamanuvadatīti yuktam, stutilakṣaṇāyāṃ svābhidheyasaṃsargatātparyaparityāgaprasaṅgāt
            dvādaśāhīnasyeti tu vākye svārthasaṃsargatātparye prakaraṇavicchedasya prāptānuvadamātrasyā
            cāprayojanatvamiti stutyartho lakṣyate /
            na caitaddoṣabhayātsamudāyaprasiddhimullaṅghayāvayavaprasiddhimupāśritya sāhnasyaiva
            dvādaśopasattāṃ vidhātumarhati, tritvadvādaśatvayorvikalpaprasaṅgāt /
            naca satyāṃ gatau vikalpo nyāyyaḥ /</p>
         
         
         <p>sāhnāhīnapadayośca prakṛtajyotiṣṭomābhidhāyinorānarthakyaprasaṅgāt /
            prakaraṇādeva tadavagateḥ /
            iha tu svārthasaṃsargatātparye noktadoṣaprasaṅga iti paurvāparyālocanayā prakaraṇānurodhādrūḍhimapi
            pūrvakālatāmapi parityajya prakaraṇānuguṇyena jyotiḥ paraṃ brahma pratīyate /
            yattūktaṃ mumukṣorādityaprāptirabhihiteti /
            nāsāvātyantiko mokṣaḥ, kintu kāryabrahmalokaprāptiḥ /
            naca kramamuktyabhiprāyaṃ svena rūpeṇābhiniṣpadyata iti vacanam /
            nahyetatprakaraṇoktabrahmatattvaviduṣo gatyutkrāntī staḥ /
            tathā ca śrutiḥ-'na tasmāt prāṇā utkrāmanti atraiva samanīyante'iti /
            naca taddvāreṇa kramamuktiḥ /
            arcirādimārgasya hi kāryabrahmalokaprāpakatvaṃ na tu brahmabhūyahetubhāvaḥ /
            
            <p>
               jīvasya tu nirūpādhinityaśuddhabuddhabrahmabhāvasākṣātkārahetuke mokṣe kṛtamarcirādimārgeṇa
               kāryabrahmalokaprāptyā /<br />
               atrāpi brahmavidastadupapatteḥ /<br />
               tasmānna jyotirādityamupasaṃpadya saṃprasādasya jīvasya svena rūpeṇa pāramārthikena
               brahmaṇābhiniṣpattirāñjasīti śruteratrāpi kleśaḥ /<br />
               apica paraṃ jyotiḥ sa uttamapuruṣa itihaivopariṣṭādviśeṣaṇāttejaso vyāvartya puruṣaviṣayatvenāvasthāpanājjyotiḥpadasya,
               parameva brahma jyotiḥ na tu teja iti siddham //40//
               </p>
         </p>
         
         
         
         
         
         <p>START BsVBh_1,3.12.41</p>
         
         
         <p class="bold">ākāśo 'rthāntaratvādivyapadeśāt | BBs_1,3.41 |</p>
         
         
         <p class="bold">ākāśor'thāntaratvādivyapadeśāt /</p>
         
         <p>yadyapi 'ākāśastalliṅgāt'ityatra brahmaliṅgadarśanādākāśaḥ paramātmeti vyutpāditaṃ,
            tathāpi tadvadatra paramātmaliṅgadarśanābhāvānnāmarūpanirvahaṇasya bhūtākāśe 'pyavakāśadānenopapatterakasmācca
            rūḍhiparityāgasyāyogāt, nāmarūpe antarā brahmeti ca nākāśasya nāmarūpayornirvahiturantarālatvamāha,
            api tu brahmaṇaḥ, tena bhūtākāśo nāmarūpayornirvahitā /
            brahma caitayorantarālaṃ madhyaṃ sāramiti yāvat /
            na tu nirvoḍaiva brahma, antarālaṃ vā nirvāḍhṛ /
            tasmātprasiddherbhūtākāśo na tu brahmeti prāptam /
            evaṃ prāpta ucyate-paramevākāśaṃ brahma,<span class="bold">kasmāt, arthāntaratvādivyapadeśāt /</span>
            nāmarūpamātranirvāhakamihākāśamucyate /
            bhūtākāśaṃ ca vikāratvena nāmarūpāntaḥpāti sat kathamātmānamudvahet /
            nahi suśikṣito 'pi vijñānī svena skandhenātmānaṃ voḍhumutsahate /
            naca nāmarūpaśrutiraviśeṣataḥ pravṛttā bhūtākāśavarjaṃ nāmarūpāntare saṃkocayituṃ
            sati saṃbhave yujyate /
            naca nirvāhakatvaṃ niraṅkuśamavagataṃ brahmaliṅgaṃ kathañcitkleśena paratantre netumucitam
            'anena jīvenātmanānupraviśya nāmarūpe vyākaravāṇi'iti ca sraṣṭṛtvamatisphuṭaṃ brahmaliṅgamatra
            pratīyate /
            
            <p>
               brahmarūpatayā ca jīvasya vyākartṛtve brahmaṇa eva vyākartṛtvamuktam /<br />
               evaṃ ca nirvahiturevanātarālatopapatteranyo nirvahitānyaccāntarālamityarthabhedakalpanāpi
               na yuktā /<br />
               tathā ca te nāmarūpe yadantaretyayamarthāntaravyapadeśa upapanno bhavatyākāśasya /<br />
               tasmādarthāntaravyapadeśāt, tathā 'tadbrahma tadamṛtam'iti vyapadeśādbrahmaivākāśamiti
               siddham //41//
               </p>
         </p>
         
         
         
         
         
         <p>START BsVBh_1,3.13.42</p>
         
         
         <p class="bold">suṣuptyutkrāntyor bhedena | BBs_1,3.42 |</p>
         
         
         <p class="bold">suṣuptyutkrāntyorbhedena /</p>
         
         <p>
            'ādimadhyāvasāneṣu saṃsāripratipādanāt /<br />
            tatpare granthasaṃdarbhe sarvaṃ tatraiva yojyate //
            </p>
         
         
         <p>'saṃsāryeva tāvadātmāhaṅkārāspadaprāṇādiparītaḥ sarvajanasiddhaḥ /
            tameva ca 'yo 'yaṃ vijñānamayaḥ prāṇeṣu'ityādiśrutisaṃdarbha ādimadhyāvasāneṣvāmṛśatīti
            tadanuvādaparo bhavitumarhati /
            evaṃ ca saṃsāryātmaiva kiñcidapekṣya mahān, saṃsārasya cānāditvenānāditvādaja ucyate,
            na tu tadatiriktaḥ kaścidatra nityaśuddhabuddhamuktasvabhāvaḥ pratipādyaḥ /
            yattu suṣuptyutkrāntyoḥ prājñenātmanā saṃpariṣvakta iti bhedaṃ manyase, nāsau bhedaḥ
            kintvayamātmaśabdaḥ svabhāvavacanaḥ, tena suṣuptyutkrāntyavasthāyāṃ viśeṣaviṣayābhāvātsaṃpiṇḍitaprajñena
            prājñenātmanā svabhāvenā pariṣvakto na kiñcidvedetyabhede 'pi bhedavadupacāreṇa yojanīyam
            /
            yathāhuḥ-'prājñaḥ saṃpiṇḍitaprajñaḥ'iti /
            pratyādayaśca śabdāḥ saṃsāriṇyeva kāryakaraṇasaṃghātātmakasya jagato jīvakarmārjitatayā
            tadbhogyatayā ca yojanīyāḥ /
            tasmātsaṃsāryevānūdyate na tu paramātmā pratipādyata iti prāptam /
            evaṃ prāpte 'bhidhīyate-'suṣuptyutkrāntyorbhedena vyapadeśādityanuvartate /
            ayamabhisaṃdhiḥ-kiṃ saṃsāriṇo 'nyaḥ paramātmā nāsti, tasmātsaṃsāryātmaparaṃ 'yo 'yaṃ
            vijñānamayaḥ prāṇeṣu'iti vākyam, āhosvidiha saṃsārivyatirekeṇa paramātmano 'saṃkīrtanātsaṃsāriṇaścādimadhyāvasāneṣvavamarśanātsaṃsāryātmaparaṃ,
            na tāvatsaṃsāryatiriktasya tasyābhāvaḥ /
            tatpratipādakā hi śataśa āgamāḥ 'īkṣaternāśabdam' 'gatisāmānyāt'ityādiḥ sūtrasaṃdarbhairupapāditāḥ
            /
            na cātrāpi saṃsāryatiriktaparamātmasaṃkīrtanābhāvaḥ, suṣuptyutkrāntyostatsaṃkīrtanāt
            /
            naca prājñasya paramātmano jīvādbhedena saṃkīrtanaṃ sati saṃbhave rāhoḥ śira itivadaupacārikaṃ
            yuktam /
            naca prājñaśabdaḥ prajñāprakarṣaśālini nirūḍhavṛttiḥ kathañcidajñaviṣayo vyākhyātumucitaḥ
            /
            naca prajñāprakarṣo 'saṃkucadvṛttirviditasamastaveditavyātsarvavido 'nyatra saṃbhavati
            /
            na cetthaṃbhūto jīvātmā /
            tasmātsuṣuptyutkrāntyorbhedena jīvātprājñasya paramātmano vyapadeśāt 'yo 'yaṃ vijñānamayaḥ'ityādinā
            jīvātmānaṃ lokasiddhamanūdya tasya paramātmabhāvo 'nanadhigataḥ pratipādyate /
            naca jīvātmanuvādamātraparāṇyetāni vacāṃsi /
            anadhigatārthāvabodhanaparaṃ hi śābdaṃ pramāṇaṃ, na tvanuvādamātraniṣṭhaṃ bhavitumarhati
            /
            ataḥeva ca saṃsāriṇaḥ paramātmabhāvavidhānāyādimadhyāvasāneṣvanuvādyatayāvamarśa upapadyate
            /
            evaṃ ca mahattvaṃ cājatvaṃ ca sarvagatasya nityasyātmanaḥ saṃbhavānnāpekṣikaṃ kalpayiṣyate
            /
            <span class="bold">yastu madhye buddhāntādyavasthopanyāsāditi /</span>
            
            <p>
               nānenāvasthāvattvaṃ vivakṣyate /<br />
               api tvavasthānāmupajanāpāyadharmakatvena tadatiriktamavasthārahitaṃ paramātmānaṃ vivakṣati,
               uparitanavākyasaṃdarbhālocanāditi //42//
               </p>
         </p>
         
         
         
         
         
         <p>START BsVBh_1,3.13.43</p>
         
         
         <p class="bold">patyādiśabdebhyaḥ | BBs_1,3.43 |</p>
         
         
         <p><span class="bold">patyādiśabdebhyaḥ /
               sarvasya vaśī /</span>
            vaśaḥ sāmarthyaṃ sarvasya jagataḥ prabhavatyayam, vyūhāvasthānasamartha iti /
            ata eva sarvasyeśānaḥ, sāmarthyena hyayamuktena sarvasyeṣṭe, tadicchānuvidhānājjagataḥ
            /
            
            <p>
               ata eva sarvasyādhipatiḥ sarvasya niyantā /<br />
               antaryāmīti yāvat /<br />
               kiñca sa evaṃbhūto hṛdyantarjyotiḥ puruṣo vijñānamayo na sādhunā karmaṇā bhūyānutkṛṣṭo
               bhavatītyevamādyāḥ śrutayo 'saṃsāriṇaṃ paramātmānameva pratipādayanti /<br />
               tasmājjīvātmānaṃ mānāntarasiddhamanūdya tasya brahmabhāvapratipādanaparo 'yo 'yaṃ
               vijñānamayaḥ'ityādivākyasaṃdarbha iti siddham //43//
               </p>
         </p>
         
         
         <p class="bold">iti śrīmadvācaspatimiśraviracitaśārīrakabhagavatpādabhāṣyavibhāge bhāmatyāṃ prathamasyādhyāyasya
            tṛtīyaḥ pādaḥ //3//</p>
         
         
         <p><span class="bold">// iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pājaḥ
               </span>//</p>
         
         
         
         
         
         
         
         <p class="bold">prathamādhyāye caturthaḥ pādaḥ /</p>
         
         
         
         
         
         <p>START BsVBh_1,4.1.1</p>
         
         
         <p class="bold">ānumānikam apy ekeṣām iti cen na śarīra-rūpaka-vinyasta-gṛhīter darśayati ca | BBs_1,4.1
            |</p>
         
         <p><span class="bold">
               ānumānikamapyekeṣāmiticenna śārīrarūpakavinyastagṛhīterdarśayati ca /</span>
            syādetat /
            brahmajijñāsāṃ pratijñāya brahmaṇo lakṣaṇamuktam-'janmādyasya yataḥ'iti /
            taccedaṃ lakṣaṇaṃ na pradhānādau gataṃ, yena vyabhicārādalakṣaṇaṃ syāt, kintu brahmaṇyeveti
            'īkṣaternāśabdam'iti pratipāditam /
            gatisāmānyaṃ ca vedāntavākyānāṃ brahmakāraṇavādaṃ prati vidyate, na pradhānakāraṇavādaṃ
            pratīti prapañcitamadhastatena sūtrasaṃdarbheṇa /
            tatkimavaśiṣyate tadarthamuttaraḥ saṃdarbha ārabhyate /
            naca 'mahataḥ paramavyaktam'ityādīnāṃ pradhāne samanvaye 'pi vyabhicāraḥ /
            nahyete pradhānakāraṇatvaṃ jagata āhuḥ, apitu pradhānasadbhāvamātram /
            naca tatsadbhāvamātreṇa 'janmādyasya yataḥ'iti brahmalakṣaṇasya kiñciddhīyate /
            tasmādanarthaka uttaraḥ saṃdarbha ityata āha-<span class="bold">brahmajijñāsāṃ pratijñāyeti /</span>
            na pradhānasadbhāvamātraṃ pratipādayanti 'mahataḥ paramavyaktam' 'ajāmekām'ityādayaḥ,
            kintu jagatkāraṇaṃ pradhānamiti /
            'mahataḥ param'ityatra hi paraśabdo 'viprakṛṣṭapūrvakālatvamāha /
            tathā ca kāraṇatvam /
            'ajāmekām'ityādīnāṃ tu kāraṇatvābhidhānamatisphuṭam /
            evaṃ ca lakṣaṇavyabhicārādavyabhicārāya yukta uttarasaṃdarbhārambha iti /
            pūrvapakṣayati-<span class="bold">tatra ya eveti /</span>
            sāṃkhyapravādarūḍhimāha-<span class="bold">tatrāvyaktamiti /</span>
            sāṃkhyasmṛtiprasiddherna kevalaṃ rūḍhiḥ, avayavaprasiddhyāpyayamevārtho 'vagamyata
            ityāha-<span class="bold">na vyaktamiti /</span>
            śāntaghoramūḍhaśabdādihīnatvācceti /
            
            <p>
               śrutiruktā /<br />
               smṛtiśca sāṃkhīyā /<br />
               nyāyaśca-'bhedānāṃ parimāṇātsamanvayācchaktitaḥ pravṛtteśca /<br />
               kāraṇakāryavibhāgādavibhāgādvaiśvarūpyasya //
               </p>
         </p>
         
         
         <p>kāraṇamastyavyaktam'iti /
            naca 'mahataḥ paramavyaktam'iti prakaraṇapariśeṣābhyāmavyaktapadaṃ śarīragocaram /
            śarīrasya śāntaghoramūḍharūpaśabdādyātmakatvenāvyaktatvānupapatteḥ /
            tasmātpradhānamevāvyaktamucyata iti prāpte, ucyate-<span class="bold">naitadevam /
               na hyetatkāṭhakaṃ vākyamiti /</span>
            laukikī hi prasiddhī rūḍhirvedārthanirṇaye nimittaṃ, tadupāyatvāt /
            yathāhuḥ-'ya eva laukikāḥ śabdāsta eva vaidikāsta eva caiṣāmarthāḥ'iti /
            natu parīkṣakāṇāṃ pāribhāṣikī, pauruṣeyī hi sā na vedārthanirṇayanibandhanasiddhau(yanimittaṃ
            po?) ṣadhādiprasiddhivat /
            tasmādrūḍhitastāvanna pradhānaṃ pratīyate /
            yogastvanyatrāpi tulyaḥ /
            tadevamavyaktaśrutāvanyathāsiddhāyāṃ prakaraṇapariśeṣābhyāṃ śarīragocaro 'yamavyaktaśabdaḥ
            /
            yathā cāsya tadgocaratvamupapadyate tathāgre darśayiṣyati /
            teṣu śarīrādiṣu madhye viṣayāṃstadgecarān viddhi /
            yathāśvo 'dhvānamālambya calatyevamindriyahayāḥ svagocaramālambyeti /
            ātmā bhoktetyāhurmanīṣiṇaḥ /
            katham, indriyamanoyuktaṃ yogo yathā bhavati /
            indriyārthamanaḥ saṃnikarṣeṇa hyātmā gandhādīnāṃ bhoktā /
            pradhānasyākāṅkṣāvato vacanaṃ prakaraṇamiti gantavyaṃ viṣṇoḥ paramaṃ padaṃ pradhānamiti
            tadākāṅkṣāmavatārayati-<span class="bold">taiścendriyādibhirasaṃyatairiti /</span>
            asaṃyamābhidhānaṃ vyatirekamukhena saṃyamavadātīkaraṇam /
            paraśabdaḥ śreṣṭhavacanaḥ /
            nanvāntaratvena yadi śreṣṭhatvaṃ tadendriyāṇāmeva bāhyebhyo gandhāhibhyaḥ śreṣṭhatvaṃ
            syādityata āha-<span class="bold">arthā ye śabdādaya iti /</span>
            nāntaratvena śreṣṭhatvamapi tu pradhānatayā, tacca vivakṣādhīnaṃ, grahebhyaścendriyebhyo
            'tigrahatayārthānāṃ prādhānyaṃ śrutyā vivakṣitamitīndriyebhyor'thānāṃ prādhānyātparatvaṃ
            bhavati /
            ghrāṇajihvāvākcakṣuḥ śrotramanohastatvaco hi indriyāṇi śrutyāṣṭau grahā uktāḥ /
            gṛhṇanti vaśīkurvanti khalvetāni puruṣapaśumiti /
            na caitani svarūpavato vaśīkartumīśate, yāvadasmai puruṣapaśave gandharasanāmarūpaśabdakāmakarmasparśānnopaharanti
            /
            ata eva gandhādayo 'ṣṭāvatigrahāḥ, tadupahāreṇa grahāṇāṃ grahatvopapatteḥ /
            tadidamuktam-<span class="bold">indriyāṇāṃ grahaṇaṃ viṣayāṇāmatigrahatvamiti śrutiprasiddheriti /</span>
            grahatvenendriyaiḥ sāmye 'pi manasaḥ svagatena viśeṣeṇārthebhyaḥ paratvamāha<span class="bold">-viṣayebyaśca manasaḥ paratvamiti /</span>
            kasmātpumān rathitvenopakṣipto gṛhyata ityata āha-<span class="bold">ātmaśabdāditi /</span>
            tatpratyabhijñānādityarthaḥ /
            śreṣṭhatve hetumāha-<span class="bold">bhoktuśceti /</span>
            tadanena jīvātmā svāmitayā mahānuktaḥ /
            athavā śrutismṛtibhyāṃ hairaṇyagarbhī buddhirātmaśabdenocyata ityāha<span class="bold">-athaveti /
               pūriti /</span>
            bhogyajātasya buddhiradhikaraṇamiti buddhiḥ pūḥ /
            tadevaṃ sarvāsāṃ buddhīnāṃ prathamajahiraṇyagarbhabuddhyekanīḍatayā hiraṇyagarbhabuddhermahattvaṃ
            cāpanādā(copādānā?)tmatvaṃ ca /
            ata eva buddhimātrātpṛthakkaraṇamupapannam /
            nanvetasminpakṣe hiraṇyagarbhabuddherātmatvānna rathina ātmano bhokturatropādānamiti
            na rathamātraṃ pariśiṣyate 'pi tu rathavānapītyata āha-<span class="bold">etasmiṃstu pakṣa iti /</span>
            yathā hi samāropitaṃ pratibimbaṃ bimbānna vastuto bhidyate tathā na paramātmano vijñānātmā
            vastuto bhidyata iti paramātmaiva rathavānihopāttastena rathamātraṃ pariśiṣṭamiti
            /
            atha rathādirūpakakalpanāyāḥ śarīrādiṣu kiṃ prayojanamityata āha<span class="bold">-śarīrendriyamanobuddhiviṣayavadenāsaṃyuktasya hīti /</span>
            vedanā sukhādyanubhavaḥ /
            pratyarthamañcatīti pratyagātmeha jīvo 'bhimatastasya brahmāvagatiḥ /
            naca jīvasya brahmatvaṃ mānāntarasiddhaṃ, yenātra nāgamo 'pekṣyetyāha-<span class="bold">tathāceti /</span></p>
         
         
         <p>
            vāgiti chāndaso dvitīyālopaḥ /<br />
            śeṣamatirohitārtham //1//
            </p>
         
         
         
         
         
         <p>START BsVBh_1,4.1.2</p>
         
         
         <p class="bold">sūkṣmaṃ tu tadarhatvāt | BBs_1,4.2 |</p>
         
         
         <p>pūrvapakṣiṇo 'nuśayabījanirākaraṇaparaṃ sūtram-sūkṣmaṃ tu tadarhatvāt /
            prakṛtervikāraṇāmananyatvātprakṛteravyaktatvaṃ vikāra upacaryate /
            yathā 'gobhiḥ śrīṇīta'iti gauśabdastādvikāre payasi /
            avyaktātkāraṇāt vikāraṇāmananyatvenāvyaktaśabdārhatve pramāṇamāha-<span class="bold">tathāca śrutiriti /</span>
            avyākṛtamavyaktamityanarthāntaram /
            nanvevaṃ sati pradhānamevābhyupetaṃ bhavati, sukhaduḥkhamohātmakaṃ hi jagadevaṃbhūtādeva
            kāraṇādbhavitumarhati, kāraṇātmakatvātkāryasya /
            
            <p>
               yacca tasya sukhātmakatvaṃ tatsattvam /<br />
               yacca tasya duḥkhātmakatvaṃ tadrajaḥ /<br />
               yacca tasya mohātmakatvaṃ tattamaḥ /<br />
               tathā cāvyaktaṃ padhānamevābhyupetamiti //2//
               </p>
         </p>
         
         
         
         
         
         <p>START BsVBh_1,4.1.3</p>
         
         
         <p>śaṅkānirākaraṇārthaṃ sūtram-</p>
         
         
         <p class="bold">tadadhīnatvād arthavat | BBs_1,4.3 |</p>
         
         
         <p class="bold">tadadhīnatvādarthavat /</p>
         
         <p>pradhānaṃ hi sāṃkhyānāṃ seśvarāṇāmanīśvarāṇāṃ veśvarāt kṣetrajñebhyo vā vastuto bhinnaṃ
            śakyaṃ nirvaktum /
            brahmaṇastviyamavidyā śaktirmāyādiśabdavācyā na śakyā tattvenānyatvena vā nirvaktum
            /
            idamevāsyā avyaktatvaṃ yadanirvācyatvaṃ nāma /
            so 'yamavyākṛtavādasya pradhānavādādbhedaḥ /
            avidyāśakteśceśvarādhīnatvaṃ, tadāśrayatvāt /
            naca dravyamātramaśaktaṃ kāryāyālamiti śakterarthavattvam /
            tadidamuktam-<span class="bold">arthavaditi /</span>
            syādetat /
            yadi brahmaṇo 'vidyāśaktyā saṃsāraḥ pratīyate hanta muktānāmapi punarutpādaprasaṅgaḥ,
            tasyāḥ pradhānavattādavasthyāt /
            tadvināśe vā samastasaṃsārocchedaḥ tanmūlavidyāśakteḥ samucchedādityata āha-<span class="bold">muktānāṃ ca punaḥ /</span>
            bandhasya anutpattiḥ /
            <span class="bold">kutaḥ /
               vidyayā tasyā bījaśakterdāhāt /</span>
            ayamabhisaṃdhiḥ-na vayaṃ pradhānavadavidyāṃ sarvajīveṣvekāmācakṣmahe, yainevamupālabhemahi,
            kintviyaṃ pratijīvaṃ bhidyate /
            tena yasyaiva jīvasya vidyotpannā tasyaivāvidyāpanīyate na jīvāntarasya, bhinnādhikaraṇayorvidyāvidyayoravirodhāt,
            tatkutaḥ samastasaṃsārocchedaprasaṅgaḥ /
            pradhānavādināṃ tveṣa doṣaḥ /
            pradhānasyaikatvena taducchede sarvocchedo 'nucchede vā na kasyacidityanirmokṣaprasaṅgaḥ
            /
            pradhānābhede 'pi caitadavivekakhyātilakṣaṇāvidyāsadasattvanibandhanau bandhamokṣau,
            tarhi kṛtaṃ pradhānena, avidyāsadasadbhāvābhyāmeva tadupapatteḥ /
            na cāvidyopādhibhedādhīno jīvabhedo jīvabhedādhīnaścāvidyopādhibheda iti parasparāśrayādubhayāsiddhiriti
            sāṃpratam /
            anāditvādbījāṅkuravadubhayasiddheḥ /
            avidyātvamātreṇa caikatvopacāro 'vyaktamiti cāvyākṛtamiti ceti /
            nanvevamavidyaiva jagadbījamiti kṛtamīśvareṇetyata āha-<span class="bold">parameśvarāśrayeti /</span>
            nahyacetanaṃ cetanānadhiṣṭhitaṃ kāryāya paryāptamiti svakāryaṃ kartuṃ parameśvaraṃ
            nimittatayopādānatayā vāśraye, prapañcavibhramasya hīśvarādhiṣṭhānatvamahivibhramasyeva
            rajjvadhiṣṭhānatvam, tena yathāhivibhramo rajjūpādāna evaṃ prapañcavibhrama īśvaropādānaḥ,
            tasmājjīvādhikaraṇāpyavidyā nimittatayā viṣayatayā ceśvaramāśrayata itīśvarāśrayetyucyate,
            na tvādhāratayā, vidyāsvabhāve brahmaṇi tadanupapatteriti /
            ata evāha-<span class="bold">yasyāṃ svarūpapratibodharahitāḥ śerate saṃsāriṇo jīvā iti /</span>
            yasyāmavidyāyāṃ satyāṃ śarate jīvāḥ /
            jīvānāṃ svarūpaṃ vāstavaṃ brahma, tadbodharahitāḥ śerata iti laya uktaḥ /
            saṃsāriṇa iti vikṣepa uktaḥ /
            <span class="bold">avyaktādhīnatvājjīvabhāvasyeti /</span><br />
            yadyapi jīvāvyaktayoranāditvenāniyataṃ paurvāparyaṃ tathāpyavyaktasya pūrvatvaṃ vivakṣitvaitaduktam
            /
            <span class="bold">satyapi śarīravadindriyādīnāmiti /</span>
            gobalīvardapadavetaddraṣṭavyam /
            ācāryadeśīyamatamāha<span class="bold">-anye tviti /</span>
            etaddūṣayati-<span class="bold">taistviti /</span>
            prakaraṇapāriśeṣyayorubhayatra tulyatvānnaikagrahaṇaniyamaheturasti /
            śaṅkate <span class="bold">-āmnātasyārthamiti /</span>
            avyaktapadameva sthūlaśarīravyāvṛttiheturvyaktatvāttasyeti śaṅkārthaḥ /
            nirākaroti-<span class="bold">na /</span></p>
         
         
         <p class="bold">ekavākyatādhīnatvāditi /</p>
         
         <p>prakṛtahānyaprakṛtaprakriyāprasaṅgenaikavākyatve saṃbhavati na vākyabhedo yujyate
            /
            na cākāṅkṣāṃ vinaikavākyatvam, ubhayaṃ ca prakṛtamityubhayaṃ grāhyatvenehākāṅkṣitamityekābhidhāyakamapi
            padaṃ śarīradvaparam /
            
            <p>
               naca mukhyayā vṛttyātatparamityaupacārikaṃ na bhavati /<br />
               yathopahantṛmātranirākāṅkṣāyāṃ kākapadaṃ prayujyamānaṃ śvādisarvahantṛparaṃ vijñāyate
               /<br />
               yathāhuḥ 'kākebhyo rakṣyatāmannamiti bāle 'pi noditaḥ /<br />
               upaghātapradhānatvānna śvādibhyo na rakṣati //
               </p>
         </p>
         
         
         <p>'iti /
            nanu na śarīradvayasyātrākāṅkṣā /
            kintu duḥśodhatvātsūkṣmasyaiva śarīrasya, natu ṣāṭkauśikasya sthūlasya /
            etaddhi dṛṣṭabībhatsatayā sukaraṃ vairāgyaviṣayatvena śodhayitumityata āha-<span class="bold">na caivaṃ mantavyamiti /</span>
            viṣṇoḥ paramaṃ padamavagamayituṃ paraṃ paramatra pratipādyatvena prastutaṃ na tu vairāgyāya
            śodhanamityarthaḥ /
            alaṃ vā vivādena, bhavatu sūkṣmameva śarīraṃ pariśodhyaṃ, tathāpi na sāṃkhyābhimatamatra
            pradhānaṃ paramityabhyupetyāha-<span class="bold">sarvathāpi tviti</span> //3//</p>
         
         
         
         
         
         <p>START BsVBh_1,4.1.4</p>
         
         
         <p class="bold">jñeyatvāvacanāc ca | BBs_1,4.4 |</p>
         
         
         <p class="bold">jñeyatvāvacanācca /</p>
         
         <p>
            ito 'pi nāyamavyaktaśabdaḥ sāṃkhyābhimatapradhānaparaḥ /<br />
            sāṃkhyaiḥ khalu pradhānādvivekena puruṣaṃ niḥśreyasāya jñātuṃ vā vibhūtyai vā pradhānaṃ
            jñeyatvenopakṣipyate /<br />
            na ceha jānīyāditi copāsīteti vā vidhivibhaktiśrutirasti, api tvavyaktapadamātram
            /<br />
            na caitāvatā sāṃkhyasmṛtipratyabhijñānaṃ bhavatīti bhāvaḥ //4//
            </p>
         
         
         
         
         
         <p>START BsVBh_1,4.1.5</p>
         
         
         <p>jñeyatvāvacanasyāsiddhimāśaṅkya tatsiddhipradarśanārthaṃ sūtram-</p>
         
         
         <p class="bold">vadatīti cen na prājño hi prakaraṇāt | BBs_1,4.5 |</p>
         
         
         <p class="bold">vadatīti cenna prājño hi prakaraṇāt /</p>
         
         <p>nigadavyākhyātamasya bhāṣyam //5//</p>
         
         
         
         
         
         <p>START BsVBh_1,4.1.6</p>
         
         
         <p class="bold">trayāṇām eva caivam upanyāsaḥ praśnaś ca | BBs_1,4.6 |</p>
         
         
         <p class="bold">trayāṇāmeva caivamupanyāsaḥ praśnaśca /</p>
         
         <p>varapradānopakramā hi mṛtyunaciketaḥ saṃvādavākyapravṛttirāsamāpteḥ kaṭhavallīnāṃ
            lakṣyate /
            mṛtyuḥ kila na ciketase kupitena pitrā prahitāya tuṣṭastrīnvarān pradadau /
            naciketāstu pathamena vareṇa pituḥ saumanasyaṃ vavre, dvitīyenāgnividyām, tṛtīyenātmavidyām
            /
            'varaṇāmeṣa varastṛtīyaḥ'iti vacanāt /
            nanu tatra varapradāne pradhānagocare staḥ praśnaprativacane /
            tasmātkaṭhavallīṣvagnijīvaparamātmaparaiva vākyapravṛttirna tvanupakrāntapradhānaparā
            bhavitumarhatītyāha-<span class="bold">itaśca na pradhānasyāvyaktaśabdavācyatvamiti /</span>
            'hantaḥ ta idaṃ pravakṣyāmi guhyaṃ brahma sanātanam'ityanena vyavahitaṃ jīvaviṣayaṃ
            'yathā tu maraṇaṃ prāpyātmā bhavati gautama'ityādiprativacanamiti yojanā /
            atrāha codakaḥ-kiṃ jīvaparamātmanoreka eva praśnaḥ, kiṃ vānyo jīvasya 'yeyaṃ prete'manuṣya
            iti praśnaḥ, anyaśca paramātmanaḥ 'anyatra dharmāt'ityādiḥ /
            ekatve sūtravirodhastrayāṇamiti /
            bhede tu saumanasyāvāptyadhyātmajñānaviṣayavaratrayapradānānantabhāvo 'nyatra dharmādityādeḥ
            praśnasya /
            turīyavarāntarakalpanāyāṃ vā tṛtīya iti śrutibādhaprasaṅgaḥ /
            varapradānānantarbhāve praśnasya tadvat pradhānākhyānamapyanantarbhūtaṃ varapradāne
            'stu 'mahataḥ paramavyakta'mityākṣepaḥ /
            pariharati-<span class="bold">atrocyate, naivaṃ vayamiheti /</span>
            vastuto jīvaparamātmanorabhedātpraṣṭavyābhedenaika eva praśnaḥ /
            ata eva prativacanamapyekam /
            sūtraṃ tvavāstavabhedābhiprāyam /
            vāstavaśca jīvaparamātmanorabhedastatra tatra śrutyupanyāsena bhagavatā bhāṣyakāreṇa
            darśitaḥ /
            tathā jīvaviṣayasyāstitvanāstitvapraśnasyetyādi /
            'yeyaṃ prete'iti hi naciketasaḥ praśnamupaśrutya tattatkāmaviṣayamalobhaṃ cāsya pratītya
            mṛtyuḥ 'vidyābhīpsinaṃ naciketasaṃ manye'ityādinā naciketasaṃ praśasya praśnamapi
            tadīyaṃ praśaṃsannasminpraśne brahmaivottaramuvāca-<span class="bold">taṃ durdarśamiti /</span>
            yadi punarjīvātprājño bhidyeta, jīvagocaraḥ praśnaḥ, prājñagocaraṃ cottaramiti kiṃ
            kena saṃgaccheta /
            apica yadviṣayaṃ praśnamupaśrutya mṛtyunaiṣa praśaṃsito naciketāḥ yadi tameva bhūyaḥ
            pṛcchettaduttare cāvadadhyāt tataḥ praśaṃsā dṛṣṭārthā syāt, praśnāntare tvasāvasthāne
            prasāritā satyadṛṣṭārthā syādityāha-<span class="bold">yatpraśneti /</span></p>
         
         
         <p>
            yasmin praśno yatpraśnaḥ /<br />
            śeṣamatirohitārtham //6//
            </p>
         
         
         
         
         
         <p>START BsVBh_1,4.1.7</p>
         
         
         <p class="bold">mahadvac ca | BBs_1,4.7 |</p>
         
         
         <p class="bold">mahadvacca /</p>
         
         <p>
            anena sāṃkhyaprasiddhervaidikaprasiddhyā virodhānna sāṃkhyaprasiddhirveda ādartavyetyuktam
            /<br />
            sāṃkhyānāṃ mahattattvaṃ sattāmātraṃ, puruṣārthakriyākṣamaṃ sattasya bhāvaḥ sattā tanmātraṃ
            mahattattvamiti /<br />
            yā yā puruṣārthakriyā śabdādyupabhogalakṣaṇā ca sattvapuruṣānyatākhyātilakṣaṇā ca
            sā sarvā mahati buddhau samāpyata iti mahattattvaṃ sattāmātramucyata iti //7//
            </p>
         
         
         
         
         
         <p>START BsVBh_1,4.2.8</p>
         
         
         <p class="bold">camasavadaviśeṣāt | BBs_1,4.8 |</p>
         
         
         <p class="bold">camasavadaviśeṣāt /</p>
         
         <p>ajāśabdo yadyapi chāgāyāṃ rūḍhastathāpyadhyātmavidyādhikārānna tatra kartitumarhati
            /
            tasmādrūḍherasaṃbhavādyogena vartayitavyaḥ /
            tatra kiṃ svatantraṃ pradhānamanena mantravarṇenānūdyatāmuta pārameśvarī māyāśaktistejo
            'bannavyākriyākāraṇamucyatām kiṃ tāvatprāptaṃ, pradhānameveti /
            tathāhi-yādṛśaṃ pradhānaṃ sāṃkhyaiḥ smaryate tādṛśamevāsminnanyūnānatiriktaṃ pratīyate
            /
            sā hi pradhānalakṣaṇā prakṛtirna jāyata ityajā ca ekā ca lohitaśuklakṛṣṇā ca /
            yadyapi lohitatvādayo varṇā na rajaḥprabhṛtiṣu santi, tathāpi lohitaṃ kusumbhādi rañjayati,
            rajo 'pi rañjayatīti lohitam /
            evaṃ prasannaṃ pāthaḥ śuklaṃ, sattvamapi prasannamiti śuklam /
            evamāvarakaṃ meghādi kṛṣṇaṃ,</p>
         
         
         <p>tamo 'pyāvarakamiti kṛṣṇam /
            pareṇāpi nāvyākṛtasya svarūpeṇa lohitatvādiyoga āstheyaḥ, kintu tatkāryasya tejo 'bannasya
            rohitvādikāraṇa upacaraṇīyam /
            kāryasārūpyeṇa vā kāraṇe kalpanīyaṃ, tadasmākamapi tulyam /
            'ajo hyeko juṣamāṇo 'nuśete jahātyenāṃ bhuktabhogāmajo 'nyaḥ'iti tvātmabhedaśravaṇāt
            sāṃkhyasmṛterevātra mantravarṇe pratyabhijñānaṃ na tvavyākṛtaprakriyāyāḥ /
            tasyāmaikātmyābhyupagamenātmabhedābhāvāt /
            tasmātsvatantraṃ pradhānaṃ nāśabdamiti prāptam /
            <span class="bold">teṣāṃ sāmyāvasthāvayavadharmairiti /</span><br />
            avayavāḥ pradhānasyaikasya sattvarajastamāṃsi teṣāṃ dharmā lohitatvādayastairiti /
            <span class="bold">prajāstraiguṇyānvitā iti /</span>
            sukhaduḥkhamohātmikāḥ /
            tathāhi-maitradāreṣu narmadāyāṃ maitrasya sukhaṃ, tat kasya hetoḥ, taṃ prati sattvasya
            samudbhavāt /
            tathāca tatsapatnīnāṃ duḥkhaṃ, tat kasya hetoḥ, tāḥ prati rajaḥsamudbhavāt, tathā
            caitrasya tāmavindato moho viṣādaḥ, sa kasya hetoḥ, taṃ prati tamaḥsamudbhavāt /
            narmadayā ca sarve bhāvā vyākhyātāḥ /
            tadidaṃ traiguṇyānvitatvaṃ prajānām /
            anuśeta iti vyācaṣṭe-<span class="bold">tāmevāvidyayeti /</span>
            viṣayā hi śabdādayaḥ prakṛtivikārastraiguṇyena sukhaduḥkhamohātmāna indriyamano 'haṅkārapraṇālikayā
            buddhisattvamupasaṃkrāmanti /
            tena tadbuddhisattvaṃ pradhānavikāraḥ sukhaduḥkhamohātmakaṃ śabdādirūpeṇa pariṇamate
            /
            citiśaktistvapariṇāminyapratisaṃkramāpi buddhisattvādātmano vivekamabudhyamānā buddhivṛttyaiva
            viparyāsenāvidyayā buddhisthānsukhādīnātmanyabhimanyamānā sukhādimatīva bhavati /
            tadidamuktam-<span class="bold">sukhī duḥkhī mūḍho 'hamityavivekatayā saṃsarati /</span>
            ekaḥ /
            sattvapuruṣānyatākhyātisamunmūlitanikhilavāsanāvidyānubandhastvanyo jahātyenāṃ prakṛtim
            /
            tadidamuktam-<span class="bold">anyaḥ punariti /</span>
            bhuktabhogāmiti vyācaṣṭe-<span class="bold">kṛtabhogāpavargām /</span>
            śabdādyupalabdhirbhogaḥ /
            guṇapuruṣānyatākhyātirapavargaḥ /
            apavṛjyate hi tayā puruṣa iti /
            
            <p>
               evaṃ prāpte 'bhidhīyate-na tāvat 'ajo hyeko juṣamāṇo 'nuśete jahātyenāṃ bhuktabhogāmajo
               'nyaḥ'ityetadātmabhedapratipādanaparamapi tu siddhamātmabhedamanūdya bandhamokṣau
               pratipādayatīti /<br />
               sa cānūdito bhedaḥ 'eko devaḥ sarvabhūteṣu gūḍhaḥ sarvavyāpī sarvabhūtāntarātmā'ityādiśrutibhirātmaikatvapratipādanaparābhirvirodhātkalpaniko
               'vatiṣṭhate /<br />
               tathāca na sāṃkhyaprakriyāpratyabhijñānamityajāvākyaṃ camasavākyavatpariplavamānaṃ
               na svatantrapradhānaniścayāya paryāptam /<br />
               tadidamuktaṃ sūtrakṛtā-'camasavadaviśeṣāt' iti //8//
               </p>
         </p>
         
         
         
         
         
         <p>START BsVBh_1,4.2.9</p>
         
         
         <p>uttarasūtramavatārayituṃ śaṅkate-<span class="bold">tatra tvidaṃ tacchira iti /</span>
            sūtramavatārayati-atra brūmaḥ /</p>
         
         
         <p class="bold">jyotirupakramā tu tathā hy adhīyata eke | BBs_1,4.9 |</p>
         
         
         <p class="bold">jyotirupakramā tu tathā hyadhīyata eke /</p>
         
         <p>sarvaśākhāpratyayamekaṃ brahmeti sthitau śākhāntaroktarohitādiguṇayoginī tejo 'bannalakṣaṇā
            jarāyujāṇḍajasvedajadbhijjacaturvidhabhūtagrāmaprakṛtibhūteyamajā pratipattavyā, 'rohitaśuklakṛṣṇām'iti
            rohitādirupatayā tasyā eva pratyabhijñānāt /
            na tu sāṃkhyaparikalpitā prakṛtiḥ /
            tasyā aprāmāṇikatayā śrutahānyaśrutakalpanāprasaṅgāt, rañjanādinā ca rohitādyupacārasya
            sati mukhyārthasaṃbhave 'yogāt /
            tadidamuktam-<span class="bold">rohitādīnāṃ śabdānāmiti /</span>
            ajāpadasya ca samudāyaprasiddhiparityāgena na jāyata ityavayavaprasiddhyāśrayaṇe doṣaprasaṅgāt
            /
            atra tu rūpakakalpanāyāṃ samudāyaprasiddherevānapekṣāyāḥ svīkārāt /
            api cāyamapi śrutikalāpo 'smaddarśanānuguṇo na sāṃkhyasmṛtyanuguṇa ityāha<span class="bold">-tathehāpīti /</span></p>
         
         
         <p class="bold">kiṃ kāraṇaṃ brahmetyupakramyeti /</p>
         
         <p>brahmasvarūpaṃ tāvajjagatkāraṇaṃ na bhavati, viśuddhatvāttasya /
            yathāhuḥ-'puruṣasya tu śuddhasya nāśuddhā vikṛtirbhavet'ityāśayavatīva śrutiḥ pṛcchati
            /
            kiṅkāraṇam /
            yasya brahmaṇo jagadutpattistat kiṅkāraṇaṃ brahmetyarthaḥ /
            te brahmavido dhyānayogenātmānaṃ gatāḥ prāptā apaśyanniti yojanā /
            <span class="bold">yo yoniṃ yonimiti /</span>
            
            <p>
               avidyā śaktiryoniḥ, sā ca pratijīvaṃ nānetyuktamato vīpsopapannā /<br />
               śeṣamatirohitārtham //9//
               </p>
         </p>
         
         
         
         
         
         <p>START BsVBh_1,4.2.10</p>
         
         
         <p>sūtrāntaramavatārayituṃ śaṅkate-<span class="bold">kathaṃ punariti /</span>
            ajākṛtirjātistejo 'banneṣu nāsti /
            naca tejo 'bannānāṃ janmaśravaṇādajanmanimitto 'pyajāśabdaḥ saṃbhavatītyāha-<span class="bold">naca tejo 'bannānāmiti /</span>
            sūtramavatārayati-<span class="bold">ata uttaraṃ paṭhati /</span></p>
         
         
         <p><span class="bold">kalpanopadeśāc ca madhvādivadavirodhaḥ | BBs_1,4.10 |</span></p>
         
         
         <p><span class="bold">kalpanopadeśācca madhvādivadavirodhaḥ /</span>
            nanu kiṃ chāgā lohitaśuklakṛṣṇaivānyādṛśīnāmapi chāgānāmupalambhādityata āha-<span class="bold">yadṛcchayeti /</span></p>
         
         
         <p>
            bahubarkarā bahuśāvā /<br />
            śeṣaṃ nigadavyākhyātam //1//
            </p>
         
         
         
         
         
         <p>START BsVBh_1,4.3.11</p>
         
         
         <p class="bold">na saṃkhyopasaṃgrahād api nānābhāvād atirekāc ca | BBs_1,4.11 |</p>
         
         
         <p class="bold">na saṃkhyopasaṃgrahādapi nānābhāvādatirekācca /</p>
         
         <p>avāntarasaṃgatimāha-<span class="bold">evaṃ parihṛte 'pīti /</span></p>
         
         
         <p>pañcajanā iti hi samāsārthaḥ pañcasaṃkhyayā saṃbadhyate /
            naca 'diksaṃkhye saṃjñāyām'iti samāsavidhānānmanujeṣu nirūḍho 'yaṃ pañcajanaśabda
            iti vācyam /
            tathāhi sati pañcamanujā iti syāt /
            evaṃ cātmani pañcamanujānāmākāśasya ca pratiṣṭhānamiti nistātparyaṃ, sarvasyaiva pratiṣṭhānāt
            /
            tasmādrūḍherasaṃbhavāttattyāgonātra yoga āstheyaḥ /
            janaśabdaśca kathañcittattveṣu vyākhyeyaḥ /
            tatrāpi kiṃ pañca prāṇādayo vākyaśeṣagatā vivakṣyante uta tadatiriktā anya eva vā
            kecit /
            tatra paurvāparyaparyālocanayā kaṇvamādhyandinavākyayorvirodhāt /
            ekatra hi jyotiṣā pañcatvamannenetaratra /
            naca ṣoḍaśigrahaṇavadvikalpasaṃbhavaḥ /
            anuṣṭhānaṃ hi vikalpyate na vastu /
            vastutattvakathā ceyaṃ nānuṣṭhānakathā, vidhyabhāvāt /
            tasmātkānicideva tattvānīha pañca pratyekaṃ pañcasaṃkhyāyogīni pañcaviṃśatitattvāni
            bhavanti /
            sāṃkhyaiśca prakṛtyādīni /
            pañcaviṃśatitattvāni smaryanta iti tānyevānena mantreṇocyanta iti nāśabdaṃ pradhānādi
            /
            na cādhāratvenātmano vyavasthānātsvātmani cādhārādheyabhāvasya virodhāt ākāśasya ca
            vyatirecanāt, trayoviṃśatirjanā iti syānna pañca pañcajanā iti vācyam /
            satyapyākāśātmanorvyatirecane mūlaprakṛtibhāgaiḥ sattvarajastamobhiḥ pañcaviṃśatisaṃkhyopapatteḥ
            /
            tathāca satyātmākāśābhyāṃ saptaviṃśatisaṃkhyāyāṃ pañcaviṃśatitattvānīti svasiddhāntavyākopa
            iti cet, na mūlaprakṛtitvamātreṇaikīkṛtya sattvarajastamāṃsi pañcaviṃśatitattvopapatteḥ
            /
            hirugbhāvena tu teṣāṃ saptaviṃśatitvāvirodhaḥ /
            tasmānnāśābdī sāṃkhyasmṛtiriti prāptam /
            mūlaprakṛtiḥ pradhānam /
            nāsāvanyasya vikṛtirapi tu prakṛtireva tadidamuktam-<span class="bold">mūleti /</span>
            mahadahaṅkārapañcatanmātrāṇi prakṛtayaśca vikṛtayaśca /
            tathāhi-mahattattvamahaṅkārasya tattvāntarasya prakṛtirmūlaprakṛtestu vikṛtiḥ /
            evamahaṅkāratattvaṃ mahato vikṛtiḥ, prakṛtiśca tadeva tāmasaṃ sat pañcatanmātrāṇām
            /
            tadeva sāttvikaṃ sat prakṛtirekādaśendriyāṇām /
            pañcatanmātrāṇi cāhaṅkārasya vikṛtirākāśādīnāṃ pañcānāṃ prakṛtiḥ /
            tadidamuktam-<span class="bold">mahadādyāḥ prakṛtivikṛtayaḥ sapta /
               ṣoḍaśakaśca vikāraḥ /</span>
            ṣoḍaśasaṃkhyāvacchinno gaṇo vikāra eva /
            pañcabhūtānyatanmātrāṇyekādaśendriyāṇīti ṣoḍaśako gaṇaḥ /
            yadyapi pṛthivyādayo goghaṭādīnāṃ prakṛtistathāpi na te pṛthivyādibhyastattvāntaramiti
            na prakṛtiḥ /
            tattvāntaropādānatvaṃ ceha prakṛtitvamabhimataṃ nopādānamātratvamityavirodhaḥ /
            puruṣastu kūṭasthanityo 'pariṇāmo na kasyacitprakṛtirnāpi vikṛtiriti /
            evaṃ prāpte 'bhidhīyate <span class="bold">-na saṃkhyopasaṃgrahādapi pradhānādīnāṃ śrutimattvāśaṅkā kartavyā /
               kasmāt nānābhāvāt /
               nānā hyetāni pañcaviṃśatitattvāni /
               naiṣāṃ pañcaśaḥ pañcaśaḥ sādhāraṇadharmo 'sti /</span>
            na khalu sattvarajastamomahadahaṅkārāṇāmekaḥ kriyā vā guṇo vā dravyaṃ vā jātirvā dharmaḥ
            pañcatanmātrādibhyo vyāvṛttaḥ sattvādiṣu cānugataḥ kaścidasti /
            nāpi pṛthivyaptejovāyughrāṇānām /
            nāpi rasanacakṣustvakśrotravācām /
            nāpi pāṇipādapāyūpasthamanasāṃ, yenaikenāsādhāraṇenopagṛhītāḥ pañca pañcakā bhavitumarhanti
            /
            pūrvapakṣaikadeśinamutthāpayati-<span class="bold">athocyeta pañcaviṃśatisaṃkhyaiveyamiti /</span>
            yadyapi parasyāṃ saṃkhyāyāmavāntarasaṃkhyā dvitvādikā nāsti tathāpi tatpūrvaṃ tasyāḥ
            saṃbhavāt paurvāparyalakṣaṇayā pratyāsattyā parasaṃkhyopalakṣaṇārthaṃ pūrvasaṃkhyopanyasyata
            iti dūṣayati-<span class="bold">ayamevāsminpakṣe doṣa iti /</span>
            naca pañcaśabdo janaśabdena samasto 'samastaḥ śakyo vaktumityāha-<span class="bold">paraścātra pañcaśabda iti /</span>
            nanu bhavatu samāsastathāpi kimityata āha-<span class="bold">samastatvācceti /</span>
            api ca vīpsāyāṃ pañcakadvayagrahaṇe daśaiva tattvānīti na sāṃkhyasmṛtipratyabhijñānamityasamāsamabhyupetyāha-<span class="bold">na ca pañcakadvayagrahaṇaṃ pañca pañceti /</span>
            na caikā pañcasaṃkhyā pañcasaṃkhyāntareṇa śakyā viśeṣṭum /
            pañcaśabdasya saṃkhyopasarjanadravyavacanatvena saṃkhyāyā upasarjanatayā viśeṣaṇenāsaṃyogādityāha-<span class="bold">ekasyāḥ pañcasaṃkhyāyā iti /</span>
            tadevaṃ pūrvapakṣaikadeśini dūṣite paramapūrvapakṣiṇamutthāpayati<span class="bold">-nanvāpannapañcasaṃkhyākā janā eveti /</span>
            atra tāvadrūḍhau satyāṃ na yogaḥ saṃbhavatīti vakṣyate /
            tathāpi yaugikaṃ pañcajanaśabdamabhyupetya dūṣayati-<span class="bold">yuktaṃ yatpañcapūlīśabdasyeti /</span>
            pañcapūlītyatra yadyapi pṛthaktvaikārthasaṃvāyinī pañcasaṃkhyāvacchedikāsti tathāpīha
            samudāyino 'vacchinatti na samudāyaṃ samāsapadagamyamatastasmin kati te samudāyā ityapekṣāyāṃ
            padāntarābhihitā pañcasaṃkhyā saṃbadhyate pañceti /
            pañcajanā ityatra tu pañcasaṃkhyayotpattiśiṣṭayā janānāmavacchinnatvātsamudāyasya
            ca pañcapūlīvadatrāpratīterna padāntarābhihitā saṃkhyā saṃbadhyate /
            syādetat /
            saṃkhyeyānāṃ janānāṃ mā bhūcchabdāntaravācyasaṃkhyāvacchedaḥ /
            pañcasaṃkhyāyāstu tayāvacchedo bhaviṣyati /
            nahi sāpyavacchinnetyata āha-<span class="bold">bhavadapīdaṃ viśeṣaṇamiti /</span>
            ukto 'tra doṣaḥ /
            nahyupasarjanaṃ viśeṣaṇena yujyate pañcaśabda eva tāvatsaṃkhyeyopasarjanasaṃkhyāmāha
            viśeṣatastu pañcajanā ityatra samāse /
            viśeṣaṇāpekṣāyāṃ tu na samāsaḥ syāt, asāmarthyāt /
            nahi bhavati ṛddhasya rājapuruṣa iti samāso 'pi tu (pada) vṛttireva ṛddhasya rājñaḥ
            puruṣa iti /
            sāpekṣatvenāsāmarthyādityarthaḥ /
            <span class="bold">atirekācceti /</span><br />
            abhyuccayamātram /
            yadi sattvarajastamāṃsi pradhānenaikīkṛtyātmākāśau tattvebhyo vyatiricyete tadā siddhāntavyākopaḥ
            /
            atha tu sattvarajastamāṃsi mitho bhedena vivakṣyante tathāpi vastutattvavyavasthāpane
            ādhāratvenātmā niṣkṛṣyatām /
            ādheyāntarebhyastvākāśasyādheyasya vyatirecanamanarthakamiti gamayitavyam /
            <span class="bold">kathaṃ ca saṃkhyāmātraśravaṇe satīti /</span>
            'diksaṃkhye saṃjñāyām'iti saṃjñāyāṃ samāsasmaraṇāt pañcajanaśabdastāvadayaṃ kvacinnirūḍhaḥ
            /
            naca rūḍhau satyāmavayavaprasiddhergrahaṇaṃ, sāpekṣatvāt, nirapekṣatvācca rūḍheḥ /
            tadyadi rūḍhau mukhyor'thaḥ prāpyate tataḥ sa eva grahītavyo 'tha tvasau na vākye
            saṃbandhārhaḥ pūrvāparavākyavirodhī vā /
            tato rūḍhyaparityāgenaiva vṛttyantareṇārthāntaraṃ kalpayitvā vākyamupapādanīyam /
            yathā 'śyenenābhicaran yajeta'iti śyenaśabdaḥ śakuniviśeṣe nirūḍhavṛttistadaparityāgenaiva
            nipatyādānasādṛśyenārthavādikena kratuviśeṣe vartate, tathā pañcajanaśabdo 'vayavārthayogānapekṣa
            ekasminnapi vartate /
            
            <p>
               yathā saptarṣiśabdo vasiṣṭha ekasmin saptasu ca vartate /<br />
               na caiṣa tattveṣu rūḍhaḥ /<br />
               pañcaviṃśatisaṃkhyānurodhena tattveṣu vartayitavyaḥ /<br />
               rūḍhau satyāṃ pcaviṃśatereva saṃkhyāyā abhāvātkathaṃ tattveṣu vartate //11//
               </p>
         </p>
         
         
         
         
         
         <p>START BsVBh_1,4.3.12</p>
         
         
         <p>evaṃ ca ke te pañcajanā ityapekṣāyāṃ kiṃ vākyaśeṣagatāḥ prāṇādayo gṛhyantāmuta pañcaviṃśatistattvānīti
            viśaye tattvānāmaprāmāṇikatvāt, prāṇādīnāṃ ca vākyaśeṣe śravaṇāttatparityāge śrutahānyaśrutakalpanāprasaṅgātprāṇādaya
            eva pañcajanāḥ /
            naca kāṇḍavamādhyandinayorvirodhānna prāṇādīnāṃ vākyaśeṣagatānāmapi grahaṇamiti sāṃpratam,
            virodhe 'pi tulyabalavatayā ṣoḍaśigrahaṇavadvikalpopapatteḥ /
            na ceyaṃ vastusvarūpakathā, apitūpāsanānuṣṭhānavidhiḥ, 'manasaivānudraṣṭavyam'iti
            vidhiśravaṇāt /
            <span class="bold">kathaṃ punaḥ praṇādiṣu janaśabdaprayoga iti /</span>
            janavācakaḥ śabdo janaśabdaḥ /
            pañcajanaśabda iti yāvat /
            tasya kathaṃ prāṇādiṣvajaneṣu prayoga iti vyākhyeyam /
            anyathā tu pratyastamitāvayavārthe samudāyaśabdārthe janaśabdārtho nāstītyaparyanuyoga
            eva /
            rūḍhyaparityāgenaiva vṛttyantaraṃ darśayati-<span class="bold">janasaṃbandhācceti /</span>
            janaśabdabhājaḥ pañcajanaśabdabhājaḥ /
            nanu satyāmavayavaprasiddhau samupāyaśaktikalpanamanupapannaṃ, saṃbhavati ca pañcaviṃśatyāṃ
            tattveṣvavayavaprasiddhirityata āha-<span class="bold">samāsabalācceti /</span>
            syādetat /
            samāsabalāccedrūḍhirāsthīyate hanta na dṛṣṭastarhi tasya prayogo 'śvakarṇādivadvṛkṣādiṣu
            /
            tathāca lokaprasiddhyabhāvānna rūḍhirityākṣipati-<span class="bold">kathaṃ punarasatīti /</span>
            janeṣu tāvatpañcajanaśabdaśca prathamaḥ prayogo lokeṣu dṛṣṭa ityasati prathamaprayoga
            ityasiddhamiti sthavīyastayānabhidhāyābhyupetya prathamaprayogābhāvaṃ samādhatte-śakyodbhidādivaditi
            /
            ācāryadeśīyānāṃ matabhedeṣvapi na pañcaviṃśatistattvāni sidhyanti /
            paramārthatastu pañcajanā vākyaśeṣagatā evetyāśayavānāha<span class="bold">-kaiścittviti /</span></p>
         
         
         <p>śeṣamatirohitārtham //12//</p>
         
         
         
         
         
         <p>START BsVBh_1,4.3.13</p>
         
         
         <p class="bold">jyotiṣaikeṣām asatyanne | BBs_1,4.13 |</p>
         
         
         <p>// 13 //</p>
         
         
         
         
         
         <p>START BsVBh_1,4.4.14</p>
         
         
         <p class="bold">kāraṇatvena cākāśādiṣu yathāvyapadiṣṭokteḥ | BBs_1,4.14 |</p>
         
         
         <p class="bold">kāraṇatvena cākāśādiṣu yathāvyapadiṣṭokteḥ /</p>
         
         <p>atha samanvayalakṣaṇe keyamakāṇḍe virodhāvirodhacintā, bhavitā hi tasyāḥ sthānamavirodhalakṣaṇamityata
            āha-<span class="bold">pratipāditaṃ brahmaṇa iti /</span>
            ayamarthaḥ nānekaśākhāgatatattadvākyālocanayā vākyārthāvagame paryavasite sati pramāṇāntaravirodhena
            vākyārthāgateraprāmāṇyamāśaṅkyāvirodhavyutpādanena prāmāṇyavyavasthāpanamavirodhalakṣaṇārthaḥ
            /
            prāsaṅgikaṃ tu tatra sṛṣṭiviṣayāṇāṃ vākyānāṃ parasparamavirodhapratipādanaṃ na tu
            lakṣaṇārthaḥ /
            tatprayojanaṃ ca tatraiva pratipādayiṣyate /
            
            <p>
               iha tu-vākyānāṃ sṛṣṭipratipādakānāṃ parasparavirodhe brahmaṇi jagadyonau na samanvayaḥ
               seddhumarhati /<br />
               tathāca na jagatkāraṇatvaṃ brahmaṇo lakṣaṇaṃ, naca tatra gatisāmānyaṃ, naca tatsiddhaye
               pradhānasyāśabdatvapratipādanaṃ, tasmādvākyānāṃ virodhāvirodhābhyāmuktārthākṣepasamādhānābhyāṃ
               samanvayaḥ evopapādyata iti samanvayalakṣaṇe saṃgatamidamadhikaraṇam /<br />
               'vākyānāṃ kāraṇe kārye parasparavirodhataḥ /<br />
               samanvayo jagadyonau na sidhyati parātmani //
               </p>
         </p>
         
         
         <p>' 'sadeva somyedamagra āsīt'ityādīnāṃ kāraṇaviṣayāṇāṃ, 'asadvā idamatra āsīt'ityādibhirvākyaiḥ
            kāraṇaviṣayairvirodhaḥ /
            kāryaviṣayāṇāmapi vibhinnakramākramotpattipratipādakānāṃ virodhaḥ /
            tathāhi-kānicidanyakartṛkā jagadutpattimācakṣate vākyāni /
            kānicitsvayaṅkartṛkām /
            sṛṣṭyā ca kāryeṇa tatkāraṇatayā brahma lakṣitam /</p>
         
         
         <p>sṛṣṭivipratipattau tatkāraṇatāyāṃ brahmalakṣaṇe vipratipattau satyāṃ bhavati tallakṣye
            brahmaṇyapi vipratipattiḥ /
            tasmādbrahmaṇi samanvayābhāvānna samanvayāgamyaṃ brahma /
            vedāntāstu kartrādipratipādanena karmavidhiparatayopacaritārthā avivakṣitārthā vā
            japopayogina iti prāptam /
            
            <p>
               kramādīti /<br />
               ādigrahaṇenākramo gṛhyate /<br />
               evaṃ prāpta ucyate-'sargakramavivāde 'pi na sa sṛṣṭari vidyate /<br />
               satastvasadvaco bhaktyā nirākāryatayā kvacit //
               </p>
         </p>
         
         
         <p>'na tāvadasti sṛṣṭikrame vigānaṃ, śrutīnāmavirodhāt /
            tathāhi-anekaśilpaparyavadāto devadattaḥ prathamaṃ cakradaṇḍādi karoti, atha tadupakaraṇaḥ
            kumbhaṃ, kumbhopakaraṇaścāharatyudakaṃ, udakopakaraṇaśca saṃyavanena godhūmakaṇikānāṃ
            karoti piṇḍaṃ, piṇḍopakaraṇastu paṭati ghṛtapūrṇaṃ, tadasya devadattasya sarvatraitāsmin
            kartṛtvācchakyaṃ vaktuṃ devadattāccakrādi saṃbhūtaṃ tasmāccakrādeḥ kumbhādīti /
            śakyaṃ ca devadattātkumbhaḥ samudbhūtastasmādudakāharaṇādītyādi /
            nahyastyasaṃbhavaḥ sarvatrāsmin kāryajāte kramavatyapi devadattasya sākṣātkarturanusyūtatvāt
            /
            tathehāpi yadyapyākāśādikrameṇaiva sṛṣṭistathāpyākāśānalānilādau tatra tatra sākṣāt
            parameśvarasya kartṛtvācchakyaṃ vaktuṃ parameśvarādākāśaḥ saṃbhūta iti /
            śakyaṃ ca vaktuṃ parameśvarādanalaḥ saṃbhūta ityādi /
            yadi tvākāśādvāyurvāyosteja ityuktvā tejaso vāyurvāyorākāśa iti brūyādbhavedvirodhaḥ
            /
            na caitadasti /
            tasmādamūṣāmavivādaḥ śrutīnām /
            evaṃ 'sa imāṃllokānasṛjata'ityupakramābhidhāyinyapi śrutiraviruddhā /
            eṣā hi svavyāpāramabhidhānakrameṇa kurvatī nābhidheyānāṃ kramaṃ niruṇaddhi /
            te tu yathākramāvasthitā evākrameṇocyante-yathā kramavanti jñānāni jānātīti /
            tadevamavigānam /
            abhyupetya tu vigānamucyate-sṛṣṭau khalvetadvigānam /
            sraṣṭā tu sarvavedāntavākyeṣvanusyūtaḥ parameśvaraḥ pratīyate /
            nātra śrutivigānaṃ mātrayāpyasti /
            naca sṛṣṭivigānaṃ sraṣṭari tadadhīnanirūpaṇe vigānamāvahatīti vācyam /
            nahyeṣa sraṣṭṛtvamātreṇocyate 'pi tu 'satyaṃ jñānamanantaṃ brahma'ityādinā rūpeṇocyate
            sraṣṭā /
            taccāsya rūpaṃ sarvavedāntavākyānugatam /
            tajjñānaṃ ca phalavat /
            'brahmavidāpnoti param' 'tarati śokamātmavit'ityādi śruteḥ /
            sṛṣṭijñānasya tu na phalaṃ śrūyate /
            tena 'phalavatsaṃnidhāvaphalaṃ tadaṅgam'iti sṛṣṭivijñānaṃ sraṣṭṛbrahmavijñānāṅgaṃ
            tadanuguṇaṃ sadbrahmajñānāvatāropāyatayā vyākhyeyam /
            tathāca śrutiḥ-'annena somya śuṅgenāpo mūlamanviccha'ityādikā /
            śuṅgenāgreṇa /
            kāryeṇeti yāvat /
            tasmānna sṛṣṭivipratipattiḥ sraṣṭari vipratipattimāvahati /
            api tu 'guṇe tvanyāyakalpanā'iti tadanuguṇatayā vyākhyeyā /
            yacca kāraṇe vigānam'asadvā idamatra asīt'iti, tadapi 'tadapyeṣa śloko bhavati'iti
            pūrvaprakṛtaṃ sadbrahmaṇākṛṣya 'asadevedamatra āsīt'ityucyamānaṃ tvasato 'bhidhāne
            'saṃbaddhaṃ syāt /
            śrutyantareṇa ca mānāntareṇa ca virodhaḥ /
            tasmādaupacārikaṃ vyākhyeyam /
            'taddhaika āhurasadevedamatra āsīt'iti tu nirākāryatayopanyastamiti na kāraṇe vivāda
            iti sūtre caśabdastvarthaḥ /
            
            <p>
               pūrvapakṣaṃ nivartayati /<br />
               ākāśādiṣu sṛjyamāneṣu kramavigāne 'pi na sraṣṭari vigānam /<br />
               kutaḥ /<br />
               yathaikasyāṃ śrutau vyapadiṣṭaḥ parameśvaraḥ sarvasya kartā tathaiva śrutyantareṣūkteḥ,
               kena rūpeṇa, kāraṇatvena, aparaḥ kalpo yathā vyapadiṣṭaḥ krama ākāśādiṣu, 'ātmana
               ākāśaḥ saṃbhūta ākāśādvāyurvāyoragniragnerāpo 'dbhyaḥ pṛthivī'iti, tasyaiva kramasyānapabādhanena
               'tattejo 'sṛjata'ityādikāyā api sṛṣṭerukterna sṛṣṭāvapi vigānam //14//
               </p>
         </p>
         
         
         
         
         
         <p>START BsVBh_1,4.4.15</p>
         
         
         <p class="bold">samākarṣāt | BBs_1,4.15 |</p>
         
         
         <p>nanvekatrātmana ākāśakāraṇatvenoktiranyatra ca tejaḥ kāraṇatvena, tatkathamavigānamiti
            /
            ata āha-<span class="bold">kāraṇatveti /</span>
            hetau tṛtīyā /
            sarvatrākāśānalānilādau sākṣātkāraṇatvenātmanaḥ /
            prapañcitaṃ caitadadhastāt /
            
            <p>
               vyākriyata iti ca karmakartari karmaṇi vā rūpaṃ, na cetanamatiriktaṃ kartāraṃ pratikṣipati
               kintūpasthāpayati /<br />
               nahi lūyate kedāraḥ svayameveti vā lūyate kedāra iti vā lavitāraṃ devadattādiṃ pratikṣipati
               /<br />
               api tūpasthāpayatyeva /<br />
               tasmātsarvamavadātam //15//
               </p>
         </p>
         
         
         
         
         
         <p>START BsVBh_1,4.5.16</p>
         
         
         <p class="bold">jagadvācitvāt | BBs_1,4.16 |</p>
         
         
         <p class="bold">jagadvācitvāt /</p>
         
         <p>nanu 'brahma te bravāṇi'iti brahmābhidhānaprakaraṇāt, upasaṃhāre ca 'sarvān pāpmano
            'pahatya sarveṣāṃ ca bhūtānāṃ śraiṣṭhyaṃ svārājyaṃ paryeti ya evaṃ veda'iti niratiśayaphalaśravaṇādbrahmavedanādanyatra
            tadasaṃbhavāt, ādityacandrādigatapuruṣakartṛtvasya ca 'yasya vaitatkarma'iti cāsyāsatyavacchede
            sarvanāmnā pratyakṣasiddhasya jagataḥ parāmarśena, jagatkartṛtvasya ca brahmaṇo 'nyatrāsaṃbhavātkathaṃ
            jīvamukhyaprāṇāśaṅkā /
            ucyate-brahma te bravāṇīti bālākinā gārgyeṇa brahmābhidhānaṃ pratijñāya tattadādityādigatābrahmapuruṣābhidhānena
            na tāvadbrahmoktam /
            yasya cājātaśatroḥ</p>
         
         
         <p>'yo vai bālāke eteṣāṃ puruṣāṇāṃ kartā yasya vaitatkarma'iti vākyaṃ na tena brahmābhidhānaṃ
            pratijñātam /
            na cānyadīyenopakrameṇānyasya vākyaṃ śakyaṃ niyantum /
            tasmādajātaśatrorvākyasaṃdarbhapaurvāparyaparyālocanayā yo 'syārthaḥ pratibhāti sa
            eva grāhyaḥ /
            atra ca karmaśabdastāvadvyāpāre nerūḍhavṛttiḥ /
            kārye tu kriyata iti vyutpattyā vartate /
            naca rūḍhau satyāṃ vyutpattiryuktāśrayitum /
            naca brahmaṇa udāsīnasyāpariṇāmino vyāpāravattā /
            vākyaśeṣe ca 'athāsmin prāṇa evaikadhā bhavati'iti śravaṇātparispandalakṣaṇasya ca
            karmaṇo yatropapattiḥ sa eva veditavyatayopadiśyate /
            ādityādigatapuruṣakartṛtvaṃ ca prāṇasyopapadyate, hiraṇyagarbharūpaprāṇāvasthāviśeṣatvādādityādidevatānām
            /
            'katama eko devaḥ prāṇaḥ'iti śruteḥ /
            upakramānurodhena copasaṃhāre sarvaśabdaḥ sarvān pāpmana iti ca sarveṣāṃ bhūtānāmiti
            cāpekṣikavṛttirbahūn pāpmano bahūnāṃ bhūtānāmityevaṃparo draṣṭavyaḥ /
            ekasmin vākye upakramānurodhādupasaṃhāro varṇanīyaḥ /
            yadi tu dṛptabālākimabrahmaṇi brahmābhidhāyinamapodyājātaśatrorvacanaṃ brahmaviṣayamevānyathā
            tu taduktādviśeṣaṃ vivakṣorabrahmābhidhānamasaṃbaddhaṃ syāditi manyate, tathāpi naitadbrahmābhidhānaṃ
            bhavitumarhati, apitu jīvābhidhānameva, yatkāraṇaṃ veditavyatayopanyastasya puruṣāṇāṃ
            karturvedanāyopetaṃ bālakiṃ prati bubodhayiṣurajātaśatruḥ suptaṃ puruṣamāmantryāmāntraṇaśabdāśravaṇāt
            prāṇādīnāmabhoktṛtvamasvāmitvaṃ pratibodhya yaṣṭighātotthānāt prāṇādivyatiriktaṃ jīvaṃ
            bhoktāraṃ svāminaṃ pratibodhayati /
            parastādapi 'tadyathā śreṣṭhī svairbhuṅkte yathā vā svāḥ śreṣṭhinaṃ bhuñjantyevamevaiṣa
            prajñātmaitairātmabhirbhuṅkte evamevaita ātmāna enamātmānaṃ bhuñjanti'iti śravaṇāt
            /
            yathā śreṣṭhī pradhānaḥ puruṣaḥ svairbhṛtyaiḥ karaṇabhūtairviṣayān bhuṅkte, yathā
            vā svā bhṛtyāḥ śreṣṭhinaṃ bhuñjanti /
            te hi śreṣṭhinamaśanācchādanādigrahaṇena bhuñjanti /
            evamevaiṣa prajñātmā jīva etairādityādigaitarātmabhirviṣayān bhuṅkte /
            te hyādityādaya ālokavṛṣṭyādinā sācivyamācaranto jīvātmānaṃ bhojayanti, jīvātmānamapi
            yajamānaṃ tadutsṛṣṭahavirādānādādityādayo bhuñjanti, tasmājjīvātmaiva brahmaṇo 'bhedādbrahmeha
            veditavyatayopadiśyate /
            <span class="bold">yasya vaitatkarma iti /</span>
            jīvapratyuktānāṃ dehendriyādīnāṃ karma jīvasya bhavati /
            karmajanyatvādvā dharmādharmayoḥ karmaśabdavācyatvaṃ rūḍhyanusārāt /
            tau ca dharmādharmau jīvasya /
            dharmādharmākṣiptatvāccādityādīnāṃ bhogopakaraṇānāṃ teṣvapi jīvasya kartṛtvamupapannam
            /
            upapannaṃ ca prāṇabhṛttvājjīvasya prāṇaśabdatvam /
            ye ca praśnaprativacane-'kvaiṣa etad bālāke puruṣo 'śayiṣṭa yadā suptaḥ svapnaṃ na
            kañcana paśyati'iti /
            anayorapi na spaṣṭaṃ brahmābhidhānamupalabhyate /
            jīvavyatirekaśca prāṇātmano hiraṇyagarbhasyāpyupapadyate /
            tasmājjīvaprāṇayoranyatara iha grāhyo na raparameśvara iti prāptam /
            <span class="bold">evaṃ prāpte </span>ucyate-'mṛṣṭāvādinamāpodya bālākiṃ brahmavādinam /
            rājā kathamasaṃbaddhaṃ mithyā vā vaktumarhati //</p>
         
         
         <p>'yathā hi kenacinmaṇilakṣaṇajñamāninā kāce maṇireva veditavya ityukte parasya kāco
            'yaṃ maṇirna tallakṣaṇāyogādityabhidhāya ātmano viśeṣaṃ jijñāpayiṣostattvābhidhānamasaṃbaddham
            /
            amaṇau maṇyabhidhānaṃ na pūrvavādino viśeṣamāpādayati svayamapi mṛṣābhidhānāt /
            tasmādanenottaravādinā pūrvavādino viśeṣamāpādayatā maṇitattvameva vaktavyam /
            evamajātaśatruṇā dṛptabālākerabrahmavādino viśeṣamātmano darśayatā jīvaprāṇābhidhāne
            asaṃbaddhamuktaṃ syāt /
            tayorvābrahmaṇorbrahmābhidhāne mithyābhihitaṃ syāt /
            tathā ca na kaścidviśeṣo bālākergārgyādajātaśatrorbhavet /
            tasmādanena brahmatattvamabhidhātavyam /
            tathā satyasya na mithyāvadyam /
            tasmāt 'brahma te bravāṇi'iti brahmaṇopakramāt, sarvān pāpmano 'pahatya sarveṣāṃ ca
            bhūtānāṃ śraiṣṭhyaṃ svarājyaṃ paryeti ya evaṃ veda'iti ca sati saṃbhave sarvaśruterasaṃkocānniratiśayena
            phalenopasaṃhārāt, brahmavedanādanyataśca tadanupapatteḥ, ādityādipuruṣakartṛtvasya
            ca svātantryalakṣaṇasya mukhyasya brahmaṇyeva saṃbhavādanyeṣāṃ hiraṇyagarbhādīnāṃ
            tatpāratantryāt, 'kvauṣa etadbālāke'ityāderjīvādhikaraṇabhavanāpādanapraśnasya 'yadā
            suptaḥ svapnaṃ na kañcana paśyatyathāsmin prāṇa evaikadhā bhavati'ityāderuttarasya
            ca brahmaṇyevopapatterbrahmaviṣayatvaṃ niścīyate /
            atha kasmānna bhavato hiraṇyagarbhagocare eva praśnottare, tathā ca naitābhyāṃ brahmaviṣayatvasiddhirityetannirācikīrṣuḥ
            paṭhati-etasmādātmanaḥ prāṇā yathā yathāyatanaṃ pratiṣṭhanta iti /
            etaduktaṃ bhavati-ātmaiva bhavati jīvaprāṇādīnāmadhikaraṇaṃ nānyaditi /
            yadyapi ca jīvo nātmano bhidyate tathāpyupādhyavacchinnasya paramātmano jīvatvenopādhibhedādbhedamāropyādhārādheyabhāvo
            draṣṭavyaḥ /
            evaṃ ca jīvabhavanādhāratvamapādānatvaṃ ca paramātmana upapannam /
            tadevaṃ bālākyajātaśatrusaṃvādavākyasaṃdarbhasya brahmaparatve sthite <span class="bold">yasya vaitatkarma</span>iti vyāpārābhidhāne na saṃgacchata iti karmaśabdaḥ kāryābhidhāyī bhavati, etaditisarvanāmaparāmṛṣṭaṃ
            ca tatkāryaṃ, sarvanāma cedaṃ saṃnihitaparāmarśi, naca kiñcidiha śabdoktamasti saṃnihitam
            /
            na cādityādipuruṣāḥ saṃnihitā api parāmarśārhāḥ bahutvāt puṃliṅgatvācca /
            etaditi caikasya napuṃsakasyābhidhānāt 'eteṣāṃ puruṣāṇāṃ kartā'ityanenaiva gatārthatvācca
            /
            tasmādaśabdoktamapi pratyakṣasiddhaṃ saṃbandhārhaṃ jagadeva parāmraṣṭavyam /
            <span class="bold">etaduktaṃ bhavati /</span>
            atyalpamidamucyate eteṣāmādityādigatānāṃ jagadekadeśabhūtānāṃ karteti, kintu kṛtsnameva
            jagadyasya kāryamiti vāśabdena sūcyate /
            jīvaprāṇaśabdau ca brahmaparau jīvaśabdasya brahmopalakṣaṇaparatvāt /
            na punarbrahmaśabdo jīvopalakṣaṇaparaḥ /
            tathā sati hi vahnasamañjanaṃ syādityuktam /
            na cānadhigatārthāvabodhanasvarasasya śabdasyādhigatabodhanaṃ yuktam /
            nāpyanadhigatenādhigatopalakṣaṇamupapannam /
            naca saṃbhavatyekavākyatve vākyabhedo nyāyyaḥ /
            vākyaśeṣānurodhena ca jīvaprāṇaparamātmopāsanātrayavidhāne vākyatrayaṃ bhavet /
            paurvāparyaparyālocanayā tu brahmopāsanaparatve ekavākyataiva /
            tasmānna jīvaprāṇaparatvamapi tu brahmaparatvameveti siddham /
            syādetat /
            nirdiśyantāṃ puruṣāḥ kāryāstadviṣayā tu kṛtiranirdiṣṭā tatphalaṃ vā kāryasyotpattisti
            yasyedaṃ karmeti nirdekṣyete, tataḥ kutaḥ paunaruktyamityata āha-<span class="bold">nāpi puruṣaviṣayasyeti /</span>
            etaduktaṃ bhavati-kartṛśabdenaiva kartāramabhidadhattā tayorupāttatvādākṣiptatvāt
            /
            nahi kṛtiṃ vinā kartā bhavati /
            nāpi kṛtirbhāvanāparābhidhānā bhūtimutpattiṃ vinetyarthaḥ /
            nanu yadīdamā jagatparāmṛṣṭaṃ tatastadantarbhūtāḥ puruṣā apīti ya eteṣāṃ puruṣāṇāmiti
            punaruktamityata āha-<span class="bold">etaduktaṃ bhavati /
               ya eṣāṃ puruṣāṇāmiti</span> //16//</p>
         
         
         
         
         
         <p>START BsVBh_1,4.5.17</p>
         
         
         <p class="bold">jīvamukhyaprāṇaliṅgān neti cet tadvyākhyātam | BBs_1,4.17 |</p>
         
         
         <p>// 17 //</p>
         
         
         
         
         
         <p>START BsVBh_1,4.5.18</p>
         
         
         <p class="bold">anyārthaṃ tu jaiminiḥ praśnavyākhyānābhyām api caivam eke | BBs_1,4.18 |</p>
         
         
         <p>nanu 'prāṇa evaikadhā bhavati'ityādikādapi vākyājjīvātiriktaḥ kutaḥ pratīyata ityato
            vākyāntaraṃ paṭhati-<span class="bold">etasmādātmanaḥ prāṇā iti /</span>
            api ca sarvavedāntasiddhametadityāha-<span class="bold">suṣuptikāle ceti /</span>
            vedāntaprakriyāyāmevopapattimupasaṃhāravyājenāha-<span class="bold">tasmādyatrāsya</span>ātmano yato niḥsaṃbodho 'taḥ svacchatārūpamiva rūpamasyeti svacchatārūpo na tu svacchataiva
            /
            layavikṣepasaṃskārayostatra bhāvāt /
            samudācaradvṛttivikṣepābhāvamātreṇopamānam /
            etadeva vibhajate-upādhibhiḥ antaḥkaraṇādibhiḥ janitaṃ yadviśeṣavijñānaṃ ghaṭapaṭādivijñānaṃ
            tadrahitaṃ svarūpamātmanaḥ yadi vijñānamityevocyeta tatastadaviśiṣṭamanavacchinnaṃ
            sadbrahmaiva syāttacca nityamiti nopādhijanitaṃ nāpi tadrihitaṃ svarūpaṃ brahmasvabhāvasyāprahāṇāt
            /
            ata uktam-<span class="bold">viśeṣeti /</span>
            yadā tu layalakṣaṇāvidyopabṛṃhito vikṣepasaṃskāraḥ samudācarati tadā viśeṣavijñānotpādātsvapnajāgarāvasthātaḥ
            paramātmano rūpādbhraṃśarūpamāgamanamiti /
            na kevalaṃ kauṣītakibrāhmaṇe, vājasaneye 'pyevameva praśnottarayorjīvavyatiriktamāmananti
            paramātmānamityāha-<span class="bold">apicaivameka iti /</span>
            nanvatrākāśaṃ śayanasthānaṃ tatkutaḥ paramātmapratyaya ityata āha-<span class="bold">ākāśaśabdaśceti /</span>
            na tāvanmukhyasyākāśasyātmādhāratvasaṃbhavaḥ /
            yadapi ca dvāsaptatisahasrahitābhidhānanāḍīsaṃcāreṇa suṣuptyavasthāyāṃ purītadavasthānamuktaṃ
            tadapyantaḥkaraṇasya /
            tasmāt 'daharo 'sminnantarākāśaḥ'itivadākāśaśabdaḥ paramātmani mantavya iti /
            prathamaṃ bhāṣyakṛtā jīvanirākaraṇāya sūtramidamavatāritam /
            tatra mandadhiyāṃ nedaṃ prāṇanirākaraṇāyeti buddhirmā bhūdityāśayavānāha-<span class="bold">prāṇanirākaraṇasyāpīti /</span>
            tau hi bālākyajātaśatrū suptaṃ puruṣamājagmatuḥ /
            tamajātaśatrurnāmabhirāmantrayāñcakre 'bṛhat pāṇḍuravāsaḥ somarājan'iti /
            sa āmantryamāṇo nottasthau /
            
            <p>
               taṃ pāṇināpeṣaṃ bodhayāñcakāra /<br />
               sa hottasthau /<br />
               'sa hovācajātaśatruryatraiṣa etatsupto 'bhūt'ityādi /<br />
               so 'yaṃ suptapuruṣotthāpanena prāṇādivyatiriktopadeśa iti //18//
               </p>
         </p>
         
         
         
         
         
         <p>START BsVBh_1,4.6.19</p>
         
         
         <p class="bold">vākyānvayāt | BBs_1,4.19 |</p>
         
         
         <p class="bold">vākyānvayāt /</p>
         
         <p>nanu maitreyībrāhmaṇopakrame yājñavalkyena gārhasthyāśramāduttamāśramaṃ yiyāsatā maitraiyyā
            bhāryāyāḥ kātyāyanyā sahārthasaṃvibhāgakaraṇa ukte maitreyī yājñavalkyaṃ patimamṛtatvārthinī
            papraccha, yannu ma iyaṃ bhagoḥ sarvā pṛthvī vittena pūrṇā syātkimahaṃ tanāmṛtā syāmuta
            neti /
            tatra neti hovāca yājñavalkyaḥ /
            yathaivopakaraṇavatāṃ jīvitaṃ tathaiva te jīvitaṃ syādamṛtatvasya tu nāśāsti vittena
            /
            evaṃ vittenāmṛtatvāśā bhavedyadi vittasādhyāni karmāṇyamṛtatve upayujyeran /
            tadeva tu nāsti, jñānasādhyatvādamṛtatvasya karmaṇāṃ ca jñānavirodhināṃ tatsahabhāvitvānupapatteriti
            bhāvaḥ /
            sā hovāca maitreyī yenāhaṃ nāmṛtā syāṃ kimahaṃ tenaṃ kuryāṃ yadeva bhagavān veda tadeva
            me brūhi /
            amṛtatvasādhanamiti śeṣaḥ /
            tatrāmṛtatvasādhanajñānopanyāsāya vairāgyapūrvakatvāttasya rāgaviṣayeṣu teṣu teṣu
            patijāyādiṣu vairāgyamutpādayituṃ yājñavalkyo 'na vā are patyuḥ kāmāya'ityādivākyasaṃdarbhamuvāca
            /
            ātmaupādhikaṃ hi priyatvameṣāṃ na tu sākṣāt priyāṇyetāni /
            tasmādetebhyaḥ patijāyādibhyo virabhya yatra sākṣātprema sa eva<span class="bold">ātmā vā are draṣṭavyaḥ śrotavyo mantavyo nididhyāsitavyaḥ /</span>
            vāśabdo 'vadhāraṇe /
            ātmaiva draṣṭavyaḥ sākṣātkartavyaḥ /
            etatsādhanāni ca śravaṇādīni vihitāni śrotavya ityādinā /
            kasmāt /
            ātmano vā are darśanena śravaṇādisādhanenedaṃ jagatsarvaṃviditaṃ bhavatīti vākyaśeṣaḥ
            /
            yato nāmarūpātmakasya jagatastattvaṃ pāramārthikaṃ rūpamātmaiva bhujaṅgasyeva samāropitasya
            tattvaṃ rajjuḥ /
            tasmādātmani vidite sarvamidaṃ jagattattvaṃ viditaṃ bhavati, rajjvāmiva viditāyāṃ
            samāropitasya bhujaṅgasya tattvaṃ viditaṃ bhavati, yatastasmādātmaiva draṣṭavyo na
            tu tadatiriktaṃ jagat svarūpeṇa draṣṭavyam /
            kutaḥ /
            yato 'brahma taṃ parādāt'brāhmaṇajātirbrāhmaṇo 'hamityevamabhimāna iti yāvat /
            parādāt parākuryādamṛtatvapadāt /
            kaṃ, yo 'nyatrātmano brahma brāhmaṇajātiṃ veda /
            evaṃ kṣatriyādiṣvapi draṣṭavyam /
            ātmaiva jagatastattvaṃ na tu tadatiriktaṃ kiñcittaditi /
            atraiva bhagavatī śrutirupapattiṃ dṛṣṭāntaprabandhenāha /
            yat khalu yadgrahaṃ vinā na śakyate grahītuṃ tattato na vyatiricyate /
            yathā rajataṃ śuktikāyāḥ, bhujaṅgo vā rajjoḥ,</p>
         
         
         <p>dundubhyādiśabdasāmānyādvā tattacchabdabhedaḥ /
            na gṛhyante ca cidrūpagrahaṇaṃ vinā sthitikāle nāmarūpāṇi /
            tasmānna cidātmano bhidyante /
            tadidamuktam<span class="bold">-sa yathā dundubherhanyamānasyeti /</span>
            dundubhigrahaṇena tadgataṃ śabdasāmānyamupalakṣayati /
            na kevalaṃ sthitikāle nāmarūpaprapañcaścidātmātirekeṇāgraheṇāccidātmano na vyatiricyate
            'pi tu nāmarūpotpatteḥ prāgapi cidrūpāvasthānāt tadupādānatvācca nāmarūpaprapañcasya
            tadanatirekaḥ, rajjūpādānasyeva bhujaṅgasya rajjoranatireka ityetaddṛṣṭāntena sādhayati
            bhagavatī śrutiḥ-'sa yathārdraidho 'grerabhyāhitasya pṛthagdhūmā viniścarantyevaṃ
            vā are 'sya mahato bhūtasya niḥśvasitametadyadṛgvedaḥ'ityādinā caturvidho mantra uktaḥ
            /
            itihāsa ityādināṣṭavidhaṃ brāhmaṇamuktam /
            etaduktaṃ bhavati-yathāgnimātraṃ prathamamavagamyate kṣudrāṇāṃ visphuliṅgānāmupādānām
            /
            atha tato visphuliṅgā vyuccaranti /
            na caite 'gnestattvānyatvābhyāṃ śakyante nirvuktam /
            evamṛgvedādayo 'pyalpaprayatnādbrahmaṇo vyuccaranto na tatastattvānyatvābhyāṃ nirucyante
            /
            ṛgādibhirnāmopalakṣyate /
            yadā ca nāmadheyasyeyaṃ gatistadā tatpūrvakasya rūpadheyasya kaiva katheti bhāvaḥ
            /
            na kevalaṃ tadupādānatvāttato na vyatiricyate nāmarūpaprapañcaḥ, pralayasamaye ca
            tadanupraveśāttato na vyatiricyate /
            yathā sāmudramevāmbhaḥ pṛthivītejaḥ saṃparkāt kāṭhinyamupagataṃ saindhavaṃ khilyaḥ,
            sa hi svākāre samudre kṣipto 'mbha eva bhavati, evaṃ cidambhodhau līnaṃ jagacchideva
            bhavati na tu tato 'tiricyata iti /</p>
         
         
         <p>etaddṛṣṭāntaprabandhenāha-<span class="bold">sa yathā sarvāsāmapāmityādi /</span>
            dṛṣṭāntaprabandhamuktvā dārṣṭāntike yojayati-<span class="bold">evaṃ vā are idaṃ mahaditi /</span>
            bahuttvena brahmoktam /
            idaṃ brahmetyarthaḥ /
            bhūtaṃ satyam /
            anantaṃ nityam /
            apāraṃ sarvagatam /
            <span class="bold">vijñānaghanaḥ /</span><br />
            vijñānaikarasa iti yāvat /
            etebhyaḥ kāryakāraṇabhāvena vyavasthitebhyo bhūtebhyaḥ samutthāya sāmyenotthāya /
            kāryakāraṇasaṃghātasya hyavacchedādduḥkhitvaśokitvādayastadavacchinne cidātmani tadviparīte
            'pi pratīyante, yathodakapratibimbite candramasi toyagatāḥ kampādayaḥ /
            tadidaṃ sāmyenotthānam /
            yadā tvāgamācāryopadeśapūrvakamanananididhyāsanaprakarṣaparyantajo 'sya brahmasvarūpasākṣātkāra
            upāvartate tadā nirmṛṣṭanikhilasavāsanāvidyāmalasya kāryakāraṇasaṃghātabhūtasya vināśe
            tānyeva bhūtāni naśyantyanu tadupādhiścidātmanaḥ khilyabhāvo vinaśyati /
            tato na pretya kāryakāraṇabhūtanivṛttau rūpagandhādisaṃjñāstīti /
            na pretya saṃjñāstīti saṃjñāmātraniṣedhādātmā nāstīti manyamānā sā maitreyī hovāca,
            atraiva mā bhagavānamūmuhanmohitavān na pretya saṃjñāstīti /
            sa hovāca yājñavalkyaḥ svābhiprāyaṃ, dvaite hi rūpādiviśeṣasaṃjñānibandhano duḥkhitvādyabhimānaḥ
            /
            ānandajñānaikarasabrahmādvayānubhave tu tat kena kaṃ paśyet, brahma vā kena vijānīyāt
            /
            nahi tadāsya karbhāvo 'sti svaprakāśatvāt /
            etaduktaṃ bhavati-na saṃjñāmātraṃ mayā vyāsedhi, kintu viśeṣasaṃjñeti /
            tadevamamṛtatvaphalenopakramāt, madhye cātmavijñānena sarvavijñānaṃ pratijñāya tadupapādanāt,
            upasaṃhāre ca mahadbhūtamanantamityādinā ca brahmarūpābhidhānāt, dvaitanindayā cādvaitaguṇakīrtanādbrahmaiva
            maitreyībrāhmaṇe pratipādyaṃ na jīvātmeti nāsti pūrvapakṣa ityanārabhyamevedamadhikaraṇam
            /
            atrocyate-bhoktṛtvajñātṛtājīvarūpotthānasamādhaye maitreyībrāhmaṇe pūrvapakṣeṇopakramaḥ
            kṛtaḥ /
            patijāyādibhogyasaṃbandho nābhokturbrahmaṇo yujyate, nāpijñānakartṛtvamakartuḥ sākṣācca
            mahato bhūtasya vijñānātmabhāvena samuttānābhidhānaṃ vijñānātmana eva draṣṭavyatvamāha
            /
            anyathā brahmaṇo draṣṭavyatvapare 'smin brāhmaṇe tasya vijñānātmatvena samutthānābhidhānamanupayuktaṃ
            syāttasya tu draṣṭavyamupayujyata ityupakramamātraṃ pūrvapakṣaḥ kṛtaḥ /
            <span class="bold">bhoktrarthatvācca bhogyajātasyeti</span>tadupodbalamātram /
            siddhāntastu nigadavyākhyātena bhāṣyeṇoktaḥ //19//</p>
         
         
         
         
         
         <p>START BsVBh_1,4.6.20</p>
         
         
         <p>tadevaṃ paurvāparyālocanayā maitreyībrāhmaṇasya brahmadarśanaparatve sthite bhoktrā
            jīvātmanopakramamācāryadeśīyamatena tāvatsamādhatte sūtrakāraḥ-</p>
         
         
         <p class="bold">pratijñāsiddher liṅgam āśmarathyaḥ | BBs_1,4.20 |</p>
         
         
         <p class="bold">pratijñāsiddherliṅgamāśmaradhyaḥ /</p>
         
         <p>
            yathā hi vahnervikārā vyuccaranto visphuliṅgā na vahneratyantaṃ bhidyante, tadrūpanirūpaṇatvāt,
            nāpi tato 'tyantamabhinnāḥ, vahneriva parasparavyāvṛttyabhāvaprasaṅgāt, tathā jīvātmano
            'pi brahmavikāra na brahmaṇo 'tyantaṃ bhidyante, cidrūpatvābhāvaprasaṅgāt /<br />
            nāpyatyantaṃ na bhidyante, parasparaṃ vyāvṛttyabhāvaprasaṅgāt, sarvajñaṃ pratyupadeśavaiyarthyācca
            /<br />
            tasmātkathañcidbhedo jīvātmanāmabhedaśca /<br />
            tatra tadvijñānena sarvavijñānapratijñāsiddhaye vijñānātmaparamātmanorabhedamupādāya
            paramātmani darśayitavye vijñānātmanopakrama ityāśmaradhya ācāryo mene //20//
            </p>
         
         
         
         
         
         <p>START BsVBh_1,4.6.21</p>
         
         
         <p>ācāryadeśīyāntaramatena samādhatte-</p>
         
         
         <p class="bold">utkramiṣyata evaṃ bhāvād ity auḍulomiḥ | BBs_1,4.21 |</p>
         
         
         <p class="bold">utkramiṣyata evaṃbhāvādityauḍulomiḥ /</p>
         
         <p>
            jīvo hi paramātmano 'tyantaṃ bhinna eva san dehendriyamanobuddhyupadhānasaṃparkātsarvadā
            kaluṣaḥ, tasya ca jñānadhyānādisādhanānuṣṭhānātsaṃprasannasya dehendriyādisaṃghātādutkramiṣyataḥ
            paramātmanaikyopapatteridamabhedenopakramaṇam /<br />
            etaduktaṃ bhavati-bhaviṣyantamabhedamupādāya bhedakāle 'pyabheda uktaḥ /<br />
            yathāhuḥ pāñcarātrikāḥ-'āmukterbheda eva syājjīvasya ca parasya ca /<br />
            muktasya tu na bhedo 'sti bhedahetorabhāvataḥ //
            </p>
         
         
         <p>'iti /
            atraiva śrutimupanyasyati-<span class="bold">śrutiścaivamiti /</span>
            pūrvaṃ dehendriyādyupādhikṛtaṃ kaluṣatvamātmana uktam /
            saṃprati svābhāvikameva jīvasya nāmarūpaprapañcāśrayatvalakṣaṇaṃ kāluṣyaṃ pārthivānāmaṇūnāmiva
            śyāmatvaṃ kevalaṃ pākeneva /
            jñānadhyānādinā tadapanīya jīvaḥ parātparataraṃ puruṣamupaitītyāha-<span class="bold">kvacicca jīvākṣayamapīti /</span></p>
         
         
         <p>nadīnidarśanam 'yathā somyemā nadyaḥ'iti //21//</p>
         
         
         
         
         
         <p>START BsVBh_1,4.6.22</p>
         
         
         <p>tadevamācāryadeśīyamatadvayamuktvātrāparituṣyannācāryamatamāha sūtrakāraḥ-</p>
         
         
         <p class="bold">avasthiter iti kāśakṛtsnaḥ | BBs_1,4.22 |</p>
         
         
         <p class="bold">avisthiteriti kāśakṛtsnaḥ /</p>
         
         <p>etadvyācaṣṭe-<span class="bold">asyaiva paramātmana iti /</span>
            na jīva ātmano 'nyaḥ /
            nāpi tadvikāraḥ kintvātmaivāvidyopādhānakalpitāvacchedaḥ /
            ākāśa iva ghaṭamaṇikādikalpitāvacchedo ghaṭākāśo maṇikākāśo na tu paramākāśādanyastadvikāro
            vā /
            tataśca jīvātmanopakramaḥ parāmātmanaivopakramastasya tato 'bhedāt /
            sthūladarśilokapratītisaukaryāyaupādhikenātmarūpeṇopakramaḥ kṛtaḥ /
            atraiva śrutiṃ pramāṇayati-<span class="bold">tathāceti /</span>
            atha vikāraḥ paramātmano jīvaḥ kasmānna bhavatyākāśādivadityāha-<span class="bold">naca tejaḥprabhṛtīnāmiti /</span>
            nahi yathā tejaḥprabhṛtīnāmātmavikāratvaṃ śrūyate evaṃ jīvasyeti /
            ācāryatrayamataṃ vibhajate-<span class="bold">kāśakṛtsnasyācāryasyeti /</span>
            ātyantike satyabhede kāryakāraṇabhāvābhāvādanātyantiko 'bheda āstheyaḥ, tathāca kathañcidbhedo
            'pīti tamāsthāya kāryakāraṇabhāva iti matatrayamuktvā kāśakṛtsnīyamataṃ sādhutvena
            nirdhārayati-<span class="bold">tatra teṣu </span>madhye /
            <span class="bold">kāśakṛtsnīyaṃ matamiti /</span>
            ātyantike hi jīvaparamātmanorabhede tāttvike 'nādyavidyopādhikalpito bhedastattvamasīti
            jīvātmano brahmabhāvatattvopadeśaśravaṇamanananididhyāsanaprakarṣaparyantajanmḥanā
            sākṣātkāreṇa vidyayā śakyaḥ samūlakāṣaṃ kaṣituṃ, rajjvāmahivibhrama iva rajjutattvasākṣātkāreṇa,
            rājaputrasyeva ca mlecchakule vardhamānasyātmani samāropito mlecchabhāvo rājaputro
            'sīti āptopadeśena /
            na tu mṛdvikāraḥ śarāvādiḥ śataśo 'pi mṛnmṛditi cintyamānastajjanmanā mṛdbhāvasākṣātkāreṇa
            śakyo nivartayituṃ, tatkasya hetoḥ, tasyāpi mṛdo bhinnābhinnasya tāttvikatvāt, vastutastu
            jñānenocchettumaśakyatvāt, so 'yaṃ pratipādayiṣitārthānusāraḥ /
            api ca jīvasyātmavikāratve tasya jñānadhyānādisādhanānuṣṭhānāt svaprakṛtāvapyaye sati
            nāmṛtatvasyāśāstītyapuruṣārthatvamamṛtatvaprāptiśrutivirodhaśca /
            kāśakṛtsnamate tvetadubhayaṃ nāstītyāha-<span class="bold">evaṃ ca satīti /</span>
            nanu yadi jīvo na vikāraḥ kintu brahmaiva kathaṃ tarhi tasminnāmarūpāśrayatvaśrutiḥ,
            kathañca 'yathāgneḥ śrudrā visphuliṅgā'iti brahmavikāraśrutirityāśaṅkāmupasaṃhāravyājena
            nirākaroti-<span class="bold">ataśca svāśrayasyeti /</span>
            yataḥ pratipipādayiṣitārthānusāraścāmṛtatvaprāptiśca vikārapakṣe na saṃbhavataḥ, ataśceti
            yojanā /
            dvitīyapūrvapakṣabījamanasyaiva trisūtryāpākaroti-<span class="bold">yadapyuktamiti /</span>
            śeṣamatirohitārthaṃ vyākhyātārthaṃ ca /
            tṛtīyapūrvapakṣabījanirāse kāśakṛtsnīyenaivetyavadhāraṇaṃ tanmatāśrayaṇenaiva tasya
            śakyanirāsatvāt /
            aikāntike hyādvaite ātmano 'nyakarmakaraṇe 'kena kaṃ paśyet'iti ātmanaśca karmatvaṃ
            'vijñātāramare kena vijānīyāt'iti śakyaṃ niṣeddhum /
            bhedābhedapakṣe vaikāntike vā bhede sarvametadadvaitāśrayamaśakyamityavadhāraṇasyārthaḥ
            /
            na kevalaṃ kāśakṛtsnīyadarśanāśrayaṇena bhūtapūrvagatyā vijñātṛtvamapi tu śrutipaurvāparyaparyālocanayāpyevamevetyāha-<span class="bold">api ca yatra hīti /</span>
            kasmāt punaḥ kāśakṛtsnasya matamāsthīyate netareṣāmācāryāṇāmityata āha-<span class="bold">darśitaṃ tu purastāditi /</span>
            kāśakṛtsnīyasya matasya śrutiprabandhopanyāsena punaḥ śrutimattvaṃ smṛtimattvaṃ copasaṃhāropakramamāha-<span class="bold">ataśceti /</span>
            kvacitpāṭha ātaśceti /
            tasyāvaśyaṃ cetyarthaḥ /
            jananajarāmaraṇabhītayo vikriyāstāsāṃ sarvāsāṃ 'mahānajaḥ'ityādinā pratiṣedhaḥ /
            pariṇāmapakṣe 'nyasya cānyabhāvapakṣe aikāntikādvaitapratipādanaparāḥ 'ekamevādvitīyam'ityādayaḥ,
            dvaitadarśananindāparāśca 'anyo 'sāvanyo 'hamasmi'ityādayaḥ, janmajarādivikriyāpratiṣedhaparāśca
            'eṣa mahānajaḥ'ityādayaḥ śrutayaḥ uparudhyeran /
            apica yadi jīvaparamātmanorbhedābhedāvāsthīyeyātāṃ tatastayormitho virodhātsamuccayābhāvādekasya
            balīyastve nātmani nirapavādaṃ vijñānaṃ jāyeta, balīyasaikena durbalapakṣāvalambino
            jñānasya bādhanāt /
            atha tvagṛhyamāṇaviśeṣatayā na balābalāvadhāraṇaṃ, tataḥ saṃśaye sati na suniścitārthamātmani
            jñānaṃ bhavet /
            suniścitārthaṃ ca jñānaṃ mokṣopāyaḥ śrūyate-'vedāntavijñānasuniścitārthāḥ'iti /
            tadetadāha-<span class="bold">anyathā mumukṣūṇāmiti /</span>
            'ekatvamanupaśyataḥ'iti śrutirna punarekatvānekatve anupaśyata iti /
            nanu yadi kṣetrajñaparamātmanorabhedo bhāvikaḥ, kathaṃ tarhi vyapadeśabuddhibhedau
            kṣetrajñaḥ paramātmeti kathañca nityaśuddhabuddhamuktasvabhāvasya bhagavataḥ saṃsāritā
            /
            avidyākṛtanāmarūpopādhivaśāditi cet /
            kasyeyamavidyā /
            na tāvajjīvasya, tasya paramātmano vyatirekābhāvāt /
            nāpi paramātmanaḥ, tasya vidyaikarasasyāvidyāśrayatvānupapatteḥ /
            tadatra saṃsāritvāsaṃsāritvavidyāvidyāvattvarūpaviruddhadharmasaṃsargādbuddhivyapḥadeśabhedāccāsti
            jīveśvarayorbhedo 'pi bhāvika ityata āha-<span class="bold">sthite ca paramātmakṣetrajñātmaikatveti /</span>
            na tāvadbhedābhedāvekātra bhāvikau bhavitumarhata iti viprapañcitaṃ prathame pāde
            /
            dvaitadarśananindayā caikāntikādvaitapratipādanaparāḥ paurvāparyālocanayā sarve vedāntaḥ
            pratīyante /
            tatra yathā bimbādavadatāttāttvike pratibimbānāmabhede 'pi nīlamaṇikṛpāṇakācādyupadhānabhedātkālpaniko
            jīvānāṃ bhedo buddhivyapadeśabhedau vartayati, idaṃ bimbamavadātamimāni ca pratibimbāni
            nīlotpalapalāśaśyāmalāni vṛttadīrghādibhedabhāñji bahūnīti, evaṃ paramātmanaḥ śuddhasvabhāvājjīvānamabheda
            aikāntike 'pyanirvacanīyānādyavidyopadhānabhedātkālpaniko jīvānāṃ bhedo buddhivyapadeśabhedāvayaṃ
            ca paramātmā śuddhavijñānānandasvabhāva ime ca jīvā avidyāśokaduḥkhādyupadravabhāja
            iti vartayati /
            avidyopadhānaṃ ca yadyapi vidyāsvabhāve paramātmani na sākṣādasti tathāpi tatpratibimbakalpajīvadvāreṇa
            parasminnucyate /
            na caivamanyonyāśrayo jīvavibhāgāśrayāvidyā, avidyāśrayaśca jīvavibhāga iti, bījāṅkuravadanāditvāt
            /
            ata eva kānuddiśyaiṣa īśvaro māyāmāracayatyanārthikāṃ, uddeśyānāṃ sargādau jīvānāmabhāvāt,
            kathaṃ cātmānaṃ saṃsāriṇaṃ vividhavedanābhājaṃ kuryādityādyanuyogo niravakāśaḥ /
            na khalvādimān saṃsāraḥ, nāpyādimānavidyājīvavibhāgaḥ, yenānuyujyeteti /
            atra ca nāmagrahaṇenāvidyāmupalakṣayati /
            syādetat /
            yadi na jīvāt brahma bhidyate, hanta jīvaḥ sphuṭa iti brahmāpi tathā syāt, tathā ca
            'nihitaṃ guhāyām'iti nopapadyata ityata āha-<span class="bold">nahi satyamiti /</span>
            yathāhi bimbasya maṇikṛpāṇādayo guhā evaṃ brahmaṇo 'pi pratijīvaṃ bhinnā avidyā guhā
            iti /
            yathā pratibimbeṣu bhāsamāneṣu bimbaṃ tadabhinnamapi guhyamevaṃ jīveṣu bhāsamāneṣu
            tadabhinnamapi brahma guhyam /
            astu tarhi brahmaṇo 'nyadguhyamityata āha-<span class="bold">naca brahmaṇo 'nya iti /
               ye tu</span>āśmarathyaprabhṛtayaḥ<span class="bold">nirbandhaṃ kurvanti te vedāntārthamiti /</span>
            brahmaṇaḥ sarvātmanā bhāgaśo vā pariṇāmābhyupagame tasya kāryatvādanityatvācca tadāśrito
            mokṣo 'pi tathā syāt /
            yadi tvevamapi mokṣaṃ nityaṅkṛtakaṃ brūyustatrāha<span class="bold">-nyāyeneti /</span>
            evaṃ ye nadīsamudranidarśanenāmukterbhedaṃ muktasya cābhedaṃ jīvasyāsthiṣata teṣāmapi
            nyāyenāsaṃgatiḥ /
            no jātu ghaṭaḥ paṭo bhavati /
            nanūktaṃ yathā nadī samudro bhavatīti /
            kā punarnadyabhimatā āyuṣmataḥ /
            kiṃ pāthaḥ paramāṇava utaiṣāṃ saṃsthānabheda āhosvittadārabdho 'vayavī /
            tatra saṃsthānabhedasya vāvayavino vā samudraniveśe vināśāt kasya samudreṇaikatā /
            nadīpāthaḥ paramāṇūnāṃ tu samudrapāthaḥ paramāṇubhyaḥ pūrvavasthitebhyo bheda eva
            nābhedaḥ /
            evaṃ samudrādapi teṣāṃ bheda eva /
            ye tu kāśakṛtsnīyameva matamāsthāya jīvaṃ paramātmanoṃ'śamācakhyusteṣāṃ kathaṃ 'niṣkalaṃ
            niṣkriyaṃ śāntam'iti na śrutivirodhaḥ /
            niṣkalamiti sāvayavatvaṃ vyāsedhi na tu sāṃśatvam, aṃśaśca jīvaḥ paramātmano nabhasa
            iva karṇanemimaṇḍalāvacchinnaṃ nabhaḥ śabdaśravaṇayogyaṃ, vāyoriva ca śarīrāvacchinnaḥ
            pañcavṛttiḥ prāṇa iti cet /
            na tāvannabho nabhasoṃśaḥ, tasya tattvāt /
            karṇanemimaṇḍalāvacchinnamaṃśa iti cet, hanta tarhi prāptāprāptavivekena karṇanemimaṇḍalaṃ
            vā tatsaṃyogo vetyuktaṃ bhavati /
            naca karṇanemimaṇḍalaṃ tasyāṃśaḥ, tasya tato bhedāt /
            tatsaṃyogo nabhodharmatvāttasyāṃśa iti cet /
            na /
            anupapatteḥ /
            nabhodharmatve hi tadanavayavaṃ sarvatrābhinnamiti tatsaṃyogaḥ sarvatrā pratheta /
            nahyasti saṃbhavo 'navayavamavyāpyavartata iti /
            tasmāttatrāsti cedvyāpyaiva /
            na cedvyāpnoti tatra nāstyeva /
            vyāpyaivāsti kevalaṃ pratisaṃbadhyadhīnanirūpaṇatayā na sarvatra nirūpyata iti cet,
            na nāma nirūpyatām /
            tatsaṃyuktaṃ tu nabhaḥ śravaṇayogyaṃ sarvatrāstīti sarvatra śravaṇaprasaṅgaḥ /
            naca bhedābhedayoranyatareṇāṃśaḥ śakyo nirvaktum na cobhābhyāṃ, viruddhayorekatrāsamavāyādityuktam
            /
            tasmādanirvacanīyānādyavidyāparikalpita evāṃśo nabhaso na bhāvika iti yuktam /
            naca kālpaniko jñānamātrāyattajīvitaḥ kathamavijñāyamāno 'sti, asaṃścāṃśaḥ kathaṃ
            śabdaśravaṇalakṣaṇāya kāryāya kalpate, na jātu rajjvāmajñāyamāna urago bhayakampādikāryāya
            paryāpta iti vācyam /
            ajñātatvāsiddheḥ kāryavyaṅgatvādasya /
            kāryotpādātpūrvamajñātaṃ kathaṃ kāryotpādāṅgamiti cet /
            na /
            pūrvapūrvakāryotpādavyaṅgyatvādasatyapi jñāne tatsaṃskārānuvṛtteranāditvācca kalpanā
            tatsaṃskārapravāhasya /
            astu vānupapattireva kāryakāraṇayormāyātmakatvāt /
            
            <p>
               anupapattirhi māyāmupodbalayatyanupapadyamānārthatvānyamāyāyāḥ /<br />
               api ca bhāvikāṃśavādināṃ mate bhāvikāṃśasya jñānenocchettumaśakyatvānna jñānadhyānasādhano
               mokṣaḥ syāt /<br />
               tadevamakāśāṃśa iva śrotramanirvacanīyam /<br />
               evaṃ jīvo brahmaṇoṃ'śa iti kāśakṛtsnīyaṃ matamiti siddham //22//
               </p>
         </p>
         
         
         
         
         
         <p>START BsVBh_1,4.7.23</p>
         
         
         <p class="bold">prakṛtiś ca pratijñādṛṣṭāntānuparodhāt | BBs_1,4.23 |</p>
         
         
         <p class="bold">prakṛtiśca pratijñādṛṣṭāntānuparodhāt /</p>
         
         <p>syādetat /
            vedāntānāṃ brahmaṇi samanvaye darśite samāptaṃ samanvayalakṣaṇamiti kimaparamavaśiṣyate
            yadarthamidamārabhyata iti śaṅkāṃ nirākartuṃ saṃgatiṃ darśayannavaśeṣamāha-<span class="bold">yathābhyudayeti /</span>
            atra ca lakṣaṇasya saṃgatimuktvā lakṣaṇenāsyādhikaraṇasya saṃgatiruktā /
            etaduktaṃ bhavati-satyaṃ jagatkāraṇe brahmaṇi vedāntānāmuktaḥ samanvayaḥ /
            tatra kāraṇabhāvasyobhayathā darśanājjagatkāraṇatvaṃ brahmaṇaḥ kiṃ nimittatvenaiva,
            utopādānatvenāpi /
            tatra yadi prathamaḥ pakṣastata upādānakāraṇānusāraṇe sāṃkhyasmṛtisiddhaṃ pradhānamabhyupeyam
            /
            tathā ca 'janmādyasya yataḥ'iti brahmalakṣaṇamasādhu, ativyāpteḥ pradhāne 'pi gatatvāt
            /
            asaṃbhavādvā /
            
            <p>
               yadi tūttaraḥ pakṣastato nātivyāptirnāpyavyāptiriti sādhu lakṣaṇam /<br />
               so 'yamavaśeṣaḥ /<br />
               tatra 'īkṣāpūrvakartṛtvaṃ prabhutvamasarūpatā /<br />
               nimittakāraṇeṣveva nopādāneṣu karhicit //
               </p>
         </p>
         
         
         <p>'tadidamāha-<span class="bold">tatra nimittakāraṇameva tāvaditi /</span>
            āgamasya kāraṇamātre paryavasānādanumānasya tadviśeṣaniyamamāgamo na pratikṣipatyapi
            tvanumanyata evetyāha-<span class="bold">pāriśeṣyādbrahmaṇo 'nyaditi /</span>
            brahmopādānatvasya prasaktasya pratiṣedhe 'nyatrāprasaṅgātsāṃkhyasmṛtiprasiddhamānumānikaṃ
            pradhānaṃ śiṣyata iti /
            ekavijñānena ca sarvavijñānapratijñānam 'uta tamādeśam'ityādinā, 'yathā somyaikena
            mṛtpiṇḍena'iti ca dṛṣṭāntaḥ, paramātmanaḥ prādhānyaṃ sūcayataḥ /
            yathā somaśarmaṇaikena jñātena sarve kaṭhā jñātā bhavanti /
            evaṃ prāpta ucyate <span class="bold">-prakṛtiśca /</span></p>
         
         
         <p>
            na kevalaṃ brahma nimittakāraṇaṃ, kutaḥ, pratijñādṛṣṭāntayoranuparodhāt /<br />
            nimittakāraṇatvamātre tu tāvuparudhyeyātām /<br />
            tathāhiḥ-'na mukhye saṃbhavatyarthe jaghanyā vṛttiriṣyate /<br />
            na cānumānikaṃ yuktamāgamenāpabādhitam //
            </p>
         
         
         <p>
            sarve hi tāvadvedāntāḥ paurvāparyeṇa vīkṣitāḥ /<br />
            aikāntikādvaitaparā dvaitamātraniṣedhataḥ //
            </p>
         
         
         <p>'tadihāpi pratijñādṛṣṭāntau mukhyārthāveva yuktau na tu 'yajamānaḥ prastaraḥ'itivadguṇakalpanayā
            netavyau, tasyārthavādasyātatparatvāt /
            pratijñādṛṣṭāntavākyayostvadvaitaparatvādupādānakāraṇātmakatvāccopādeyasya kāryajātasyopādānajñānena
            tajjñānopapatteḥ /
            nimittakāraṇaṃ tu kāryādatyantabhinnamiti na tajjñāne kāryajñānaṃ bhavati /
            ato brahmopādānakāraṇaṃ jagataḥ /
            naca brahmaṇo 'nyannimittakāraṇaṃ jagata ityapi yuktam /
            pratijñādṛṣṭāntoparodhādeva /
            nahi tadānīṃ brahmaṇi jñāte sarvaṃ vijñātaṃ bhavati /
            
            <p>
               jagannimittakāraṇasya brahmaṇo 'nyasya sarvamadhyapātinastajjñānenāvijñānāt /<br />
               yata iti ca pañcamī na kāraṇamātre smaryate api tu prakṛtau, 'janikartuḥ prakṛtiḥ'iti
               /<br />
               tato 'pi prakṛtitvamavagacchāmaḥ /<br />
               dundubhigrahaṇaṃ dundubhyāghātagrahaṇaṃ ca tadgataśabdatvasāmānyopalakṣaṇārtham //23//
               </p>
         </p>
         
         
         
         
         
         <p>START BsVBh_1,4.7.24</p>
         
         
         <p class="bold">abhidhyopadeśāc ca | BBs_1,4.24 |</p>
         
         
         <p>anāgatecchāsaṃkalpo 'bhidhyā /
            etayā khalu svātantryalakṣaṇena kartṛtvena nimittatvaṃ darśitam /</p>
         
         
         <p>'bahu syām'iti ca svaviṣayatayopādānatvamuktam //24//</p>
         
         
         
         
         
         <p>START BsVBh_1,4.7.25</p>
         
         
         <p class="bold">sākṣāc cobhayāmnānāt | BBs_1,4.25 |</p>
         
         
         <p class="bold">ākāśādeva /</p>
         
         <p>brahmaṇa evetyarthaḥ /
            sākṣāditi ceti sūtrāvayavamanūdya tasyārthaṃ vyācaṣṭe-<span class="bold">ākāśādeveti /</span>
            śrutirbrahmaṇo jagadupādānatvamavadhārayantī upādānāntarābhāvaṃ sākṣādeva darśayatīti<span class="bold">sākṣāditi</span>sūtrāvayavena darśitamiti yojanā //25//</p>
         
         
         
         
         
         <p>START BsVBh_1,4.7.26</p>
         
         
         <p class="bold">ātmakṛteḥ pariṇāmāt | BBs_1,4.26 |</p>
         
         
         <p class="bold">ātmakṛteḥ pariṇāmāt /</p>
         
         <p>prakṛtigrahaṇamupalakṣaṇaṃ, nimittamityapi draṣṭavyaṃ, karmatvenopādānatvātkartṛtvena
            ca tatprati nimittatvāt /
            <span class="bold">kathaṃ punariti /</span><br />
            siddhasādhyayorekatrāsamavāyo virodhāditi /
            <span class="bold">pariṇāmāditi brūma iti /</span>
            pūrvasiddhasyāpyanirvacanīyavikārātmanā pariṇāmo 'nirvacanīyatvādbhedenābhinna iveti
            siddhasyāpi sādhyatvamityarthaḥ /
            ekavākyatvena vyākhyāyā pariṇāmādityavacchidya vyācaṣṭe-<span class="bold">pariṇāmāditi veti /</span></p>
         
         
         <p>
            saccatyacceti dve brahmaṇo rūpe /<br />
            sacca sāmānyaviśeṣeṇāparokṣatayā nirvācyaṃ, pṛthivyaptejolakṣaṇam /<br />
            tyacca parokṣamata evānirvācyamidantayā vāyvākāśalakṣaṇaṃ, kathaṃ ca tadbrahmaṇo rūpaṃ
            yadi tasya brahmopādānaṃ, tasmātpariṇāmādbrahma bhūtānāṃ prakṛtiriti //26//
            </p>
         
         
         
         
         
         <p>START BsVBh_1,4.7.27</p>
         
         
         <p class="bold">yoniś ca hi gīyate | BBs_1,4.27 |</p>
         
         
         <p>pūrvapakṣiṇo 'numānamanubhāṣyāgamavirodhena dūṣayati<span class="bold">-yatpunariti /</span>
            etaduktaṃ bhavati-īśvaro jagato nimittakāraṇameva īkṣāpūrvakajagatkartṛtvāt, kumbhakartukulālavat
            /
            atreśvarasyāsiddherāśrayāsiddho hetuḥ pakṣaścāprasiddhaviśeṣaḥ /
            yathāhuḥ-'nānupalabdhe nyāyaḥ pravartate'iti /
            āgamāttatsiddhiriti cet, hanta tarhi yādṛśamīśvaramāgamo gamayati tādṛśo 'bhyupagantavyaḥ
            sa ca nimittakāraṇaṃ copādānakāraṇaṃ ceśvaramavagamayati /
            viśeṣyāśrayagrāhyāgamavirodhānnānumānamudetumarhatīti kutastena nimittatvāvadhāraṇetyarthaḥ
            /
            iyaṃ copādānapariṇāmādibhāṣā na vikārābhiprāyeṇāpi tu tathā sarpasyopādānaṃ rajjurevaṃ
            brahma jagadupādānaṃ draṣṭavyam /
            na khalu nityasya niṣkalasya brahmaṇaḥ sarvātmanaikadeśena vā pariṇāmaḥ saṃbhavati,
            nityatvādanekadeśatvādityuktam /
            naca mṛdaḥ śaravādayo bhidyante, na cābhinnāḥ, na vā bhinnābhinnāḥ kintvanirvacanīyā
            eva /
            
            <p>
               yathāha śrutiḥ-'mṛttiketyeva satyam'iti /<br />
               tasmādadvaitopakramādupasaṃhārācca sarva eva vedāntā aikāntikādvaitaparāḥ santaḥ sākṣādeva
               kvacidadvaitamāhuḥ, kvaciddvaitaniṣedhena, kvacidbrahmopādānatvena jagataḥ /<br />
               etāvatāpi tāvadbhedo niṣiddho bhavati, na tūpādānatvābhidhānamātreṇa vikāragraha āstheyaḥ
               /<br />
               nahi vākyaikadeśasyārtho 'stīti //27//
               </p>
         </p>
         
         
         
         
         
         <p>START BsVBh_1,4.8.28</p>
         
         
         <p class="bold">etena sarve vyākhyātā vyākhyātāḥ | BBs_1,4.28 |</p>
         
         
         <p>syādetat /
            mā bhūtpradhānaṃ jagadupādānaṃ tathāpi na brahmopādānatvaṃ sidhyati, paramāṇvādīnāmapi
            tadupādānānāmupaplavamānatvāt, teṣāmapi hi kiñcidupodbalakamasti vaidikaṃ liṅgamityāśaṅkāmapanetumāha
            sūtrakāraḥ-<span class="bold">etena sarve vyākhyātā vyākhyātāḥ /</span></p>
         
         
         <p>
            nigadavyākhyātena bhāṣyeṇa vyākhyātaṃ sūtram /<br />
            'pratijñālakṣaṇaṃ lakṣyamāṇe padasamanvayaḥ vaidikaḥ sa ca tatraiva nānyatretyatra
            sādhitam //28//
            </p>
         
         
         <p>'iti śrīmadvācaspatimiśraviracite śrīmacchārīrakabhāṣyavibhāge bhāmatyāṃ prathamādhyāyasya
            caturthaḥ pādaḥ //4//</p>
         
         
         <p><span class="bold">// iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ </span>//</p>
         
         
         <p><span class="bold">// iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ </span>//</p>
         
         
         
         <div id="d1e8848">
            
            <p class="bold">atha dvitīyo 'dhyāyaḥ /</p>
            
            </div>
         
         
         
         <p>START BsVBh_2,1.1.1</p>
         
         
         <p class="bold">smṛtyanavakāśadoṣaprasaṅga iti cennānyasmṛtyanavakāśadoṣaprasaṅgāt | BBs_2,1.1 |</p>
         
         
         <p>vṛttavartiṣyamāṇayoḥ samanvayavirodhaparihāralakṣaṇayoḥ saṃgatipradarśanāya sukhagrahaṇāya
            caitanyoḥ saṃkṣepatastātparyārthamāha-<span class="bold">prathame 'dhyāya iti /</span>
            anapekṣavedāntavākyasvarasasiddhasamanvayalakṣaṇasya virodhatatparihārābhyāmākṣepasamādhānakaraṇādanena
            lakṣaṇenāsti viṣayaviṣayibhāvaḥ saṃbandhaḥ /
            pūrvalakṣaṇārtho hi viṣayastadgocaratvādākṣepasamādhānayoreṣa ca viṣayīti /
            tadevamadhyāyamavatārya tadavayavamadhikaraṇamavatārayati-<span class="bold">tatra prathamaṃ tāvaditi /</span>
            tantryate vyutpādyate mokṣasādhanamaneneti tantraṃ, tadevākhyā yasyāḥ sā smṛtistantrākhyā
            paramarṣiṇā kapilenādividuṣā praṇītā /
            anyāścāsuripañcaśikhādipraṇītāḥ smṛtayastadanusāriṇyaḥ /
            na khalvamūṣāṃ smṛtīnāṃ manvādismṛtivadanyo 'vakāśaḥ śakyo vaditumṛte mokṣasādhanaprakāśanāt
            /
            tadapi cennābhidadhyuranavakāśāḥ satyo 'pramāṇaṃ prasajyeran /
            tasmāttadavirodhena kathañcidvedāntā vyākhyātavyāḥ /
            pūrvapakṣamākṣipati-<span class="bold">kathaṃ punarīkṣatyādibhya iti /</span>
            prasādhitaṃ khalu dharmamīmāṃsāyāṃ 'virodhe tvanapekṣaṃ syādasati hyanumānam'ityatra,
            yathā śrutiviruddhānāṃ smṛtīnāṃ durbalatayānapekṣaṇīyatvaṃ tasmānna durbalānurodhena
            balīyasīnāṃ śrutīnāṃ yuktamupavarṇanam, api tu svataḥsiddhapramāṇabhāvāḥ śrutayo durbalāḥ
            smṛtīrbādhanta eveti yuktam /
            pūrvapakṣī samādhatte-<span class="bold">bhavedayamiti /</span>
            prasādhito 'pyarthaḥ śraddhājaḍānprati punaḥ prasādhyata ityarthaḥ /
            āpātataḥ samādhānamuktvā paramasamādhānamāha pūrvapakṣī-<span class="bold">kapilaprabhṛtīnāṃ cārṣamiti /</span>
            ayamasyābhisaṃdhiḥ-brahma hi śāstrasya kāraṇamuktaṃ 'śāstrayonitvāt'iti, tenaiṣa vedarāśirbrahmaprabhavaḥ
            sannājānasiddhānāvaraṇabhūtārthamātragocaratabuddhipūrvako yathā tathā kapilādīnāmapi
            śrutismṛtiprathitājānasiddhabhāvānāṃ smṛtayo 'nāvaraṇasarvaviṣayatadbuddhiprabhavā
            iti na śrutibhyo 'mūṣāmasti kaścidviśeṣaḥ /
            na caitāḥ sphuṭataraṃ pradhānādipratipādanaparāḥ śakyante 'nyathayitum /
            tasmāttadanurodhena kathañcicchrutaya eva netavyāḥ /
            api ca tarko 'pi kapilādismṛtiranumanyate, tasmādapyetadeva prāptam /
            evaṃ prāpta āha-<span class="bold">tasya samādhiriti /</span>
            yathā hi śrutīnāmavigānaṃ brahmaṇi gatisāmānyāt, naivaṃ smṛtīnāmavigānamasti pradhāne,
            tāsāṃ bhūyasīnāṃ brahmopādānatvapratipādanaparāṇāṃ tatra tatra darśanāt /
            tasmādavigānācchrauta evārtha āstheyo na tu smārto vigānāditi /
            tatkimidānīṃ parasparavigānātsarvā eva smṛtayo 'vaheyā ityata āha-<span class="bold">vipratipattau ca smṛtīnāmiti /
               na cātīndriyārthāniti /</span>
            arvāgdṛgabhiprāyam /
            śaṅkate-<span class="bold">śakyaṃ kapilādīnāmiti /</span>
            nirākaroti-<span class="bold">na /
               siddherapīti /</span>
            na tāvatkapilādaya īśvaravadājānasiddhāḥ, kintu viniścatavedaprāmāṇyānāṃ teṣāṃ tadanuṣṭhānavatāṃ
            prāci bhave 'smiñjanmani siddhiḥ, ata evājānasiddhā ucyante /
            yadasmin janmani na taiḥ siddhadyupāyo 'nuṣṭhitaḥ prāgbhavīyavedārthānuṣṭhānalabdhajanmatvāttatsiddhīnām
            /
            tathā cāvadhṛtavedaprāmāṇyānāṃ tadviruddhārthābhidhānaṃ tadapabādhitamapramāṇameva
            /
            apramāṇena ca na vedārtho 'tiśaṅkituṃ yuktaḥ pramāṇasiddhatvāttasya /
            tadevaṃ vedavirodhe siddhavacanamapramāṇamuktvā siddhānāmapi parasparavirodhe tadvacanādanāśvāsa
            iti pūrvoktaṃ smārayati-<span class="bold">siddhavyapāśrayakalpanāyāmapīti /</span>
            śraddhājaḍānbodhayati-<span class="bold">paratantraprajñasyāpīti /</span>
            nanu śrutiścetkapilādīnāmanāvaraṇabhūtārthagocarajñānātiśayaṃ bodhayati, kathaṃ teṣāṃ
            vacanamapramāṇaṃ, tadaprāmāṇye śruterapyaprāmāṇyaprasaṅgādityata āha-<span class="bold">yā tu śrutiriti /</span>
            na tāvatsiddhānāṃ parasparaviruddhāni vacāṃsi pramāṇaṃ bhavitumarhanti /
            naca vikalpo vastuni, siddhe tadanupapatteḥ /
            anuṣṭhānamanāgatotpādyaṃ vikalpyate, na siddham /
            tasya vyavasthānāt /
            tasmācchutisāmānyamātreṇa bhramaḥ sāṃkhyapraṇetā kapilaḥ śrauta iti /
            syādetat /
            kapila eva śrauto nānye manvādayaḥ /
            tataśca teṣāṃ smṛtiḥ kapilasmṛtiviruddhāvaheyetyata āha-<span class="bold">bhavati cānyā manoriti /</span>
            tasyāścāgamāntarasaṃvādamāha-<span class="bold">mahābhārate 'pi ceti /</span>
            na kevalaṃ manoḥ smṛtiḥ smṛtyantarasaṃvādinī, śrutisaṃvādinyapītyāha-<span class="bold">śrutiśceti /</span>
            upasaṃharati-<span class="bold">ata iti /</span>
            syādetat /
            bhavatu vedaviruddhaṃ kāpilaṃ vacastathāpi dvayorapi puruṣabuddhiprabhavatayā ko vinigamanāyāṃ
            heturyato vedavirodhi kāpilaṃ vaco nādaraṇīyamityata āha-<span class="bold">vedasya hi nirapekṣamiti /</span>
            ayamabhisaṃdhiḥ-satyaṃ śāstrayonirīśvarastathāpyasya na śāstrakriyāyāmasti svātantryaṃ
            kapilādīnāmiva /
            sa hi bhagavān yādṛśaṃ pūrvasmin sarge cakāra śāstraṃ tadanusāreṇāsminnapi sarge praṇītavān
            /
            evaṃ pūrvatarānusāreṇa pūrvasmin pūrvatāmanusāreṇa ca pūrvatara ityanādirayaṃ śāstreśvarayoḥ
            kāryakāraṇabhāvaḥ /
            tatreśvarasya na śāstrārthajñānapūrvā śāstrakriyā yenāsya kapilādivatsvātantryaṃ bhavat
            /
            
            <p>
               śāstrārthajñānaṃ cāsya svayamāvirbhavadapi na śāstrakāraṇatāmupaiti, dvayorapyaparyāyeṇāvirbhāvāt
               /<br />
               śāstraṃ ca svatobodhakatayā puruṣasvātantryābhāvena nirastamastadoṣāśaṅkaṃ sadanapekṣaṃ
               sākṣādeva svārthe pramāṇam /<br />
               kapilādivacāṃsi tu svatantrakapilādipraṇetṛkāṇi tadarthasmṛtipūrvakāṇi, tadarthasmṛtayaśca
               tadarthānubhavapūrvāḥ /<br />
               tasmāttāsāmarthapratyayāṅgaprāmāṇyaviniścayāya yāvatsmṛtyanubhavau kalpete tāvatsvataḥ
               siddhapramāṇabhāvayānepakṣayaiva śrutyā svārtho viniścāyita iti śīghratarapravṛttayā
               śrutyā smṛtyartho bādhyata iti yuktam //1//
               </p>
         </p>
         
         
         
         
         
         <p>START BsVBh_2,1.1.2</p>
         
         
         <p class="bold">itareṣāṃ cānupalabdheḥ | BBs_2,1.2 |</p>
         
         
         <p>pradhānasya tāvatkvacid vedapradeśe vākyābhāsānudṛśyante, tadvikārāṇāṃ tu mahadādīnāṃ
            tānyapi na sandhi /
            
            <p>
               naca bhūtendriyādivanmahadādayo lokasiddhāḥ /<br />
               tasmādātyantikāt pramāṇāntarāsaṃvādāt pramāṇamūlatvācca smṛtermūlābhāvādabhāvo vandhyāyā
               iva dauhitryasmṛteḥ /<br />
               na cārṣajñānamatra mūlamupapadyata iti yuktam /<br />
               tasmānna kāpilasmṛteḥ pradhānopādānatvaṃ jagata iti siddham //2//
               </p>
         </p>
         
         
         
         
         
         <p>START BsVBh_2,1.2.3</p>
         
         
         <p class="bold">etena yogaḥ pratyuktaḥ | BBs_2,1.3 |</p>
         
         
         <p>nānena yogaśāstrasya hairaṇyagarbhapātañjalādeḥ sarvathā prāmāṇyaṃ nirākriyate, kintu
            jagadupādānasvatantrapradhānatadvikāramahadahaṅkārapañcatanmātragocaraṃ prāmāṇyaṃ
            nāstītyucyate /
            na caitāvataiṣāmaprāmāṇyaṃ bhavitumarhati /
            yatparāṇi hi tāni tatrāprāmāṇye 'prāmāṇyamaśruvīran /
            na caitāni pradhānādisadbhāvaparāṇi /
            kintu yogasvarūpatatsādhanatadavāntaraphalavibhūtitatparamaphalakaivalyavyutpādanaparāṇi
            /
            tacca kiñcinnimittīkṛtya vyutpādyamiti pradhānaṃ savikāraṃ nimittīkṛtaṃ, purāṇeṣviva
            sargapratisargavaṃśamanvantaravaṃśānucaritaṃ tatpratipādanapareṣu, na tu tadvivakṣitam
            /
            anyaparādapi cānyanimittaṃ tatpratīyamānamabhyupeyeta, yadi na mānāntareṇa virudhyeta
            /
            
            <p>
               asti tu vedāntaśrutibhirasya virodha ityuktam /<br />
               tasmātpramāṇabhūtādapi yogaśāstrānna pradhānādisiddhiḥ /<br />
               ata eva yogaśāstraṃ vyutpādayitāha sma bhagavān vārṣagaṇyaḥ-'guṇānāṃ paramaṃ rūpaṃ
               na dṛṣṭipathamṛcchati /<br />
               yattu dṛṣṭipathaprāptaṃ tanmāyaiva sutucchakam //
               </p>
         </p>
         
         
         <p>'iti /
            yogaṃ vyutpipādayiṣatā nimittamātreṇeha guṇā uktāḥ, na tu bhāvataḥ, teṣāmatāttvikatvādityarthaḥ
            /
            alokasiddhānāmapi pradhānādīnāmanādipūrvapakṣanyāyābhāsotprekṣitānāmanuvādyatvamupapannam
            /
            tadanenābhisaṃdhināha-<span class="bold">etena sāṃkhyasmṛtipratyākhyānena yogasmṛtirapi</span>pradhānādiviṣayatayā<span class="bold">pratyākhyātā draṣṭavyeti /</span>
            adhikaraṇāntarārambhamākṣipati-<span class="bold">nanvevaṃ sati samānanyāyatvāditi /</span>
            samādhatte <span class="bold">-astyatrābhyadhikāśaṅkā /</span>
            mā nāma sāṃkhyaśāstrātpradhānasattā vijñāyi /
            yogaśāstrāttu pradhānādisattā vijñāpayiṣyate bahulaṃ hi yogaśāstrāṇāṃ vedena saha
            saṃvādo dṛśyate /
            upaniṣadupāyasya ca tattvajñānasya yogāpekṣāsti /
            na jātu yogaśāstravihitaṃ yamaniyamādibahiraṅgamupāyamapahāyāntaraṅgaṃ ca dhāraṇādikamantareṇaupaniṣadātmatattvasākṣātkāra
            udetumarhati /
            tasmādaupaniṣadena tattvajñānenāpakṣaṇāt saṃvādabāhulyācca vedenāṣṭakādismṛtivadyogasmṛtiḥ
            pramāṇam /
            tataśca pramāṇātpradhānādipratīternāśabdatvam /
            
            <p>
               naca tadapramāṇaṃ pradhānādau, pramāṇaṃ ca yamādāviti yuktam /<br />
               tatrāprāmāṇye 'nyatrāpyanāśvāsāt /<br />
               yathāhuḥ-'prasaraṃ na labhante hi yāvatkvacana markaṭāḥ /<br />
               nābhidravanti te tāvatpiśācā vā svagocare //
               </p>
         </p>
         
         
         <p>'iti /
            seyaṃ labdhaprasarā pradhānādau yogāpramāṇatāpiśācī sarvatraiva durvārā bhavedityasyāḥ
            prasaraṃ niṣedhatā pradhānādyabhyupeyamiti nāśabdaṃ pradhānamiti śaṅkārthaḥ /
            sā<span class="bold">iyamapyadhikāśaṅkātirdeśena nivartyate /</span>
            nivṛttihetumāha-<span class="bold">arthaikadeśasaṃpratipattāvapīti /</span>
            yadi pradhānādisattāparaṃ yogaśāstraṃ bhavet, bhavetpratyakṣavedāntaśrutivirodhenāpramāṇam
            /
            tathā ca tadvihiteṣu yamādiṣvapyanāśvāsaḥ syāt /
            tasmānna pradhānādiparaṃ tat, kintu tannimittīkṛtya yogavyutpādanaparamityuktam /
            na cāviṣaye 'prāmāṇyaṃ viṣaye 'pi prāmāṇyamupahanti /
            nahi cakṣū rasādāvapramāṇaṃ rūpe 'pyapramāṇaṃ bhavitumarhati /
            tasmādvedāntaśrutivirodhātprādhānādirasyāviṣayo na tvaprāmāṇyamiti paramārthaḥ /
            syādetat /
            adhyātmaviṣayāḥ santi sahasraṃ smṛtayo bauddhārhatakāpālikādīnāṃ, tā api kasmānna
            nirākriyanta ityata āha-<span class="bold">satīṣvapīti /</span>
            tāsu khalu bahulaṃ vedārthavisaṃvādinīṣu śiṣṭānādṛtāsu kaiścideva tu puruṣāpasadaiḥ
            paśuprāyairmlecchādibiḥ parigṛhītāsu vedamūlatvāśaṅkaiva nāstīti na nirākṛtāḥ, tadviparītāstu
            sāṃkhyayogasmṛtaya iti tāḥ pradhānādiparatayā vyudasyanta ityarthaḥ /
            <span class="bold">na sāṃkhyajñānena vedanirapekṣeṇeti /</span><br />
            pradhānādiviṣayeṇetyarthaḥ /
            <span class="bold">dvaitino hi te sāṃkhyā yogāśca /</span>
            ye pradhānādiparatayā tacchāstraṃ vyācakṣata ityarthaḥ /
            saṃkhyā samyagbuddhirvaidikī tayā vartanta iti sāṃkhyāḥ /
            evaṃ yogo dhyānaṃ upāyopeyayorabhedavivakṣayā /
            cittavṛttinirodho hi yogastasyopāyo dhyānaṃ pratyayaikānatā /
            
            <p>
               etaccopalakṣaṇam /<br />
               anye 'pi yamaniyamādayo bāhyā āntarāśca dhāraṇādayo yogopāyā draṣṭavyāḥ /<br />
               etenābhyupagatavedaprāmāṇyānāṃ kaṇabhakṣākṣacaraṇādīnāṃ sarvāṇi tarkasmaraṇānīti yojanā
               /<br />
               sugamamanyat //3//
               </p>
         </p>
         
         
         
         
         
         <p>START BsVBh_2,1.3.4</p>
         
         
         <p class="bold">na vilakṣaṇatvād asya tathātvaṃ ca śabdāt | BBs_2,1.4 |</p>
         
         
         <p>avāntarasaṃgatimāha-<span class="bold">brahmāsya jagato nimittakāraṇaṃ prakṛtiścetyasya pakṣasyeti /</span>
            codayati-<span class="bold">kutaḥ punariti /</span>
            samānaviṣayatve hi virodho bhavet /
            na cehāsti samānaviṣayatā, dharmavadbrahmaṇo 'pi mānāntarāviṣayatayātarkyatvenānapekṣāmnāyaikagocaratvādityarthaḥ
            /
            samādhatte-<span class="bold">bhavedayamiti /</span></p>
         
         
         <p>
            'mānāntarasyāviṣayaḥ siddhavastvavagāhinaḥ /<br />
            dharmo 'stu kāryarūpatvādbrahma siddhaṃ tu gocaraḥ //
            </p>
         
         
         <p>'tasmātsamānaviṣayatvādastyatra tarkasyāvakāśaḥ /
            nanvastu virodhaḥ, tathāpi tarkādare ko heturityata āha-<span class="bold">yathā ca śrutīnāmiti /</span>
            sāvakāśā bahvayo 'pi śrutayo 'navakāśaikaśrutivirodhe tadanuguṇatayā yathā nīyante
            evamanavakāśaikatarkavirodhe tadanuguṇatayā bahvayo 'pi śrutayo guṇakalpanādibhirvyākhyānamarhantītyarthaḥ
            /
            api ca brahmasākṣātkāro virodhitayānādimavidyāṃ nivartayan dṛṣṭenaiva rūpeṇa mokṣasādhanamiṣyate
            /
            tatra brahmasākṣātkārasya mokṣasādhanatayā pradhānasyānumānaṃ dṛṣṭasādharmyeṇādṛṣṭaviṣayaṃ
            viṣayato 'ntaraṅgaṃ, bahiraṅgaṃ tvatyantaparokṣagocaraṃ śābdaṃ jñānaṃ, tena pradhānapratyāsattyāpyanumānameva
            balīya ityāha-<span class="bold">dṛṣṭasādharmyeṇa ceti /</span>
            api ca śrutyāpi brahmaṇi tarka ādṛta ityāha-<span class="bold">śrutiriti /</span></p>
         
         
         <p>
            so 'yaṃ brahmaṇo jagadupādānatvākṣepaḥ punastarkeṇa prastūyate-'prakṛtyā saha sārūpyaṃ
            vikārāṇāmavasthitam /<br />
            jagadbrahmasarūpaṃ ca neti no tasya vikriyā //
            </p>
         
         
         <p>
            viśuddhaṃ cetanaṃ brahma jagajjaḍamaśuddhibhāk /<br />
            tena pradhānasārūpyātpradhānasyaiva vikriyā //
            </p>
         
         
         <p>'tathāhi-eka eva strīkāyaḥ sukhaduḥkhamohātmakatayā patyuśca sapatnīnāṃ ca caitrasya
            ca straiṇasya tāmavindato 'paryāyaṃ sukhaduḥkhaviṣādānādhatte /
            striyā ca sarve bhāvā vyākhyātāḥ /
            tasmātsukhaduḥkhamohātmatayā ca svarganarakādyuccāvacaprapañcatayā ca jagadaśuddhamacetanaṃ
            ca, brahma tu cetanaṃ viśuddhaṃ ca, niratiśayatvāt /
            tasmātpradhānasyāśuddhasyācetanasya vikāro jaganna tu brahmaṇa iti yuktam /
            ye tu cetanabrahmavikāratayā jagaccaitanyamāhustānpratyāha-<span class="bold">acetanaṃ cedaṃ jagaditi /</span>
            vyabhicāraṃ codayati-nanu cetanamapīti /
            pariharati-<span class="bold">na svāmibhṛtyayorapīti /</span>
            nanu mā nāma sākṣāccetanaścetanāntarasyopakāṣīnt, tatkāryakaraṇabuddhyādiniyogadvāreṇa
            tūpakariṣyatītyata āha-<span class="bold">niratiśayā hyakartāraścetanā iti /</span>
            upajanāpāyavaddharmayogo 'tiśayaḥ, tadabhāvo niratiśayatvam /
            ata eva nirvyāpāratvādakartāraḥ /
            tasmātteṣāṃ buddhyādiprayoktṛtvamapi nāstītyarthaḥ /
            codako 'nuśayabījamuddhāṭayati-<span class="bold">yopīti /</span>
            abhyupetyāpātataḥ samādhānamāha-<span class="bold">tenāpi kathañciditi /</span>
            paramasādhānaṃ tu sūtrāvayavena vaktuṃ tamevāvatārayati-<span class="bold">na cetaradapi vilakṣaṇatvamiti /</span>
            sūtrāvayavābhisaṃdhimāha-<span class="bold">anavagamyamānameva hīdamiti /</span></p>
         
         
         <p>
            śabdārthāt khalu cetanaprakṛtitvāccaitanyaṃ pṛthivyādīnāmavagamyamānamupodbalitaṃ
            mānāntareṇa sākṣācchrūyamāṇamapyacaitanyamanyathayet /<br />
            mānāntarābhāve vārthor'thaḥ śrutyarthenāpabādhanīyaḥ, na tu tadbalena śrutyartho 'nyathayitavya
            ityarthaḥ //4//
            </p>
         
         
         
         
         
         <p>START BsVBh_2,1.3.5</p>
         
         
         <p>sūtrāntaramavatārayituṃ codayati-<span class="bold">nanu cetanatvamapi kvaciditi /</span>
            na pṛthivyādīnāṃ caitanyamāthameva, kintu bhūyasīnāṃ śrutīnāṃ sākṣādevārtha ityarthaḥ
            /
            sūtramavatārayati-<span class="bold">ata uttaraṃ paṭhati-</span></p>
         
         
         <p class="bold">abhimānivyapadeśas tu viśeṣānugatibhyām | BBs_2,1.5 |</p>
         
         
         <p>vibhajate-<span class="bold">tuśabda iti /</span>
            naitāḥ śrutayaḥ sākṣānmṛdādīnāṃ vāgādīnāṃ ca caitanyamāhuḥ, api tu tadadhiṣṭhātrīṇāṃ
            devatānāṃ cidātmanāṃ, tenaitacchrutibalena na mṛdādīnāṃ vāgādīnāṃ ca caitanyamāśaṅkanīyamiti
            /
            kasmātpunaretadevamityata āha-<span class="bold">viśeṣānugatibhyām /</span>
            tatra viśeṣaṃ vyācaṣṭe-<span class="bold">viśeṣo hīti /</span>
            bhoktṛṇāmupakāryatvādbhūtendriyāṇāṃ copakārakatvāt sāmye ca tadanupapatteḥ sarvajanaprasiddheśca
            'vijñānaṃ cābhavat'iti śruteśca viśeṣaścetanācetanalakṣaṇaḥ prāguktaḥ sa nopapadyeta
            /
            devatāśabdakṛto vātra viśeṣo viśeṣaśabdenocyata ityāha-<span class="bold">api ca kauṣītakinaḥ prāṇasaṃvāda iti /</span>
            anugatiṃ vyācaṣṭe-<span class="bold">anugatāśceti /</span>
            sarvatra bhūtendriyādiṣvanugatā devatā abhimāninīrūpadiśanti mantrādayaḥ /
            api ca bhūyasyaḥ śrutayaḥ 'agnirvāg bhūtvā mukhaṃ prāviśadvāyuḥ prāṇo bhūtvā nāsike
            prāviśadādityaścakṣurbhūtvākṣiṇī prāviśat'ityādaya indriyaviśeṣagatā devatā darśayanti
            /
            devatāśca kṣetrajñabhedāścetanāḥ /
            tasmānnendriyādīnāṃ caitanyaṃ rūpata iti /
            api ca prāṇasaṃvādavākyaśeṣe prāṇānāmasmadādiśarīrāṇāmiva kṣetrajñādhiṣṭhitānāṃ vyavahāraṃ
            darśayan prāṇānāṃ kṣetrajñādhiṣṭhānena caitanyaṃ draḍhayatītyāha-<span class="bold">prāṇasaṃvādavākyaśeṣe ceti /
               tatteja aikṣatetyapīti /</span>
            yadyapi prathame 'dhyāye bhāktatvena varṇitaṃ tathāpi mukhyatayāpi kathañcinnetuṃ
            śakyamiti draṣṭavyam /
            pūrvapakṣamupasaṃharati-<span class="bold">tasmāditi</span> //5//</p>
         
         
         
         
         
         <p>START BsVBh_2,1.3.6
            siddhāntasūtram-</p>
         
         
         <p class="bold">dṛśyate tu | dṛśyate tu | BBs_2,1.6 |</p>
         
         
         <p>prakṛtivikārabhāve hetuṃ sārūpyaṃ vikalpya dūṣayati-<span class="bold">atyantasārūpye ceti /</span>
            prakṛtivikārabhāvābhāvahetuṃ vailakṣaṇyaṃ vikalpya dūṣayati-<span class="bold">vilakṣaṇatvena ca kāraṇeneti /</span>
            sarvasvabhāvānanuvartanaṃ prakṛtivikārabhāvāvirodhi /
            tadanuvartane tādātmyena prakṛtivikārabhāvābhāvāt /
            madhyamastvasiddhaḥ /
            tṛtīyastu nidarśanābhāvādasādhāraṇa ityarthaḥ /
            atha jagadyonitayāgamādbrahmaṇo 'vagamādāgamabādhitaviṣayatvamanumānasya kasmānnodbhāvyata
            ityata āha-<span class="bold">āgamavirodhastviti /</span>
            na cāsminnāgamaikasamadhigamanīye brahmaṇi pramāṇāntarasyāvakāśo 'sti, yena tadupādāyāgama
            ākṣipyetetyāśayavānāha-<span class="bold">yattūktaṃ pariniṣpannatvādbrahmaṇīti /</span>
            yathā hi kāryatvāviśeṣa'pi 'ārogyakāmaḥ pathyamaśrīyāt' 'svarakāmaḥ sikatāṃ bhakṣayet'ityādīnāṃ
            mānāntarāpekṣatā, na tu 'darśapūrṇamāsābhyāṃ svargakāmo yajeta'ityādīnām /
            tatkasya hetoḥ /
            asya kāryabhedasya pramāṇāntarāgocaratvāt /
            evaṃbhūtatvāviśeṣe 'pi pṛthivyādīnāṃ mānāntaragocaratvaṃ, na tu bhūtasyāpi brahmaṇaḥ,
            tasmāmnāyaikagocarasyātipatitasamastamānāntarasīmatayā smṛtyāgamasiddhatvādityarthaḥ
            /
            yadi smṛtyāgamasiddhaṃ brahmaṇastarkāviṣayatvaṃ, kathaṃ tarhi śravaṇātiriktamananavidhānamityata
            āha-<span class="bold">yadapi śravaṇavyatirekeṇeti /</span>
            tarko hi pramāṇaviṣayavivecakatayā taditikartavyatābhūtastadāśrayo 'sati pramāṇe 'nugrāhyasyāśrayasyābhāvācchuṣkatayā
            nādriyate /
            yastvāgamapramāṇāśrayastadviṣayavivecakastadavirodhī sa mantavya iti vidhīyate /
            <span class="bold">śrutyanugṛhīteti /</span><br />
            śrutyāḥ śravaṇasya paścāditikartavyatātvena gṛhītaḥ /
            <span class="bold">anubhavāṅgatveneti /</span><br />
            mato hi bhāvyamāno bhāvanāyā viṣayatayānubhūto bhavatīti mananamanubhavāṅgam /
            <span class="bold">ātmano 'nanvāgatatvamiti /</span><br />
            svapnādyavasthābhirasaṃpṛktatvam /
            udāsīnatvamityarthaḥ /
            api ca cetanakāraṇavādibhiḥ kāraṇasālakṣaṇye 'pi kāryasya kathañciccaitanyāvirbhāvānāvirbhāvābhyāṃ
            vijñānaṃ cāvijñānaṃ cābhavaditi jagatkāraṇe yojayituṃ śakyam /
            acetanapradhānakāraṇavādināṃ tu duryojametat /
            nahyacetanasya jagatkāraṇasya vijñānarūpatā saṃbhavinī /
            cetanasya jagatkāraṇasya suṣuptādyavyavasthāsviva sato 'pi caitanyasyānāvirbhāvatayā
            śakyameva kathañcidavijñānātmatvaṃ yojayitumityāha-<span class="bold">yo 'pi cetanakāraṇaśravaṇabaleneti /</span>
            parasyaiva tvacetanapradhānakāraṇavādinaḥ sāṃkhyasya na yujyeta /
            <span class="bold">pratyuktatvāttu vailakṣaṇyasyeti /</span>
            
            <p>
               vailakṣaṇye kāryakāraṇabhāvo nāstītyabhyupetyedamuktam /<br />
               paramārthatastu nāsmābhiretadabhyupeyata ityarthaḥ //6//
               </p>
         </p>
         
         
         
         
         
         <p>START BsVBh_2,1.3.7</p>
         
         
         <p class="bold">asaditi cen na pratiṣedhamātratvāt | BBs_2,1.7 |</p>
         
         
         <p>na kāraṇātkāryamabhinnam, abhede kāryatvānupapatteḥ, kāraṇavatsvātmani vṛttivirodhāt,
            śuddhyaśudadhyādiviruddhadharmasaṃsargācca /
            atha cidātmanaḥ kāraṇasya jagataḥ kāryādbhedaḥ, tathā cedaṃ jagatkāryaṃ sattve 'pi
            cidātmanaḥ kāraṇasya prāgutpatternāsti, nāsti cedasadutpadyata iti satkāryavādavyākopa
            ityāha-<span class="bold">yadi cetanaṃ śuddhamiti /</span>
            pariharati-<span class="bold">naiṣa doṣa iti /</span>
            kutaḥ,<span class="bold">pratiṣedhamātratvāt /</span>
            vibhajate-<span class="bold">pratiṣedhamātraṃ hīdamiti /</span>
            pratipādayiṣyati hi 'tadananyatvamārambhaṇaśabdādibhyaḥ'ityatra /
            
            <p>
               yathā kāryaṃ svarūpeṇa sadasattvābhyāṃ na nirvacanīyam /<br />
               api tu kāraṇarūpeṇa śakyaṃ sattvena nirvaktumiti /<br />
               evaṃ ca kāraṇasattaiva kāryasya sattā na tato 'nyeti kathaṃ tadutpatteḥ prāk sati
               kāraṇe bhavatyasat /<br />
               svarūpeṇa tūtpatteḥ prāgutpannasya dhvastasya vā sadasattvābhyāmanirvācyasya na sato
               'sato votpattiriti nirviṣayaḥ satkāryavādapratiṣedha ityarthaḥ //7//
               </p>
         </p>
         
         
         
         
         
         <p>START BsVBh_2,1.3.8</p>
         
         
         <p class="bold">apītau tadvatprasaṅgād asamañjasam | BBs_2,1.8 |</p>
         
         
         <p>asāmañjasyaṃ vibhajate-<span class="bold">atrāha</span>codakaḥ,<span class="bold">yadi sthaulyeti /</span>
            yathā hi yūṣādiṣu hiṅgusaindhavādīnāmavibhāgalakṣaṇo layaḥ svagatarasādibhiryūṣaṃ
            rūṣayatyevaṃ brahmaṇi viśuddhyādidharmiṇi jagalliyamānamavibhāgaṃ gacchadbrahma svadharmeṇa
            rūṣayet /
            na cānyathā layo lokasiddha iti bhāvaḥ /
            kalpāntareṇāsāmañjasyamāha-<span class="bold">api ca samastasyeti /</span>
            nahi samudrasya phenormibudbudādipariṇāme vā rajjvāṃ sarpadhārādivibhrame vā niyamo
            dṛṣṭaḥ /
            samudro hi kadācitphenormirūpeṇa pariṇamate kadācidbudbudādinā, rajjvāṃhi kaścitsarpa
            iti viparyasyati kaściddhāreti /
            naca kramaniyamaḥ /
            so 'yamatra bhogyādivibhāganiyamaḥ kramaniyamaścāsamañjasa iti /
            kalpāntareṇāsāmañjasyamāha-<span class="bold">apica bhoktṛṇāmiti /</span></p>
         
         
         <p>kalpāntaraṃ śaṅkāpūrvamāha-athedamiti //8//</p>
         
         
         
         
         
         <p>START BsVBh_2,1.3.9</p>
         
         
         <p>siddhāntasūtram-<span class="bold">na tu dṛṣṭāntabhāvāt | BBs_2,1.9 |</span></p>
         
         
         <p>nāvibhāgamātraṃ layo 'pi tu kāraṇe kāryasyāvibhāgaḥ /
            tatra ca taddharmārūṣaṇe santi sahasraṃ dṛṣṭāntāḥ /
            tava tu kāraṇe kāryasya laye kāryadharmarūṣaṇe na dṛṣṭāntalavo 'pyastītyarthaḥ /
            syādetat yadi kāryasyāvibhāgaḥ kāraṇe, kathaṃ kāryadharmārūṣaṇaṃ kāraṇasyetyata āha-<span class="bold">ananyatve 'pīti /</span>
            yathā rajatasyāropitasya pāramārthikaṃ rūpaṃ śuktirna ca śuktī rajatamevamidamapītyarthaḥ
            /
            api ca sthityutpattipralayakāleṣu triṣvapi kāryasya kāraṇādabhedamabhidadhatī śrutiranatiśaṅkanīyā
            sarvaireva vedavādibhiḥ, tatra sthityutpattyoryaḥ parihāraḥ sa pralaye 'pi samānaḥ
            kāryasyāvidyāsamāropitatvaṃ nāma, tasmānnāpītimātramanuyojyamityāha-<span class="bold">atyalpaṃ cedamucyata iti /
               asti cāyamaparo dṛṣṭāntaḥ /
               yathā ca svapnadṛgeka iti /</span>
            laukikaḥ puruṣaḥ /
            evamavasthātrayasākṣyeka iti /
            avasthātrayamutpattisthitipralayāḥ /
            kalpāntareṇāsāmañjasye kalpāntareṇa dṛṣṭāntabhāvaṃ parihāramāha-<span class="bold">yatpunaretaduktamiti /</span>
            avidyāśakterniyatatvādutpattiniyama ityarthaḥ /
            <span class="bold">eteneti /</span><br />
            mithyājñānavibhāgaśaktipratiniyamena muktānāṃ punarutpattiprasaṅgaḥ pratyuktaḥ, kāraṇābhāve
            kāryābhāvasya pratiniyamāt, tattvajñānena ca saśaktino mithyājñānasya samūlaghātaṃ
            nihatatvāditi //9//</p>
         
         
         
         
         
         <p>START BsVBh_2,1.3.10</p>
         
         
         <p class="bold">svapakṣadoṣāc ca | BBs_2,1.10 |</p>
         
         
         <p>kāryakāraṇayorvailakṣaṇyaṃ tāvatsamānamevobhayoḥ pakṣayoḥ /
            prāgutpatterasatkāryavādaprasaṅgo 'pītau tadvatprasaṅgaśca pradhānopādānapakṣa eva
            nāsmatpakṣa iti yadyapyupariṣṭātpratipādayiṣyāmastathāpi guḍajihvikayā samānatvāpādanamidānīmiti
            mantavyam /</p>
         
         
         <p>
            idamasya puruṣasya sukhaduḥkhopādānaṃ kleśakarmāśayādīdamasyeti /<br />
            sugamamanyat //10//
            </p>
         
         
         
         
         
         <p>START BsVBh_2,1.4.11</p>
         
         
         <p class="bold">tarkāpratiṣṭhānādapi | BBs_2,1.11 |</p>
         
         
         <p>
            kevalāgamagamyer'the svatantratarkāviṣaye na sāṃkhyādivat sādharmyavaidharmyamātreṇa
            tarkaḥ pravartanīyo yena pradhānādisiddhirbhavet /<br />
            śuṣkatarko hi sa bhavatyapratiṣṭhānāt /<br />
            taduktam-'yatnenānumito 'pyarthaḥ kuśalairanumātṛbhiḥ /<br />
            abhiyuktatarairanyairanyathaivopapādyate //
            </p>
         
         
         <p>'iti /
            naca mahāpuruṣaparigṛhītatvena kasyacittarkasya pratiṣṭhā, mahāpuruṣāṇāmeva tārkikāṇāṃ
            mitho vipratipatteriti /
            sūtre śaṅkate-anyathānumeyamiti cet /
            tadvibhajate-<span class="bold">anyathā vayamanumāsyāmaha iti /</span>
            nānumānābhāsavyabhicāreṇānumānavyabhicāraḥ śaṅkanīyaḥ, pratyakṣādiṣvapi tadābhāsavyabhicāreṇa
            tatprasaṅgāt /
            tasmāt svābhāvikapratibandhavalliṅgānusaraṇe nipuṇenānumātrā bhavitavyaṃ, tataścāpratyūhaṃ
            pradhānaṃ setsyatīti bhāvaḥ /
            api ca yena tarkeṇa tarkāṇāmapratiṣṭhāmāha sa eva tarkaḥ pratiṣṭhito 'bhyupeyaḥ, tadapratiṣṭhāyāmitarāpratiṣṭhānābhāvādityāha-<span class="bold">nahi pratiṣṭhitastarka eveti /</span>
            api ca tarkāpratiṣṭhāyāṃ sakalalokayātrocchedaprasaṅgaḥ /
            naca śrutyarthābhāsanirākaraṇena tadarthatattvaviniścaya ityāha-sarvatarkāpratiṣṭhāyāṃ
            ceti /
            api ca vicārātmakastarkastarkitapūrvapakṣaparityāgena tarkitaṃ rāddhāntamanujānāti
            /
            sati caiṣa pūrvapakṣaviṣaye tarke pratiṣṭhārahite pravartate, tadabhāve vicārāpravṛtteḥ
            /
            tadidamāha-<span class="bold">ayameva ca tarkasyālaṅkāra iti /</span>
            tāmimāmāśaṅkāṃ sūtreṇa pariharati-evamapyavimokṣaprasaṅgaḥ /
            na vayamanyatra tarkamapramāṇayāmaḥ, kintu jagatkāraṇasattve svābhāvikapratibandhavanna
            liṅgamasti /
            yattu sādharmyavaidharmyamātraṃ, tadapratiṣṭhādoṣānna mucyata iti /
            kalpāntareṇānirmokṣapadārthamāha-<span class="bold">api ca samyagjñānānmokṣa iti /</span></p>
         
         
         <p>
            bhūtārthagocarasya hi samyagjñānasya vyavasthitavastugocaratayā vyavasthānaṃ loke
            dṛṣṭaṃ, yathā pratyakṣasya /<br />
            vaidikaṃ cedaṃ cetanajagadupādānaviṣayaṃ vijñānaṃ vedotthatarketikartavyatākaṃ vedajanitaṃ
            vyavasthitam /<br />
            vedānapekṣeṇa tu tarkeṇa jagatkāraṇabhedamavasthāpayatāṃ tārkikāṇāmanyonyaṃ vipratipattestattvanirdhāraṇakāraṇābhāvācca
            na tatastattvavyavastheti na tataḥ samyagjñānam /<br />
            asamyagjñānācca na saṃsārādvimokṣa ityarthaḥ //11//
            </p>
         
         
         
         
         
         <p>START BsVBh_2,1.4.12</p>
         
         
         <p class="bold">etena śiṣṭāparigrahā api vyākhyātāḥ | BBs_2,1.12 |</p>
         
         
         <p>na kāryaṃ kāraṇādabhinnamabhede kāraṇarūpavat kāryatvānupapatteḥ, karotyarthānupapatteśca
            /
            abhūtaprādurbhāvanaṃ hi tadarthaḥ /
            na cāsya kāraṇātmatve kiñcidabhūtamasti, yadarthamayaṃ puruṣo yateta /
            abhivyaktyarthamiti cet, na /
            tasyā api kāraṇātmatvena sattvāt, asattve vābhivyaṅgyasyāpi tadvatprasaṅgena kāraṇātmatvavyāghātāt
            /
            nahi tadeva tadānīmevāsti nāsti ceti yujyate /
            kiṃ cedaṃ maṇimantrauṣadhamindrajālaṃ kāryeṇa śikṣitaṃ yadidamajātāniruddhātiśayamavyavadhānamavidūrasthānaṃ
            ca tasyaiva tadavasthendriyasya puṃsaḥ kadācitpratyakṣaṃ parokṣaṃ ca, yenāsya kadācitpratyakṣamupalambhanaṃ
            kadācidanumānaṃ kadācidāgamaḥ /
            kāryāntaravyavadhirasya pārokṣyaheturiti cet /
            na /
            kāryajātasya sadātanatvāt /
            athāpi syāt kāryāntarāṇi piṇḍakapālaśarkarācūrṇakaṇaprabhṛtīni kumbhaṃ vyavadadhate,
            tataḥ kumbhasya pārokṣyaṃ kadāciditi /
            tanna /
            tasya kāryajātasya kāraṇātmanaḥ sadātanatvena sarvadā vyavadhānena kumbhasyātyantānupalabdhiprasaṅgāt
            /
            kādācitkatve vā kāryajātasya na kāraṇātmatvaṃ, nityatvānityatvalakṣaṇaviruddhadharmasaṃsargasya
            bhedakatvāt /
            bhedābhedayośca parasparavirodhenaikatra sahāsaṃbhava ityuktam /
            tasmāt kāraṇātkāryamekāntata eva bhinnam /
            naca bhede gavāśvavat kāryakāraṇabhāvānupapattiriti sāṃpratam, abhede 'pi kāraṇarūpavattadanupapatteruktatvāt
            /
            atyantabhede ca kumbhakumbhakārayornimittakabhāvasya darśanāt /
            tasmādanyatvāviśeṣe 'pi samavāyabheda evopādānopādeyabhāvaniyamahetuḥ /
            yasyābhūtvā bhavataḥ samavāyastadupādeyaṃ yatra ca samavāyastadupādānam /
            upādānatvaṃ ca kāraṇasya kāryādalpaparimāṇasya dṛṣṭaṃ, yathā tantvādīnāṃ paṭādyupādānānāṃ
            paṭādibhyo nyūnaparimāṇatvam /
            cidātmanastu paramahata upādānānnātyantālpaparimāṇamupādeyaṃ bhavitumarhati /
            tasmādyatredamalpatāratamyaṃ viśrāmyati yato na kṣodīyaḥ saṃbhavati tajjagato mūlakāraṇaṃ
            paramāṇuḥ /
            kṣodīyo 'ntarānantye tu merurājasarṣapayostulyaparimāṇatvaprasaṅgo 'nantāvayavatvādubhayogo
            /
            tasmāt paramamahato brahmaṇa upādānādabhinnamupādeyaṃ jagatkāryamabhidadhatī śrutiḥ
            pratiṣṭhitaprāmāṇyatarkavirodhātsahasrasaṃvatsarasatragatasaṃvatsaraśrutivatkathañcijjaghanyatvavṛttyā
            vyākhyāyetyadhikaṃ śaṅkamānaṃ prati sāṃkhyadūṣaṇamatidiśati-<span class="bold">eteneti </span>sūtreṇa /
            asyārthaḥ-kāraṇāt kāryasya bhedaṃ 'tadananyatvamārambhaṇaśabdādibhyaḥ'ityatra niṣetsyāmaḥ
            /
            avidyāsamāropaṇena ca kāryasya nyūnādhikabhāvamapyaprayojakatvādupokṣiṣyāmahe /
            tena vaiśeṣikādyabhimatasya tarkasya śuṣkatvenāvyavasthiteḥ sūtramidaṃ sāṃkhyadūṣaṇamatidiśati
            /
            yatra kathañcidvedānusāriṇī manvādibhiḥ śiṣṭaiḥ parigṛhītasya sāṃkhyatarkasyaiṣā gatistatra
            paramāṇvādivādasyātyantavedabāhyasya manvādyupekṣitasya ca kaiva katheti /
            <span class="bold">kenacidaṃśeneti /</span>
            
            <p>
               sṛṣṭyādayo hi vyutpādyāste ca kiñcitsadasadvā pūrvapakṣanyāyotprekṣitamapyudāhṛtya
               vyutpādyanta iti kenacidaṃśenetyuktam /<br />
               sugamamanyat //12//
               </p>
         </p>
         
         
         
         
         
         <p>START BsVBh_2,1.5.13</p>
         
         
         <p class="bold">bhoktrāpatteravibhāgaścetsyāllokavat | BBs_2,1.13 |</p>
         
         
         <p>syādetat /
            atigambhīrajagatkāraṇaviṣayatvaṃ tarkasya nāsti, kevalagamagamyametadityuktam, tatkathaṃ
            punastarkanimitta ākṣepa ityata āha-<span class="bold">yadyapi śrutiḥ pramāṇamiti /</span>
            pravṛttā hi śrutiranapekṣatayā svataḥpramāṇatvena na pramāṇāntaramapekṣate /
            pravartamānā punaḥ sphuṭatarapratiṣṭhitaprāmāṇyatarkavirodhena mukhyārthātpracyāvya
            jaghanyavṛttitāṃ nīyate, yathā mantrārthavādāvityarthaḥ /
            atirohitārthaṃ bhāṣyam /
            <span class="bold">yathā tvadyatva iti /</span>
            yadyatītānāgatayoḥ sargayoreṣa vibhāgo na bhavet /
            tatastadevādyatanasya vibhāgasya bādhakaṃ syāt /
            svapnadarśanasyeva jāgraddarśanam /
            na tvetadasti /
            abādhitādyatanadarśanena tayorapi tathātvānumānādityarthaḥ /
            imāṃ śaṅkāmāpātato 'vicāritalokasiddhadṛṣṭāntopadarśanamātreṇa nirākaroti sūtrakāraḥ-<span class="bold">syāllokavat</span> //13//</p>
         
         
         
         
         
         <p>START BsVBh_2,1.6.14</p>
         
         
         <p>parihārarahasyamāha-</p>
         
         
         <p class="bold">tadananyatvam ārambhaṇaśabdādibhyaḥ | BBs_2,1.14 |</p>
         
         
         <p>pūrvasmādavirodhādasya viśeṣābhidhānopakramasya vibhāgamāha-<span class="bold">abhyupagamya cemamiti /</span>
            syādetat /
            yadikāraṇāt paramārthabhūtādananyatvamākāśādeḥ prapañcasya kāryasya kutastarhi na
            vaiśeṣikādyuktadoṣaprapañcāvatāra ityata āha-<span class="bold">vyatirekeṇābhāvaḥ kāryasyāvagamyata iti /</span>
            na khalvananyatvamityabhedaṃ brūmaḥ, kintu bhedaṃ vyāsedhāmaḥ, tataśca nābhedāśrayadoṣaprasaṅgaḥ
            /
            kintvabhedaṃ vyāsedhadbhirvaiśeṣikādibhirasmāsu sāhāyakamevācaritaṃ bhavati /
            bhedaniṣedhahetuṃ vyācaṣṭe-ārambhaṇaśabdastāvaditi /
            evaṃ hi brahmavijñānena sarvaṃ jagattattvato jñāyeta yadi brahmaiva tattvaṃ jagato
            bhavet /
            yathā rajjvāṃ jñātāyāṃ bhujaṅgatattvaṃ jñātaṃ bhavati /
            sā hi tasya tattvam /
            tattvajñānaṃ ca jñānamato 'nyanmidhyājñānamajñānameva /
            atraiva vaidiko dṛṣṭāntaḥ-<span class="bold">yathā somyaikena mṛtpiṇḍeneti /</span>
            syādetat /
            mṛdi jñātāyāṃ kathaṃ mṛnmayaṃ ghaṭādi jñātaṃ bhavati /
            nahi tanmṛdātmakamityupapāditamadhastāt /
            tasmāttattvato bhinnam /
            na cānyasminvijñāte 'nyadvijñātaṃ bhavatītyata āha śrutiḥ-'vācārambhaṇaṃ vikāro nāmadheyam
            /
            vācayā kevalamārabhyate vikārajātaṃ, na tu tattvato 'sti, yato nāmadheyamātrametat
            /
            yathā puruṣasya caitanyamiti rāhoḥ śira iti vikalpamātram /
            yathāhurvikalpavidaḥ-'śabdajñānānupātī vastuśūnyo vikalpaḥ'iti /
            tathā cāvastutayānṛtaṃ vikārajātaṃ, mṛttiketyeva satyam /
            tasmādghaṭaśarāvodañcanādīnāṃ tattvaṃ mṛdeva, tena mṛdi jñātāyāṃ yeṣāṃ sarveṣāmeva
            tattvaṃ jñātaṃ bhavati /
            tadidamuktam-<span class="bold">na cānyathaikavijñānena sarvavijñānaṃ saṃpadyata iti /</span>
            nidarśanāntaradvayaṃ darśayannupasaṃharati-<span class="bold">tasmādyathā ghaṭakarakādyākāśānāmiti /</span>
            ye hi dṛṣṭanaṣṭasvarūpā na te vastusanto yathā mṛgatṛṣṇikodakādayaḥ, tathā ca sarvaṃ
            vikārajātaṃ tasmādavastusat /
            tathāhi yadasti tadastyeva, yathā cidātmā /
            nahyasau kadācit kvacit kathañcidvāsti /
            kintu sarvadā sarvatra sarvathāstyeva, na nāsti /
            na caivaṃ vikārajātaṃ, tasya kadācit kathañcit kutracidavasthānāt /
            tathāhi-satsvabhāvaṃ cedvikārajātaṃ, kathaṃ kadācidasat /
            asatsvabhāvaṃ cet, kathaṃ kathācid sat /
            sadasatorekatvavirodhāt /
            nahi rūpaṃ kadācit kvacit kathañcidvā gandho bhavati /
            atha yasya sadasattve dharmau, te ca svakāraṇādhīnajanmatayā kadācideva bhavataḥ,
            tattarhi vikārajātaṃ daṇḍāyamānaṃ sadātanamiti na vikāraḥ kasyacit /
            athāsattvasamaye tannāsti, kasya tarhi dharmo 'sattvam /
            nahi dharmiṇyapratyutpanne taddharmo 'sattvaṃ pratyutpannamupapadyate /
            athāsya na dharmaḥ kintvarthāntaramasattvam /
            kimāyātaṃ bhāvasya /
            nahi ghaṭe jāte paṭasya kiñcidbhavati /
            asattvaṃ bhāvavirodhīti cet /
            na /
            akiñcitkarasya tattvānupapatteḥ /
            kiñcitkaratve vā tatrāpyasattvena tadanuyogasaṃbhavāt /
            athāsyāsattvaṃ nāma kiñcinna jāyate kintu sa eva na bhavati /
            yathāhuḥ-'na tasya kiñcidbhavati na bhavatyeva kevalam'iti /
            athaiṣa prasajyapratiṣedho nirucyatāṃ, kiṃ tatsvabhāvo bhāva uta bhāvasvabhāvaḥ sa
            iti /
            tatra pūrvasmin kalpe bhāvānāṃ tatsvabhāvatayā tucchatayā jagacchūnyaṃ prasajyeta
            /
            tathā ca bhāvānubhavābhāvaḥ /
            uttarasmiṃstu sarvabhāvanityatayā nābhāvavyavahāraḥ syāt /
            kalpanāmātranimittatve 'pi niṣedhasya bhāvanityatāpattistadavasthaiva tasmādbhinnamasti
            kāraṇādvikārajātaṃ na vastu sat /
            ato vikārajātamanirvacanīyamanṛtam /
            tadanena pramāṇena siddhamanṛtatvaṃ vikārajātasya kāraṇasya nirvācyatayā sattvaṃ 'mṛttiketyeva
            satyam'ityādinā prabandhena dṛṣṭāntatayānuvadati śrutiḥ /
            'yatra laukikaparīkṣakāṇāṃ buddhisāmyaṃ sa dṛṣṭāntaḥ'iti cākṣapādasūtraṃ pramāṇasiddho
            dṛṣṭānta ityetatparaṃ, na punarlokasiddhatvamatra vivakṣitam, anyathā teṣāṃ paramāṇvādirna
            dṛṣṭāntaḥ syāt /
            nahi paramāṇvādirnaisargikavainayikabuddhyatiśayarahitānāṃ laukikānāṃ siddha iti /
            saṃpratyanekāntavādinamutthāpayati-<span class="bold">nanvanekātmakamiti /</span>
            anekābhiḥ śaktibhiryāḥ pravṛttayo nānākāryasṛṣṭayastadyuktaṃ brahmaikaṃ nānā ceti
            /
            kimato yadyevamityata āha-<span class="bold">tatraikatvāṃśeneti /</span>
            yadi punarekatvameva vastusadbhavet tato nānātvābhāvādvaidikaḥ karmakāṇḍāśrayo laukikaśca
            vyavahāraḥ samasta evocchidyeta /
            brahmagocarāśca śravaṇamananādayaḥ sarve dattajalāñjalayaḥ prasajyeran /
            evaṃ cānekātmakatve brahmaṇo mṛdādidṛṣṭāntā anurūpā bhaviṣyantīti /
            tamimamanekāntavādaṃ dūṣayati-<span class="bold">naivaṃ syāditi /</span>
            idaṃ tāvadatra vaktavyam, mṛdātmanaikatvaṃ ghaṭaśarāvādyātmanā nānātvamiti vadataḥ
            kāryakāraṇayoḥ parasparaṃ kimabhedo 'bhimataḥ, āho bhedaḥ, uta bhedābhedāviti /
            tatrābheda aikāntike mṛdātmaneti ca ghaṭaśarāvādyātmaneti collekhadvayaṃ niyamaśca
            nopapadyate /
            bhede collekhadvayaniyamāvupapannau, ātmaneti tvasamañjasam /
            nahyanyasyānya ātmā bhavati /
            na cānekāntavādaḥ /
            bhedābhedakalpe tullekhadvayaṃ bhavedapi /</p>
         
         
         <p>niyamastvayuktaḥ /
            nahi dharmiṇoḥ kāryakāraṇayoḥ saṃkare taddharmāvekatvanānātve na saṃkīryete iti saṃbhavati
            /
            tataśca mṛdātmanaikatvaṃ yāvadbhavati tāvadghaṭaśarāvādyātmanāpi syāt, evaṃ ghaṭaśarāvādyātmanā
            nānātvaṃ yāvadbhavati tāvanmṛdātmanā nānātvaṃ bhavet /
            so 'yaṃ niyamaḥ kāryakāraṇayoraikāntikaṃ bhedamupakalpayati, anirvacanīyatāṃ vā kāryasya
            /
            parākrāntaṃ cāsmābhiḥ prathamādhyāye tat /
            āstāṃ tāvat /
            tadetadyuktinirākṛtamanuvadantīṃ śrutimudāharati-<span class="bold">mṛttiketyeva satyamiti /</span>
            syādetat /
            na brahmaṇo jīvabhāvaḥ kālpanikaḥ, kintu bhāvikaḥ /
            aṃśo hi saḥ, tasya karmasahitena jñānena brahmabhāva ādhīyata ityata āha-<span class="bold">svayaṃ prasiddha hīti /</span>
            svābhāvikasyānāderiti /
            yaduktaṃ nānātvāṃśena tu karmakāṇḍāśrayo laukikaśca vyavahāraḥ setsyatīti, tatrāha-<span class="bold">bādhite ceti /</span>
            yāvadabādhaṃ hi sarvo 'yaṃ vyavahāraḥ svapnadaśāyāmiva tadupadarśitapadārthajātavyavahāraḥ
            /
            sa ca yathā jāgradavasthāyāṃ bādhakānnivartate evaṃ tattvamasyādivākyaparibhāvanābhyāsaparipākabhuvā
            śārīrasya brahmātmabhāvasākṣātkāreṇa bādhakena nivartate /
            syādetat /
            'yatra tvasya sarvamātmaivābhūttat kena kaṃ paśyet'ityādinā mithyājñānādhīno vyavahāraḥ
            kriyākārakādilakṣaṇaḥ samyagjñānenāpanīyata iti na brūte, kintvavasthābhedāśrayo vyavahāro
            'vasthāntaraprāptyā nivartate, yathā bālakasya kāmacāravādabhakṣatopanayanaprāptau
            nivartate /
            naca tāvatāsau mithyājñānanibandhano bhavatyevamatrāpītyata āha-<span class="bold">na cāyaṃ vyavahārābhāva iti /</span>
            kutaḥ,<span class="bold">tattvamasīti brahmātmabhāvasyeti /</span>
            na khalvetadvākyamavasthāviśeṣaviniyataṃ brahmātmabhāvamāha jīvasya, api tu na bhujaṅgo
            rajjuriyamitivat sadātanaṃ tamabhivadati /
            api ca satyānṛtābhidhānenāpyetadeva yuktamityāha-<span class="bold">taskaradṛṣṭāntena ceti /
               na cāsmindarśana iti /</span>
            nahi jātu kāṣṭhasya daṇḍakamaṇḍalukuṇḍalaśālinaḥ kuṇḍalitvajñānaṃ daṇḍavattāṃ kamaṇḍalumattāṃ
            bādhate /
            tat kasya hetoḥ /
            teṣāṃ kuṇḍalādīnāṃ tasmin bhāvikatvāt /
            tadvadihāpi bhāvikagocareṇaikātmyajñānena na nānātvaṃ bhāvikamapavadanīyam /
            nahi jñānena vastvapanīyate /
            api tu mithyājñānenāropitamityarthaḥ /
            codayati-<span class="bold">nanvekatvaikāntābhyupagama iti /</span>
            abādhitānadhigatāsaṃdigdhavijñānasādhanaṃ pramāṇamiti pramāṇasāmānyalakṣaṇopapattyā
            pratyakṣādīni pramāṇatāmaśnuvate /
            ekatvaikāntābhyupagame tu teṣāṃ sarveṣāṃ bhedaviṣayāṇāṃ bādhitatvādaprāmāṇyaṃ prasajyeta
            /
            tathā vidhipratiṣedhaśāstramapi bhāvanābhāvyabhāvakakaraṇetikartavyatābhedāpekṣatvādvyāhanyeta
            /
            tathā ca nāstikyam /
            ekadeśākṣepeṇa ca sarvavedākṣepādvedāntānāmapyaprāmāṇyamityabhedaikāntābhyupagamahāniḥ
            /
            na kevalaṃ vidhiniṣedhākṣepeṇāsya mokṣaśāstrasyākṣepaḥ svarūpeṇāsyāpi bhedāpekṣatvādityāha-<span class="bold">mokṣaśāstrasyāpīti /</span>
            api cāsmin darśane varṇapadavākyaprakaraṇādīnāmalīkatvāttatprabhavamadvaitajñānamasīcīnaṃ
            bhavet, na khalvalīkāddhūmaketanajñānaṃ samīcīnamityāha-kathaṃ cānṛtena mokṣaśāstreṇeti
            /
            pariharati-<span class="bold">atrocyata iti /</span>
            yadyapi pratyakṣādīnāṃ tāttvikamabādhitatvaṃ nāsti, yuktyāgamābhyāṃ bādhanāt, tathāpi
            vyavahāre bādhanābhāvātsāṃvyavahārikamabādhanam /
            nahi pratyakṣādibhirarthaṃ paricchidya pravartamāno vyavahāre visaṃbādyate sāṃsārikaḥ
            kaścit /
            tasmādabādhanānna pramāṇalakṣaṇamatipatanti pratyakṣādaya iti /
            <span class="bold">satyatvopapatteriti /</span></p>
         
         
         <p>satyatvābhimānopapatteriti /
            grahaṇakavākyametat /
            vibhajate-<span class="bold">yāvaddhi na satyātmaikatvapratipattiriti /</span>
            vikārāneva tu śarīrādīnahamityātmabhāvena putrapaśvādīnmametyātmīyabhāveneti yojanā
            /
            vaidikaśceti /
            karmakāṇḍamokṣaśāstravyavahārasamarthanā /
            'svapnavyavahārasyeva'iti vibhajate-<span class="bold">yathā suptasya prākṛtasyeti /</span>
            'kathaṃ cānṛtena mokṣaśāstreṇa'iti yaduktaṃ tadanubhāṣya dūṣayati-<span class="bold">kathaṃ tvasatyeneti /</span>
            śakyamatra vaktuṃ, śravaṇādyupāya ātmasākṣātkāraparyanto vedāntasamuttho 'pi jñānanicayo
            'satyaḥ, so 'pi hi vṛttirūpaḥ kāryatayā nirodhadharmā, yastu brahmasvabhāvasākṣātkāro
            'sau na kāryastatsvabhāvatvāt, tasmādacodyametat kathamasatyātsatyotpāda iti /
            yatkhalu satyaṃ na tadutpadyata iti kutastasyāsatyādutpādaḥ /
            yaccotpadyate tatsarvamasatyameva /
            sāṃvyavahārikaṃ tu satyatvaṃ vṛttirūpasya brahmasākṣātkārasyeva śravaṇādīnāmapyabhinnam
            /
            tasmādabhyupetya vṛttisvarūpasya brahmasākṣātkārasya paramārthasatyatāṃ vyabhicārodbhāvanamiti
            mantavyam /
            yadyapi sāṃvvahārikasya satyādeva bhayātsatyaṃ maraṇamutpadyate tathāpi bhayaheturahistajjñānaṃ
            vāsatyaṃ tato bhayaṃ satyaṃ jāyata ityasatyātsatyasyotpattiruktā /
            yadyapi cāhijñānamapi svarūpeṇa sattathāpi na tajjñānatvena bhayaheturapi tvanirvācyāhirūṣitatvena
            /
            anyathā rajjujñānādapi bhayaprasaṅgājjñānatvenāviśeṣāt /
            tasmādanirvācyāhirūṣitaṃ jñānamapyanirvācyamiti siddhamasatyādapi satyasyopajana iti
            /
            na ca brūmaḥ sarvasyādasatyātsatyasyopajanaḥ, yataḥ samāropitadhūmabhāvāyā dhūmamahiṣyā
            vahnijñānaṃ satyaṃ syāt /
            nahi cakṣuṣo rūpajñānaṃ satyamupajāyata iti rasādijñānenāpi tataḥ satyena bhavitavyam
            /
            yato niyamo hi sa tādṛśaḥ satyānāṃ yataḥ kutaścit kiñcideva jāyata iti /
            evamasatyānāmapi niyamo yataḥ kutaścidasatyātsatyaṃ kutaścidasatyaṃ, yathā dīrghatvādervarṇeṣu
            samāropitatvāviśeṣe 'pyajīnamityato jyānivirahamavagacchanti satyam /
            ajinamityatastu samāropitadīrghabhāvājjyānivirahamavagacchanto bhavanti bhrāntāḥ /
            na cobhayatra dīrghasamāropaṃ prati kaścidasti bhedaḥ /
            tasmādupapannamasatyādapi satyasyodaya iti /
            nidarśanāntaramāha-<span class="bold">svapnadarśanāvasthasyeti /</span>
            yathā sāṃsāriko jāgradbhujaṅgaṃ dṛṣṭvā palāyate tataśca na daṃśavedanāmāpnoti, pipāsuḥ
            salilamālokya pātuṃ pravartate tatastadāsādya pāyaṃpāyamāpyāyitaḥ sukhamanubhavati,
            evaṃ svapnāntike 'pi tadavasthaṃ sarvamityasatyātkāryasiddhiḥ /
            śaṅkate-<span class="bold">tatkāryamapyanṛtameveti /</span>
            evamapi nāsatyātsatyasya siddhiruktetyarthaḥ /
            pariharati-<span class="bold">tatra brūmaḥ /
               yadyapi svapnadarśanāvasthasyeti /</span>
            laukiko hi suptotthito 'vagamyaṃ bādhitaṃ manyate na tadavagatiṃ, tena yadyapi parikṣakā
            anirvācyarūṣitāmavagatimanirvācyāṃ niścinvanti tathāpi laukikābhiprāyeṇaitaduktam
            /
            atrāntare laukāyatikānāṃ matamapākaroti-<span class="bold">etena svapnadṛśo 'vagatyabādhaneneti /</span>
            yadākhalvayaṃ caitrastārakṣavīṃ vyāttavikaṭadaṃṣṭrākarālavadanāmuttabdhabambhramanmastakāvacumbilāṅgūlāmatiroṣāruṇastabdhaviśālavṛttalocanāṃ
            romāñcasaṃcayotphullamīṣaṇāṃ sphaṭikācalabhittipratibimbitāmabhyamitrīṇāṃ tanumāsthāya
            svapne pratibuddho mānuṣīmātmanastanuṃ paśyati tadobhayadehānugatamātmānaṃ pratisaṃdadhāno
            dehātiriktamātmānaṃ, niścinoti, na tu dehamātram, tanmātratve dehavatpratisaṃdhānābhāvaprasaṅgāt
            /
            kathaṃ caitadupapadyeta yadi svapnadṛśo 'vagatirabādhitā syāt /
            tadbādhe tu pratisaṃdhānābhāva iti /
            asatyācca satyapratītiḥ śrutisiddhānvayavyatirekasiddhā cetyāha-<span class="bold">tathāca śrutiriti /
               tathākārādīti /</span>
            yadyapi rekhāsvarūpaṃ satyaṃ tathāpi tadyathāsaṃketamasatyam /
            nahi saṃketayitāraḥ saṃketayantīdṛśena rekhābhedenāyaṃ varṇaḥ pratyetavyo 'pi tvīdṛśo
            rekhābhedo 'kāraṃ īdṛśaśca kakāra iti /
            tathā cāsamīcīnātsaṃketātsamīcīnavarṇāvagatiriti siddham /
            yaccoktamekatvāṃśena jñānamokṣavyavahāraḥ setsyati, nānātvāṃśena tu karmakāṇḍāśrayo
            laukikaśca vyavahāraḥ setsyatīti, tatrāha-<span class="bold">api cāntyamidaṃ pramāṇamiti /</span>
            yadi khalvekatvānekatvanibandhanau vyavahārāvekasya puṃso 'paryāyeṇa saṃbhavatastatastadarthamubhayasadbhāvaḥ
            kalpyeta, na tvetadasti /
            nahyekatvāvagatinibandhanaḥ kaścidasti vyavahāraḥ, tadavagateḥ sarvottaratvāt /
            tathāhi-'tattvamasi'ityaikātmyāvagatiḥ samastapramāṇatatphalatādvyahārānapabādhamānaivodīyate,
            naitasyāḥ parastātkiñcidanukūlaṃ pratikūlaṃ cāsti, yadapekṣena, yena ceyaṃ pratikṣipyeta,
            tatrānukūlapratikūlanivāraṇānnātaḥ paraṃ kiñcidākāṅkṣyamiti /
            na ceyamavagatirḍulakṣīraprāyetyāha-<span class="bold">na ceyamiti /</span>
            syādetat /
            antyā cediyamavagatirniṣprayojanā tarhi tathā ca na prekṣāvadbhirupādīyeta, prayojanavattve
            vā nāntyā syādityata āha-<span class="bold">na ceyamavagatiranarthikā</span>kutaḥ<span class="bold">avidyānivṛttiphaladarśanāt /</span>
            nahīyamutpannā satī paścādavidyāṃ nivartayati yena nāntyā syāt, kintvavidyāvirodhisvabhāvatayā
            tannivṛttyātmaivodayate /
            avidyānivṛttiśca na tatkāryatayā phalamapi tviṣṭatayā, iṣṭalakṣaṇatvātphalasyeti /
            pratikūlaṃ parācīnaṃ nirākartumāha-<span class="bold">bhrāntirveti /</span>
            kutaḥ,<span class="bold">bādhaketi /</span>
            syādetat /
            mā bhūdekatvanibandhano vyavahāro 'nekatvanibandhanastvasti, tadeva hi sakalāmudvahati
            lokayātrām, atastatsiddhyarthamanekatvasya kalpanīyaṃ tāttvikatvamityata āha-<span class="bold">prākceti /</span>
            vyavahāro hi buddhipūrvakāriṇāṃ buddhyopapadyate, na tvasyāstāttvikatvena, bhrāntyāpi
            tadupapatterityāveditam /
            satyaṃ ca tadavisaṃvādāt, anṛtaṃ ca vicārāsahatayānirvācyatvāt /
            antyasyaikātmyajñānasyānapekṣatayā bādhakatvaṃ, anekatvajñānasya ca pratiyogigrahāpekṣayā
            durbalatvena bādhyatvaṃ vadan prakṛtamupasaṃharati-<span class="bold">tasmādantyena pramāṇeneti /</span>
            syādetat /
            na vayamanekatvavyavahārasiddhyarthamanekatvasya tāttvikatvaṃ kalpayāmaḥ, kintu śrautamevāsya
            tāttvikatvamiti codayati-<span class="bold">nanu mṛdāditi /</span>
            pariharati-<span class="bold">netyucyata iti /</span>
            mṛdādidṛṣṭāntena hi kathañcitpariṇāma unneyaḥ, naca śakya unnetum, 'mṛttiketyeva satyam'iti
            kāraṇamātrasatyatvāvadhāraṇena kāryasyānṛtatvapratipādanāt /
            sākṣātkūṭasthanityatvapratipādikāstu santi sahasraśaḥ śrutaya iti na pariṇāmadharmatā
            brahmaṇaḥ /
            atha kūṭasthasyāpi pariṇāmaḥ kasmānna bhavatītyata āha-<span class="bold">na hyekasyeti /</span>
            śaṅkate-<span class="bold">sthitigativaditi /</span>
            yathaikabāṇāśraye gatinivṛtti evamekasminbrahmaṇi pariṇāmaśca tadabhāvaśca kauṭasthyaṃ
            bhaviṣyata iti /
            nirākaroti-<span class="bold">na kūṭasthasyeti viśeṣaṇāditi /</span>
            kūṭasthanityatā hi sadātanī svabhāvādapracyutiḥ /
            sā kathaṃ pracyutyā na virudhyate /
            naca dharmiṇo vyatiricyate dharmo yena tadupajanāpāye 'pi dharmī kūṭasthaḥ syāt /
            bheda aikāntike gavāśvavaddharmadharmibhāvābhāvāt /
            bāṇādayastu pariṇāminaḥ sthityā gatyā ca pariṇamanta iti /
            api ca svādhyāyādhyayanavidhyāpāditārthavattvasya vedarāśerekenāpi varṇenānarthakena
            na bhavitavyaṃ kiṃ punariyatā jagato brahmayonitvapratipādakena vākyasaṃdarbheṇa /
            tatra phalavadbrahmadarśanasamāmnānasaṃnidhāvaphalaṃ jagadyonitvaṃ samāmnāyamānaṃ
            tadarthaṃ sattadupāyatayāvatiṣṭhate nārthāntarārthamityāha-<span class="bold">naca yathā brahmaṇi iti /</span>
            ato na pariṇāmaparatvamasyetyarthaḥ /
            tadananyatvamityasya sūtrasya pratijñāvirodhaṃ śrutivirodhaṃ ca codayati-<span class="bold">kūṭasthabrahmātmavādina iti /</span>
            pariharati-<span class="bold">na /
               avidyātmaka iti /</span></p>
         
         
         <p>
            nāma ca rūpaṃ ca te eva bījaṃ tasya vyākaraṇaṃ kāryaprapañcastadapekṣatvādaiśvaryasya
            /<br />
            etaduktaṃ bhavati-na tāttvikamaiśvaryaṃ sarvajñatvaṃ ca brahmaṇaḥ kintvavidyopādhikamiti
            tadāśrayaṃ pratijñāsūtraṃ, tattvāśrayaṃ tu tadananyatvasūtram, tenāvirodhaḥ /<br />
            sugamamanyat //14//
            </p>
         
         
         
         
         
         <p>START BsVBh_2,1.6.15</p>
         
         
         <p class="bold">bhāve copalabdheḥ | BBs_2,1.15 |</p>
         
         
         <p>kāraṇasya bhāvaḥ sattā copalambhaśca tasmin kāryasyopalabdherbhāvācca /
            etaduktaṃ bhavati-viṣayapadaṃ viṣayaviṣayiparaṃ, viṣayipadamapi viṣayiviṣayaparaṃ,
            tena kāraṇopalambhabhāvayorupādeyopalambhabhāvāditi sūtrārthaḥ saṃpadyate /
            tathā ca prabhārūpānuviruddhabodhyena cākṣuṣeṇa na vyabhicāraḥ, nāpi vahnibhāvābhāvānuvidhāyibhāvābhāvena
            dhūmabhedeneti siddhaṃ bhavati /
            tatra yathoktahetorekadeśābhidhānenopakramate bhāṣyakāraḥ-<span class="bold">itaśca kāraṇādananyatvaṃ</span>bhedābhāvaḥ kāryasya, yatkāraṇaṃ yasmātkāraṇāt<span class="bold">bhāva eva kāraṇasyeti /</span>
            asya vyatirekamukhena gamakatvamāha-<span class="bold">naca niyameneti /</span>
            kākatālīyanyāyenānyabhāve 'nyadupalabhyate, na tu niyamenetyarthaḥ /
            hetuviśeṣaṇāya vyabhicāraṃ codayati-<span class="bold">nanvanyasya bhāve 'pīti /</span>
            ekadeśimatena pariharati-<span class="bold">netyucyata iti /</span>
            śaṅkayaikadeśiparihāraṃ dūṣayitvā paramārthaparihāramāha-<span class="bold">atheti /</span>
            tadanena hetuviśeṣaṇamuktam /
            pāṭhāntareṇedameva sūtraṃ vyācaṣṭe-<span class="bold">na kevalaṃ śabdādeveti /</span>
            paṭa iti hi pratyakṣabuddhyā tantava evātānavitānāvasthā ālambyante, na tu tadatiriktaḥ
            paṭaḥ pratyakṣamupalabhyate /
            ekatvaṃ tu tantūnāmekaprāvaraṇalakṣaṇārthakriyāvacchedādbahūnāmapi /
            yathaikadeśakālāvacchinnā dhavakhadirapalāśādayo bahavo 'pi vanamiti /
            arthakriyāyāṃ ca pratyekamasamarthā apyanārabhyaivārthāntaraṃ kiñcinmilitāḥ kurvanto
            dṛśyante, yathā grāvāṇa ukhādhāraṇamekam, evamanārabhyaivārthāntaraṃ tantavo militāḥ
            prāvaraṇamekaṃ kariṣyanti /
            naca samavāyādbhinnayorapi bhedānavasāyaḥ anavasāya iti sāṃpratama, anyonyāśrayatvāt
            /
            bhede hi siddhe samavāyaḥ samavāyācca bhedaḥ /
            naca bhede sādhanāntaramasti, arthakriyāvyapadeśabhedayorabhede 'pyupapatterityupāditam
            /
            tasmādyatkiñcidetam /
            anayā ca diśā mūlakāraṇaṃ brahmaiva paramārthasat, avāntarakāraṇāni ca tanvādayaḥ
            sarve 'nirvācyā evetyāha-<span class="bold">tathā ca tantuṣviti</span> //15//</p>
         
         
         
         
         
         <p>START BsVBh_2,1.6.16</p>
         
         
         <p class="bold">sattvāc cāparasya | BBs_2,1.16 |</p>
         
         
         <p>vibhajate-<span class="bold">itaśceti /</span>
            na kevalaṃ śrutiḥ, upapattiścātra bhavati<span class="bold">yacca yadātmaneti /</span>
            nahi tailaṃ sikatātmanā sikatāyāmasti yathā ghaṭo 'sti mṛdi mṛdātmanā /
            pratyutpanno hi ghaṭo mṛdātmanopalabhyate /
            naivaṃ pratyutpannaṃ tailaṃ sikatātmanā /
            tena yathā sikatāyāstailaṃ na jāyata evamātmano 'pi jaganna jāyeta, jāyate ca, tasmādātmātmanāsīditi
            gamyate /
            upapattyantaramāha-<span class="bold">yathā kāraṇaṃ brahmeti /</span>
            yathā hi ghaṭaḥ sarvadā sarvatra ghaṭa eva nā jātvasau kvacitpaṭo bhavatyevaṃ sadapi
            sarvatra sarvadā sadeva na tu kvacitkadācidasadbhavitumarhatītyupapāditamadhastāt
            /
            tasmātkāryaṃ triṣvapi kāleṣu sadeva /
            sattvaṃ cet kimato yadyevamityata āha-<span class="bold">ekaṃ ca punariti /</span>
            sattvaṃ caikaṃ kāryakāraṇayoḥ /
            nahi prativyakti sattvaṃ bhidyate /
            tataścābhinnasattānanyatvādete api mitho na bhidyete iti /
            
            <p>
               naca tābhyāmananyatvātsattvasyaiva bheda iti yuktam /<br />
               tathā sati hi sattvasya samāropitatvaprasaṅgaḥ /<br />
               tatra bhedābhedayoranyatarasamāropakalpanāyāṃ kiṃ tāttvikābhedopādānābhedakalpanāstu,
               āho tāttvikabhedopādānābhedakalpaneti /<br />
               vayaṃ tu paśyāmo bhedagrahasya pratiyogigrahapekṣatvādbhedagrahamantareṇa ca pratiyogigrahasaṃbhavādanyonyasaṃśrayāpatteḥ,
               abhedagrahasya ca nirapekṣatayā tadanupapatterekaikāśrayatvācca bhedasyaikābhāve tadanupapatterabhedagrahopādānaiva
               bhedakalpaneti sarvabhavadātam //16//
               </p>
         </p>
         
         
         
         
         
         <p>START BsVBh_2,1.6.17</p>
         
         
         <p class="bold">asadvyapadeśānneti cenna dharmāntareṇa vākyaśeṣāt | BBs_2,1.17 |</p>
         
         
         <p>
            vyākṛtatvāvyākṛtatve ca dharmāvanirvacanīyau /<br />
            sūtrametannigadavyākhyātena bhāṣyeṇa vyākhyātam //17//
            </p>
         
         
         
         
         
         <p>START BsVBh_2,1.6.18</p>
         
         
         <p class="bold">yukteḥ śabdāntarācca | BBs_2,1.18 | atiśayavattvātprāgavasthāyā iti /</p>
         
         <p>atiśayo hi dharmo nāsatyatiśayavati kārye bhavitumarhatīti /
            nanu na kāryasyātiśayo niyamaheturapi tu kāraṇasya śaktibhedaḥ, sa cāsatyapi kārye
            kāraṇasya sattvātsannevetyata āha-<span class="bold">śaktiśceti /</span>
            nānyā kāryakāraṇābhyāṃ, nāpyasatī kāryātmaneti yojanā /
            <span class="bold">apica kāryakāraṇayoriti /</span><br />
            yadyapi 'bhāvāccopalabdheḥ'ityatrāyamartha uktastathāpi samavāyadūṣaṇāya punaravatāritaḥ
            /
            <span class="bold">anabhyupagamyamāne ca</span>samavāyasya samavāyibhyāṃ saṃbandhe vicchedaprasaṅgo 'vayavāvayavidravyaguṇādīnāṃ
            mithaḥ /
            nahyasaṃbaddhaḥ samavāyibhyāṃ samavāyaḥ samavāyinau saṃbandhayoditi /
            śaṅkate-<span class="bold">atha samavāyaḥ svayamiti /</span>
            yathā hi sattvāyogādravyaguṇakarmāṇi santi, sattvaṃ tu svabhāvata eva saditi na sattvāntarayogamapekṣate,
            tathā samavāyaḥ samavāyibhyāṃ saṃbaddhuṃ na saṃbandhāntarayogamapekṣate, svayaṃ saṃbandharūpatvāditi
            /
            tadetatsiddhāntāntaravirodhāpādanena nirākaroti-<span class="bold">saṃyogo 'pi tarhīti /</span>
            naca saṃyogasya kāryatvāt kāryasya ca samavāyikāraṇādhīnajanmatvāt asamavāye ca tadanupapatteḥ
            samavāyakalpanā saṃyoga iti vācyam /
            ajasaṃyoge tadabhāvaprasaṅgāt /
            api ca /
            saṃbandhyadhīnanirūpaṇaḥ samavāyo yathā saṃbandhidvayabhede na bhidyate tannāśe ca
            na naśyatyapi tu nitya eka evaṃ saṃyogo 'pi bhavet /
            tataḥ ko doṣaḥ /
            athaitatprasaṅgabhiyā saṃyogavatsamavāyo 'pi pratisaṃbandhimithunaṃ bhidyate cānityaścetyabhyupeyate,
            tathā sati yathaikasmānnimittakāraṇādeva jāyata evaṃ saṃyogo 'pi nimittakāraṇādeva
            janiṣyata iti samānam /
            <span class="bold">tādātmyapratīteśceti /</span>
            saṃbandhāvagame hi saṃbandhakalpanābījaṃ na tādātmyāvagamaḥ, tasya nānātvaikāśrayasaṃbandhavirodhāditi
            /
            vṛttivikalpenāvayavātiriktamavayavinaṃ dūṣayati-<span class="bold">kathañca kāryamiti /
               samasteti /</span>
            madhyaparabhāgayorarvāgbhāgavyavahitatvāt /
            atha samastāvayavavyāsaṅgyapi katipayāvayavasthāno grahīṣyata ityata āha-<span class="bold">nahi bahutvamiti /
               athāvayavaśa iti /</span>
            bahutvasaṃkhyā hi svarūpeṇaiva vyāsajya saṃkhyeyeṣu vartate ityekamasaṃkhyeyāgrahaṇe
            'pi na gṛhyate, samastavyāsaṅgitvāttadrūpasya /
            avayavī tu na svarūpeṇāvayavānvyāpnotiṃ, api tvavayavaśaḥ /
            tena yathā sūtramavayavaiḥ kusumāni vyāpnuvanna samastakusumagrahaṇamapekṣate katipayakusumasthānasyāpi
            tasyopalabdheḥ, evamavayavyapīti bhāvaḥ /
            nirākaroti-<span class="bold">tadāpīti /</span>
            śaṅkate-gotvādivaditi /
            nirākaroti-<span class="bold">neti /</span>
            yadyapi gotvasya sāmānyasya viśeṣā anirvācyā na paramārthasantastathā ca kvāsya pratyekaparisamāptiriti,
            tathāpyabhyupetyedamuditamiti mantavyam /
            akartṛkā yato 'to nirātmikā syāt /
            kāraṇābhāve hi kāryamanutpannaṃ kiṃnāma bhavet /
            ato nirātmakatvamityarthaḥ /
            yadyucyeta ghaṭaśabdastadavayaveṣu vyāpārāviṣṭatayā pūrvāparībhāvamāpanneṣu ghaṭopajanābhimukheṣu
            tādarthyanimittādupacārātprayujyate, teṣāṃ ca siddhatvena kartṛtvamastītyupapadyate
            ghaṭo bhavatīti prayoga ityata āha-<span class="bold">ghaṭasya cotpattirucyamāneti /</span>
            utpādanā hi siddhānāṃ kapālakulālādīnāṃ vyāpāro notpattiḥ /
            na cotpādanaivotpattiḥ,</p>
         
         
         <p>prayojyaprayojakavyāpārayorbhedāt /
            abhede vā ghaṭamutpādayatītivadghaṭamutpadyata ityapi prasaṅgāt /</p>
         
         
         <p>tasmāt karotikārayatyoriva ghaṭagocarayorbhṛtyasvāmisamavetayorutpattyutpādanayoradhiṣṭhānabhedo
            'bhyupetavyaḥ, tatra kapāsakulālādīnāṃ siddhānāmutpādanādhiṣṭhānānāṃ notpattyadhiṣṭhānatvamastīti
            pāriśeṣyādghaṭa eva sādhya utpatteradhiṣṭhānameṣitavyaḥ /
            na cāsāvasannadhiṣṭhānaṃ bhavitumarhatīti sattvamasyābhyupeyam /
            evañca ghaṭo bhavatīti ghaṭavyāpārasya dhātūpāttatvāttatrāsya kartṛtvamupapadyate,
            taṇḍulānāmiva satāṃ viklittau viklidyanti taṇḍulā iti /
            śaṅkate-<span class="bold">atha svakāraṇasattāsaṃbandha evotpattiriti /</span>
            etaduktaṃ bhavati-notpattirnāma kaścidvyāpāraḥ, yenāsiddhasya kathamatra kartṛtvamityanuyujyeta,
            kintu svakāraṇasamavāyaḥ, svasattāsamavāyo vā, sa cāsato 'pyaviruddha iti /
            so 'pyasato 'nupapanna ityāha-<span class="bold">kathamalabdhātmakamiti /</span>
            api ca prāgutpatterasattvaṃ kāryasyeti kāryābhāvasya bhāvena maryādākaraṇamanupapannamityāha-<span class="bold">abhāvasya ceti /</span>
            syādetat /
            atyantābhāvasya bandhyāsutasya mā bhūnmaryādanupākhyo hi saḥ, ghaṭaprāgabhāvasya tu
            bhaviṣyatā ghaṭenopākhyeyasyāsti maryādetyata āha-<span class="bold">yadi vandhyāputraḥ kārakavyāpārāditi /</span></p>
         
         
         <p>uktametadadhastādyathā na jātu ghaṭaḥ paṭo bhavatyevamasadapi sanna bhavatīti /
            tasmānmṛtpiṇḍe ghaṭasyāsattve 'tyantāsattvameveti /
            atrāsatkāryavādī codayati-<span class="bold">nanvevaṃ satīti /</span>
            prāk prasiddhamapi kāryaṃ kadācitkāraṇena yojayituṃ vyāpāror'thavānmavedityata āha-tadananyatvācceti
            /
            pariharati-<span class="bold">naiṣa doṣa iti /</span>
            uktametadyathā bhujaṅgatattvaṃ na rajjorbhidyate, rajjureva hi tat, kālpanikastu bhedaḥ,
            evaṃ vastutaḥ kāryatattvaṃ na kāraṇādbhidyate kāraṇasvarūpameva hi tat, anirvācyaṃ
            tu kāryarūpaṃ bhinnamivābhinnamiva cāvabhāsata iti /
            tadidamuktam-<span class="bold">vastvavanyatvamiti /</span>
            vastutaḥ paramārthato 'nyatvaṃ na viśeṣadarśanamātrādbhavati /
            sāṃvyāvahārike tu kathañcittattvānyatve bhavata evotyarthaḥ /
            anayaiva hi diśaiṣa saṃdarbho yojyaḥ /
            asatkāryavādinaṃ prati dūṣaṇāntaramāha-<span class="bold">yasya punariti /</span>
            kāryasya kāraṇādabhede saviṣayatvaṃ kārakavyāpārasya syānnānyathetyarthaḥ /
            <span class="bold">mūlakāraṇaṃ</span>brahma /
            śabdāntarācceti sūtrāvayavamavatārya vyācaṣṭe-<span class="bold">evaṃ yukteḥ kāryasyeti /</span></p>
         
         
         <p>atirohitārtham //18//</p>
         
         
         
         
         
         <p>START BsVBh_2,1.6.19</p>
         
         
         <p class="bold">paṭavacca | BBs_2,1.19 | yathā ca prāṇādi | BBs_2,1.20 |</p>
         
         
         <p>iti ca sūtre nigadavyākhyātena bhāṣyeṇa vyākhyāte //19//</p>
         
         
         
         
         
         <p>START BsVBh_2,1.6.20</p>
         
         
         <p>20 //</p>
         
         
         
         
         
         <p>START BsVBh_2,1.7.21</p>
         
         
         <p class="bold">itaravyapadeśāddhitākaraṇādidoṣaprasaktiḥ | BBs_2,1.21 |</p>
         
         
         <p>yadyapi śārīrātparamātmano bhedamāhuḥ śrutayastathāpyabhedamapi darśayanti śrutayo
            bahvayaḥ /
            naca bhedābhedāvekatra samavetau virodhāt, naca bhedastāttvika ityuktam /
            tasmāt paramātmanaḥ sarvajñānna śārīrastattvato bhidyate /
            sa eva tvavidyopadhānabhedādghaṭakarakādyākāśavadbhedena prathate /
            upahitaṃ cāsya rūpaṃ śārīraḥ, tena mā nāma jīvāḥ paramātmatāmātmano 'nubhūvan, paramātmā
            tu tānātmano 'bhinnānanubhavati /
            ananubhave sārvajñyavyāghātaḥ /
            tathā cāyaṃ jīvān badhnannātmānameva badhnīyāt /
            tatredamuktam-<span class="bold">nahi kaścidaparatantro bandhanāgāramātmanaḥ kṛtvānupraviśati</span>ityādi /
            tasmānna cetanakāraṇaṃ jagaditi pūrvaḥ pakṣaḥ //21//</p>
         
         
         
         
         
         <p>START BsVBh_2,1.7.22</p>
         
         
         <p class="bold">adhikaṃ tu bhedanirdeśāt | BBs_2,1.22 |</p>
         
         
         <p>satyamayaṃ paramātmā sarvajñatvādyathā jīvān vastuta ātmano 'bhinnān paśyati, paśyatyevaṃ
            na bhāvata eṣāṃ sukhaduḥkhādivedanāsaṅgostyavidyāvaśāttveṣāṃ tadvadabhimāna iti /
            tathā ca teṣāṃ sukhaduḥkhādivedanāyāmapyahamudāsīna iti na teṣāṃ bandhanāgāraniveśe
            'pyastikṣatiḥ kācinmameti na hitākaraṇādidoṣāpattiriti rāddhāntaḥ /
            tadidamuktam-<span class="bold">apica yadā tattvamasīti /</span></p>
         
         
         <p>apiceti caḥ pūrvopapattisāhityaṃ dyotayati, nopapattyantaratām //22//</p>
         
         
         
         
         
         <p>START BsVBh_2,1.7.23</p>
         
         
         <p>syādetat /
            yadi brahmaviṣarto jagat, hanta sarvasyaiva jīvavacaitanyaprasaṅga ityata āha-</p>
         
         
         <p class="bold">aśmādivacca tadanupapattiḥ | BBs_2,1.23 |</p>
         
         
         <p>atirohitārthena bhāṣyeṇa vyākhyātam //23//</p>
         
         
         
         
         
         <p>START BsVBh_2,1.8.24</p>
         
         
         <p class="bold">upasaṃhāradarśanān neti cen na kṣīravad dhi | BBs_2,1.24 |</p>
         
         
         <p>brahma khalvekamadvitīyatayā parānapekṣaṃ krameṇotpadyamānasya jagato vividhavicitrarūpasyopādānamupeyate
            tadanupapannam /
            nahyekarūpātkāryabhedo bhavitumarhati, tasyākasmikatvaprasaṅgāt /
            kāraṇabhedo hi kāryabhedahetuḥ, kṣīrabījādibhedāddadyaṅkurādikāryabhedadarśanāt /
            na cākramātkāraṇāt kāryakramo jujyato, samarthasya kṣepāyogādadvitīyatayā ca kramavattatsahakārisamavadhānāpapatteḥ
            /
            tadidamuktam-<span class="bold">iha hi loka iti /</span>
            ekaikaṃ mṛdādi kārakaṃ teṣāṃ tu sāmagryaṃ sādhanam, tato hi kāryaṃ sādhayatyeva, tasmānnādvitīyaṃ
            brahma jagadupādānamiti prāpte, ucyate-<span class="bold">kṣīravaddhi</span> /
            idaṃ tāvadbhavān pṛṣṭo vyācaṣṭām-kiṃ tāttvikamasya rūpamapekṣyedamucyate utānādināmarūpabījasahitaṃ
            kālpanikaṃ sārvajñyaṃ sarvaśaktitvam /
            tatra pūrvasmin kalpe kiṃ nāma tato 'dvitīyādasahāyādupajāyate /
            nahi tasya śuddhabuddhamuktasvabhāvasya vastusatkāryamasti /
            tathā ca śrutiḥ-'na tasya kāryaṃ karaṇaṃ ca vidyate'iti /
            uttarasmiṃstu kalpe yadi kulālādivadatyantavyatiriktasahakārikāraṇābhāvādanupādānatvaṃ
            sādhyate, tataḥ kṣīrādibhirvyabhicāraḥ /
            te 'pi hi bāhyacetanādikāraṇānapekṣā eva kālaparivaśena svata eva pariṇāmāntaramāsādayanti
            /
            atrāntarakāraṇānapekṣatvaṃ hetuḥ kriyate, tadasiddham, anirvācyanāmarūpabījasahāyatvāt
            /
            
            <p>
               tathā ca śrutiḥ-'māyāṃ tu prakṛtiṃ vidyānmāyinaṃ ti maheśvaram'iti kāryakrameṇa tatparipāko
               'pi kramavānunneyaḥ /<br />
               ekasmādapi ca vicitraśakteḥ kāraṇādanekakāryotpādo dṛśyate /<br />
               yathaikasmādvahnerdāhapākāvekasmādvā karmaṇaḥ saṃyogavibhāgasaṃskārāḥ /<br />
               24 //
               </p>
         </p>
         
         
         
         
         
         <p>START BsVBh_2,1.8.25</p>
         
         
         <p>yadi tu cetanatve satīti viśeṣaṇānna kṣīrādibhirvyabhicāraḥ, dṛṣṭā hi kulālādayo bāhyamṛdādyapekṣāḥ,
            cetanaṃ ca brahmeti, tatredamupatiṣṭhate-
            <span class="bold">devādivad api loke | BBs_2,1.25 |</span></p>
         
         
         <p>lokyate 'neneti lokaḥ śabda eva tasmin //25//</p>
         
         
         
         
         
         <p>START BsVBh_2,1.9.26</p>
         
         
         <p class="bold">kṛtsnaprasaktirniravayavatvaśabdakopo vā | BBs_2,1.26 |</p>
         
         
         <p>nanu na brahmaṇastattvataḥ pariṇāmo yena kārtsnyabhāgavikalpenākṣipyeta /
            avidyākalpitena tu nāmarūpalakṣaṇena rūpabhedena vyākṛtāvyākṛtātmanā tattvānyatvābhyāmanirvacanīyena
            pariṇāmādivyavahārāspadatvaṃ brahma pratipadyate /
            naca kalpitaṃ rūpaṃ vastu spṛśati /
            nahi candramasi taimirikasya dvitvakalpanā candramaso dvitvamāvahati /
            tadanupapattyā vā candramaso 'nupapattiḥ /
            tasmādavāstavī pariṇāmakalpanānupapadyamānāpi na paramārthasato brahmaṇo 'nupapattimāvahati
            /
            tasmātpūrvapakṣābhāvādanārabhyamidamadhikaraṇamiti, ata āha-<span class="bold">cetanamekam /</span>
            yadyapi śrutiśatādaikāntikādvaitapratipādanaparāt pariṇāmo vastuto niṣiddhastathāpi
            kṣīrādidevatādṛṣṭāntena punastadvāstavatvaprasaṅgaṃ pūrvapakṣopapattyā sarvathāyaṃ
            pakṣo na ghaṭayituṃ śakyata ityapabādhya<span class="bold">śrutestu śabdāmūlatvāt</span> ātmani caivaṃ vicitrāśca hi'iti sūtrābhyāṃ vivartadṛḍhīkaraṇenaikāntikādvayalakṣaṇaḥ
            śrutyarthaḥ pariśodhyata ityarthaḥ /
            <span class="bold">tasmādastyavikṛtaṃ brahma</span>tattvataḥ /
            <span class="bold">nanu śabdenā</span>pīti codyamavidyākalpitatvodghaṭanāya /
            
            <p>
               nahi niravayavatvasāvayavatvābhyāṃ vidhāntaramastyekaniṣedhasyetaravidhānāntarīyakatvāt
               /<br />
               tena prakārāntarābhāvānniravayavatvasāvayavatvayośca prakārayoranupapattergrāvaplavanādyarthavādavadapramāṇaṃ
               śabdaḥ syāditi codyārthaḥ /<br />
               parihāraḥ sugamaḥ //26//
               </p>
         </p>
         
         
         
         
         
         <p>START BsVBh_2,1.9.27</p>
         
         
         
         
         
         <p>START BsVBh_2,1.9.28</p>
         
         
         <p class="bold">ātmani caivaṃ vicitrāśca hi | BBs_2,1.28 |</p>
         
         
         <p>
            anena sphuṭito māyāvādaḥ /<br />
            svapnadṛgātmā hi manasaiva svarūpānupamardena rathādīn sṛjati //28//
            </p>
         
         
         
         
         
         <p>START BsVBh_2,1.9.29</p>
         
         
         <p class="bold">svapakṣadoṣāc ca | BBs_2,1.29 |</p>
         
         
         <p>codayati-<span class="bold">nanu naiveti /</span>
            paraharati-<span class="bold">naivañjātīyakeneti /</span>
            yadyapi samudāyaḥ sāvayavastathāpi pratyekaṃ sattvādayo niravayavāḥ /
            nahyasti saṃbhavaḥ sattvamātraṃ pariṇamate na rajastamasī iti /
            sarveṣāṃ saṃbhūyapariṇāmābhyupagamāt /
            pratyekaṃ cānavayavānāṃ kṛtsnapariṇāme mūlocchedaprasaṅgaḥ /
            ekadeśapariṇāme vā sāvayavatvamaniṣṭaṃ prasajyeta /
            <span class="bold">tathāguṇavādino 'pīti /</span>
            vaiśeṣikāṇāṃ hyaṇubhyāṃ saṃyujya dvyaṇukamekamārabhyate, taistribhirdvyaṇukaistryaṇukamekamārabhyata
            iti prakriyā /
            tatra dvayoraṇvoranavayavayoḥ saṃyogastāvaṇū vyāpnuyāt /
            avyāpnuvanvā tatra na varteta /
            nahyasti saṃbhavaḥ sa eva tadānīṃ tatra vartate na vartate ceti /
            tathā coparyadhaḥpārśvasthāḥ ṣaḍapi paramāṇavaḥ samānadeśā iti prathimānupapatteraṇumātraḥ
            piṇḍaḥ prasajyeta /
            avyāpane vā ṣaḍavayavaḥ paramāṇuḥ syādityanavayavatvavyākopaḥ /
            aśakyaṃ ca sāvayavatvamupetuṃ, tathā satyanantāvayavatvena sumerurājasarṣapayoḥ samānaparimāṇatvaprasaṅgaḥ
            /
            tasmāt samāno doṣaḥ /
            āpātamātreṇa sāmyamuktam, paramārthatastu bhāvikaṃ pariṇāmaṃ vā kāryakāraṇabhāvaṃ
            vecchatāmeṣa durvāro doṣo na punarasmākaṃ māyāvādināmityāha-<span class="bold">parihṛtastviti</span> //29//</p>
         
         
         
         
         
         <p>START BsVBh_2,1.10.30</p>
         
         
         <p>vicitraśaktitvamuktaṃ brahmaṇa, tatra śrutyupanyāsaparaṃ sūtram-<span class="bold">sarvopetā ca taddarśanāt</span> //30//</p>
         
         
         
         
         
         <p>START BsVBh_2,1.10.31</p>
         
         
         <p>etadākṣepasamādhānaparaṃ sūtram-
            <span class="bold">vikaraṇatvān neti cet tad uktam | BBs_2,1.31 |</span></p>
         
         
         <p>kulālādibhyastāvadbāhyakaraṇāpekṣebhyo devādīnāṃ bāhyanapekṣāṇāmāntarakaraṇāpekṣasṛṣṭhīnāṃ
            pramāṇena dṛṣṭo yathā viśeṣo nāpahnotuṃ śakyaḥ, yathā tu jāgratsṛṣṭerbāhyakaraṇāpekṣāyāstadanapekṣāntarakaraṇamātrasādhyā
            dṛṣṭā svapne rathādisṛṣṭiraśakyāpahnotum, evaṃ sarvaśakteḥ parasyā devatāyā āntarakaraṇānapekṣāyā
            jagatsarjanaṃ śrūyamāṇaṃ na sāmānyato dṛṣṭamātreṇāpahnavamarhatīti //31//</p>
         
         
         
         
         
         <p>START BsVBh_2,1.11.32</p>
         
         
         <p class="bold">na prayojanavattvāt | BBs_2,1.32 |</p>
         
         
         <p>na tāvadunmattavadasya mativibhramājjagatprakriyā, bhrāntasya sarvajñatvānupapatteḥ
            /
            tasmāt prekṣavatānena jagat kartavyam /
            prekṣāvataśca pravṛttiḥ svaparahitāhitaprāptiparihāraprayojanā satī nāprayojanālpāyāsāpi
            saṃbhavati, kiṃ punaraparimeyānekavidhoccāvacaprapañcajagadvibhramaviracanā mahāprayāsā
            /
            ata eva līlāpi parāstā /
            alpāyāsasādhyā hi sā /
            
            <p>
               na ceyamapyaprayojanā, tasyā api sukhaprayojanavattvāt /<br />
               tādarthyena vā prakṛttau tadabhāve kṛtārthatvānupapatteḥ /<br />
               pareṣāṃ copakāryāṇāmabhāvena tadupakārāyā api pravṛtterayogāt /<br />
               tasmāt prekṣāvatpravṛttiḥ prayojanavattayā vyāptā tadabhāve 'nupapannā brahmopādānatāṃ
               jagataḥ pratikṣipatīti prāptam //32//
               </p>
         </p>
         
         
         
         
         
         <p>START BsVBh_2,1.11.33</p>
         
         
         <p>evaṃ prāpte 'bhidhīyate-
            <span class="bold">lokavat tu līlākaivalyam | BBs_2,1.33 |</span></p>
         
         
         <p>bhavedetadevaṃ yadi prekṣāvatpravṛttiḥ prayojanavattayā vyāptā bhavet /
            tatastannivṛttau nivarteta, śiṃśāpātvamiva vṛkṣatānivṛttau, na tvetadasti, prekṣāvatāmananusaṃhitaprayojanānāmapi
            yādṛścikīṣu kriyāsu pravṛttidarśanāt /
            anyathā 'na kurvīta vṛthā ceṣṭām'iti dharmasūtrakṛtāṃ pratiṣedho nirviṣayaḥ prasajyeta
            /
            na conmattān pratyetatsūtramarthavat, teṣāṃ tadarthabodhatadanuṣṭhānānupapatteḥ /
            api cādṛṣṭahetukotpattikī śvāsapraśvāsalakṣaṇā prekṣāvatāṃ kriyā prayojanānusaṃdhānamantareṇa
            dṛṣṭā /
            na cāsyāṃ cetanasyāpi caitanyamanupayogi, saṃprasāde 'pi bhāvāditi yuktam, prājñasyāpi
            caitanyāpracyuteḥ /
            anyathā mṛtaśarīre 'pi śvāsapraśvāsapravṛttiprasaṅgāt /
            yathā ca svārthaparārthasaṃpadāsāditasamastakāmānāṃ kṛtakṛtyatayānākūlamanasāmakāmānāmeva
            līlāmātrātsatyapyanuniṣpādini prayojane naiva taduddeśena pravṛttirevaṃ brahmaṇo 'pi
            jagatsarjane pravṛttirnānupapannā /
            dṛṣṭaṃ ca yadalpabalavīryabuddhināmaśakyamatiduṣkaraṃ vā tadanyeṣāmanalpabalavīryabuddhīnāṃ
            suśakamīṣatkaraṃ vā /
            nahi vānarairmārutiprabhṛtibhirnagairna baddho nīranidhiragādho mahāsattvānām /
            na caiṣa pārthena śilīmukhairna baddhaḥ /
            na cāyaṃ na pītaḥ saṃkṣipya culukena helayeva kalaśayoninā mahāmuninā /
            na cādyāpi na dṛśyante līlāmātravinirmitāni mahāprāsādapramadavanāni śrīmannṛganarendrāṇāmanyeṣāṃ
            manasāpi duṣkarāṇi nareśvarāṇam /
            tasmādupapannaṃ yadṛcchayā vā svabhāvādvā līlayā vā jagatsarjanaṃ bhagavato maheśvarasyeti
            /
            api ca neyaṃ pāramārthikī sṛṣṭiryenānuyujyeta prayojanam, api tvanādyavidyānibandhanā
            /
            avidyā ca svabhāvata eva kāryonmukhī na prayojanamapekṣate /
            nahi dvicandrālātacakragandharvanagarādivibhramāḥ samuddiṣṭaprayojanā bhavanti /
            naca tatkāryā vismayabhayakampādayaḥ svotpattau prayojanamapekṣante /
            sā ca caitanyacchuritā jagadutpādaheturiti cetano jagadyonirākhyāyata ityāha-<span class="bold">na ceyaṃ paramārthaviṣayeti /</span>
            api ca na brahma jagatkāraṇamapi tattayā vivakṣantyāgamā api tu jagati brahmātmabhāvam
            /
            tathā ca sṛṣṭeravivakṣāyāṃ tadāśrayo doṣo nirviṣaya evetyāśayenāha-<span class="bold">brahmātmabhāveti</span> //33//</p>
         
         
         
         
         
         <p>START BsVBh_2,1.12.34</p>
         
         
         <p class="bold">vaiṣamyanairghṛṇye na sāpekṣatvāt tathā hi darśayati | BBs_2,1.34 |</p>
         
         
         <p>atirohito 'tra pūrvaḥ pakṣaḥ /
            uttarastūcyate-uccāvacamadhyamasukhaduḥkhabhedavatprāṇabhṛtprapañcaṃ ca sukhaduḥkhakāraṇaṃ
            sudhāviṣādi cānekavidhaṃ viracayataḥ prāṇabhṛdbhedopāttapāpapuṇyakarmāśayasahāyasyātrabhavataḥ
            parameśvarasya na caiṣamyanairghaṇye prasajyete /
            nahi sabhyaḥ sabhāyāṃ niyukto yuktavādinaṃ yuktavādyasīti cāyuktavādinamayuktavādyasīti
            bruvāṇa, sabhāpatirvā yuktavādinamanugṛhṇannayuktavādinaṃ ca nigṛhṇannanukto dviṣṭo
            vā bhavatyapi tu madhyastha iti vītarāgadveṣa iti cākhyāyate, tadvadīśvaraḥ puṇyakarmāṇamanugṛhṇannapuṇyakarmāṇaṃ
            ca nigṛhṇanmadhyastha eva nāmadhyasthaḥ /
            evaṃ hyasāvamadhyasthaḥ syādyakalyāṇakāriṇamanugṛhṇīyātkalyāṇakāriṇaṃ ca nigṛhṇīyāt
            /
            natvetadasti /
            tasmānna vaiṣamyadoṣaḥ /
            ata eva na nairghṛṇyamapi saṃharataḥ samastān prāṇabhṛtaḥ /
            sa hi prāṇabhṛtkarmāśayānāṃ vṛttinirodhasamayaḥ, tamitalaṅghayannayamayuktakārī syāt
            /
            naca karmāpekṣāyāmīśvarasya aiśvaryavyāghātaḥ /
            nahi sevādikarmabhedāpekṣaḥ phalabhedapradaḥ prabhuraprabhurbhavati /
            na ca 'eṣa hyeva sādhu karma kārayati yamebhyo lokebhya unninīṣate eṣa evāsādhu karma
            kārayati taṃ yamadho niniṣate'iti śruterīśvara eṣa dveṣapakṣapātābhyāṃ sādhvasādhunī
            karmaṇī kārayitvā svargaṃ narakaṃ vā lokaṃ nayati, tasmādvaiṣamyadoṣaprasaṅgānneśvaraḥ
            kāraṇamiti vācyam /
            virodhāt /
            yasmāt karma kārayitveśvaraḥ prāṇinaḥ sukhaduḥkhinaḥ sṛjati iti śruteravagamyate,
            tasmānna sṛjatīti viruddhamabhidhīyate /
            naca vaiṣamyamātramatra brūmo na tvīśvarakāraṇatvaṃ vyāsedhāma iti vaktavyam /
            
            <p>
               kimato yadyevam /<br />
               tasmādīśvarasya savāsanakleśāparāmarśamabhivadantīnāṃ bhūyasīnāṃ śrutīnāmanugrahāyonninīṣate
               'dho ninīṣata ityetadapi tajjātīyapūrvakarmābhyāsavaśātprāṇina ityevaṃ neyam /<br />
               yathāhuḥ-'janmajanma yadabhyastaṃ dānamamadhyayanaṃ tapaḥ /<br />
               tenaivābhyāsayogena taccaivābhyasate naraḥ //
               </p>
         </p>
         
         
         <p>
            'iti /<br />
            abhyupetya ca sṛṣṭestāttvikatvamidamuktam /<br />
            anirvācyā tu sṛṣṭiriti na prasmartavyamatrāpi /<br />
            tathā ca māyākārasyevāṅgasākalyavaikalyabhedena vicitrān prāṇino darśayato na vaiṣamyadoṣaḥ,
            sahasā saṃharato vā na nairdhṛṇyam, evamasyāpi bhagavato vividhavicitraprapañcamanirvācyaṃ
            viśvaṃ darśayataḥ saṃharataśca svabhāvādvā līlayā vā na kaściddoṣaḥ //34//
            </p>
         
         
         
         
         
         <p>START BsVBh_2,1.12.35</p>
         
         
         <p>iti sthite śaṅkāparihāraparaṃ sūtram-
            <span class="bold">na karmāvibhāgād iti cen nānāditvād | BBs_2,1.35 |</span></p>
         
         
         <p>śaṅkottare atirohitārthena bhāṣyagranthena vyākhyāte //35//</p>
         
         
         
         
         
         <p>START BsVBh_2,1.12.36</p>
         
         
         <p>anāditvāditi siddhavaduktaṃ, tatsādhanārthaṃ sūtram-</p>
         
         
         <p class="bold">upapadyate cāpy upalabhyate ca | BBs_2,1.36 |</p>
         
         
         <p>akṛte karmaṇi puṇye pāpe vā tatphalaṃ bhoktāramadhyāgacchet, tathā ca vidhiniṣedhaśāstramanarthakaṃ
            bhavet pravṛttinivṛttyabhāvāditi /
            mokṣaśāstrasya coktamānarthakyam /
            <span class="bold">na cāvidyā kevaleti /</span>
            layābhiprāyam /
            vikṣepalakṣaṇāvidyāsaṃskārastu kāryatvātsvotpattau pūrvaṃ vikṣepamapekṣate, vikṣepaśca
            mithyāpratyayo mohāparanāmā puṇyāpuṇyapravṛttihetubhūtarāgadveṣanidānaṃ, sa ca rāgādibhiḥ
            sahitaḥ svakāryairna śarīraṃ sukhaduḥkhabhogāyatanamantareṇa saṃbhavati /
            naca rāgādvaiṣāvantareṇa karma /
            naca bhogasahitaṃ mohamantareṇa rāgadveṣau /
            naca pūrvaśarīramantareṇa mohādiriti pūrvapūrvaśarīrāpekṣo mohādirevaṃ pūrvapūrvamohādyapekṣaṃ
            pūrvapūrvaśarīramityanāditaivātra bhagavatī cittamanākulayati /
            tadetadāha-<span class="bold">rāgādikleśavāsanākṣiptakarmāpekṣā tvavidyā vaiṣamyakarī syāditi /</span>
            rāgādveṣamohā rāgādayasta eva hi puruṣaṃ saṃsāraduḥkhamanubhāvya kleśayantīti kleśāsteṣāṃ
            vāsanāḥ karmapravṛttyanuguṇāstābhirākṣiptāni pravarttitāni karmāṇi tadapekṣā layalakṣaṇā
            avidyā /
            syādetat /</p>
         
         
         <p>bhaviṣyatāpi vyapadeśo dṛṣṭo yathā 'puroḍāśakapālena tuṣānupavapati'iti /
            ata āha-<span class="bold">naca dhārayiṣyatītyata iti /</span></p>
         
         
         <p>tadevamanāditve siddhe 'sadeva somyedamagra āsīdekamevādvitīyam'iti prāk sṛṣṭeravibhāgāvadhāraṇaṃ
            samudācaradrūparāgādiniṣedhaparaṃ na punaretānprasuptānapyapākarotīti sarvamavadātam
            //36//</p>
         
         
         
         
         
         <p>START BsVBh_2,1.13.37</p>
         
         
         <p class="bold">sarvadharmopapatteś ca | BBs_2,1.37 |</p>
         
         
         <p>atra<span class="bold">sarvajñamiti /</span>
            dṛśyate sarvasya cetanādhiṣṭhitasyaiva loke pravṛttiriti lokānusāro darśitaḥ /
            <span class="bold">sarvaśaktīti /</span>
            sarvasya jagata upādānakāraṇaṃ nimittakāraṇaṃ cetyupapāditam-<span class="bold">mahāmāyamiti /</span></p>
         
         
         <p>
            sarvānupapattiśaṅkā parāstā /<br />
            tasmājjagatkāraṇaṃ brahmeti siddham //37//
            </p>
         
         
         <p>iti śrīvācaspatimiśraviracite bhagavatpādaśārīrikabhāṣyavibhāge bhāmatyāṃ dvitīyasyādhyāyasya
            prathamaḥ pādaḥ //1//</p>
         
         
         <p><span class="bold">iti dvitīyādhyāyasya sāṃkhyāyogakāraṇadādismṛtibhiḥ sāṃkhyādiprayuktatarkaiśca vedāntasamanvayavirodhaparihārākhyaḥ
               prathamaḥ pādaḥ </span>//</p>
         
         
         
         
         
         
         
         <p><span class="bold">dvitīyādhyāye dvitīyaḥ pādaḥ /
               </span>
            </p>
         
         
         
         
         <p>START BsVBh_2,2.1.1</p>
         
         
         <p class="bold">racanānupapatteśca nānumānam | BBs_2,2.1 |</p>
         
         
         <p>syādetat /
            iha hi pāde svatantrā vedanirapekṣāḥ pradhānādisiddhiviṣayāḥ sāṃkhyādiyuktayo nirākariṣyante
            /
            tadayuktamaśāstrāṅgatvāt /
            nahīdaṃ śāstramucchṛṅkhalatarkaśāstravatpravṛttamapi tu vedāntavākyāni brahmaparāṇīti
            pūrvapakṣottarapakṣābhyāṃ viniścetum /
            tatra kaḥ prasaṅgaḥ śuṣkatarkavatsvatantrayuktinirākaraṇasyetyata āha-<span class="bold">-yadyapīdaṃ vedāntavākyānāmiti /</span>
            nahi vedāntavākyāni nirṇetavyānīti nirṇīyante, kintu mokṣamāṇānāṃ tattvajñānotpādanāya
            /
            yathā ca vedāntavākyebhyo jagadupādānaṃ brahmāvagamyate, evaṃ sāṃkhyādyanumānebhyaḥ
            pradhānādyacetanaṃ jagadupādānamavagamyate /
            na caitadeva cetanopādānamacetanopādānaṃ ceti samuccetuṃ śakyaṃ, virodhāt /
            na ca vyavasthite vastuni vikalpo yujyate /
            na cāgamabādhitaviṣayatayānumānameva nodīyata iti sāṃpratam /
            sarvajñapraṇītatayā sāṃkhyādyāgamasya vedāgamatulyatvāt tadbhāṣitasyānumānasya pratikṛtisiṃhatulyatayābādhyatvāt
            /
            tasmāttadvirodhānna brahmaṇi samanvayo vedāntānāṃ sidhyatīti na tatastattvajñānaṃ
            seddhumarhati /
            naca tattvajñānādṛte mokṣa iti svatantrāṇāmapyanumānānāmābhāsīkaraṇamiha śāstresaṃgatameveti
            /
            yadyevaṃ tataḥ parakīyānumānanirāsa eva kasmātprathamaṃ na kṛta ityata āha-<span class="bold">-vedāntārthanirṇayasya ceti /</span>
            nanu vītarāgakathāyāṃ tattvanirṇayamātramupayujyate na punaḥparapakṣādhikṣepaḥ, sa
            hi sarāgatāmāvahatīti codayati-<span class="bold">-nanu mumukṣūṇāmiti /</span>
            pariharati<span class="bold">--bāḍhamevaṃ,</span></p>
         
         
         <p class="bold">tathāpīti /</p>
         
         <p>tattvanirṇayāvasānā vītarāgakathā /
            naca parapakṣadūṣaṇamantareṇa tattvanirṇayaḥ śakyaḥ kartumiti tatvanirṇayāya vītarāgeṇāpi
            parapakṣo dūṣyate na tu parapakṣatayeti na vītarāgakathātvavyāhatirityarthaḥ /
            punaruktatāṃ paricodya samādhatte <span class="bold">--nanvīkṣateriti /
               tatra saṃkhyā iti /</span>
            yāni hi yena rūpeṇā sthaulyādā ca saukṣmyātsamanvīyante tāni tatkaraṇāni dṛṣṭāni,
            yathā ghaṭādayo rucakādayaścā sthaulyādā ca saukṣmyānmṛtsuvarṇānvitāstatkaraṇāḥ, tathā
            cedaṃ bāhyamādhyātmikaṃ ca bhāvajātaṃ suḥkhaduḥkhamohātmanānvitamupalabhyate, tasmāttadapi
            suḥkhaduḥkhamohātmasāmānyakāraṇakaṃ bhavitumarhati /
            tatra jagatkāraṇasya yeyaṃ sukhātmatā tatsattvaṃ, yā duḥkhātmatā tadrajaḥ, yā ca mohātmatā
            tattama iti traiguṇyakāraṇasiddhiḥ /
            tathāhi--pratyekaṃ bhāvāstraiguṇyavanto 'nubhūyante /
            yathā maitradāreṣu padmāvatyāṃ maitrasya sukhaṃ, tat kasya hetoḥ, taṃprati satvaguṇasamudbhavāt
            /
            tatsapatnīnāṃ ca duḥkhaṃ, tatkasya hetoḥ, tāḥ pratyasyā rajoguṇasamudbhavāt /
            caitrasya tu straiṇasya tāmavindato moho viṣādaḥ, tat kasya hetoḥ, taṃ pratyasyāstamoguṇasamudbhavāt
            /
            padmāvatyā ca sarve bhāvā vyākhyātāḥ /
            tasmātsarvaṃ suḥkhaduḥkhamohānvitaṃ jagattatkāraṇaṃ gamyate /
            tacca triguṇaṃ pradhānaṃ pradhīyate kriyate 'nena jagaditi, pradhīyate nidhīyate 'sminpralayasamaye
            jagaditi vā pradhānam /
            tacca mṛtsuvarṇavadacetanaṃ cetanasya puruṣasya bhogāpavargalakṣaṇamarthaṃ sādhayituṃ
            svabhāvata eva pravartate, na tu kenacitpravartyate /
            tathā hyāhuḥ---'puruṣārtha eva heturna kenacitkāryate karaṇam'iti /
            parimāṇādibhirityādigrahaṇena 'śaktitaḥ pravṛtteśca /
            kāraṇakāryavibhāgādavibhāgādvaiśvarūpyasya'ityavyaktasiddhihetavo gṛhyante /
            etāṃścepariṣṭādvyākhyāya nirākariṣyata iti /
            tadetatpradhānānumānaṃ dūṣayati<span class="bold">--tatra vadāma iti /</span>
            yadi tāvadacetanaṃ pradhānamanadhiṣṭhitaṃ cetanena pravartate svabhāvata eveti sādhyate,
            tadayuktaṃ, samanvayāderhetoścetanānadhiṣṭhitatvaviruddhacetanādhiṣṭhitatvena mṛtsuvarṇādau
            dṛṣṭāntadharmiṇi</p>
         
         
         <p>vyāpterupalabdherviruddhatvāt /
            nahi mṛtsuvarṇadārvādayaḥ kulālahemakārarathakārādibhiranadhiṣṭhitāḥ kumbharucakarathādyupādadate
            /
            tasmāt kṛtakatvamiva nityatvasādhanayā prayuktaṃ sādhyaviruddhena vyāptaṃ viruddham,
            evaṃ samanvayādi cetanānadhiṣṭhitatve sādhya iti racanānupapatteriti darśitam /
            yaducyeta dṛṣṭāntadharmiṇyacetanaṃ tāvadupādānaṃ dṛṣṭaṃ, tatra yadyapi taccetanaprayuktamapi
            dṛśyate, tathāpi tatprayuktatvaṃ hetoraprayojakaṃ bahiraṅgatvāt, antaraṅgaṃ tvacaitanyamātramupādānānugataṃ
            hetoḥ prayojakam /
            yathāhuḥ--'vyāpteśca dṛśyamānāyāḥ kaściddharmaḥ prayojakaḥ'iti /
            tatrāha--<span class="bold">naca mṛdādīti /</span>
            svabhāvapratibaddhaṃ hi vyāptaṃ vyāpakamavagamayati /
            sa ca svabhāvapratibandhaḥ śaṅkitasamāropitopādhinirāse sati niścīyate /
            tanniścayaścānvayavyatirekayorāyatate /
            tau cānvayavyatirekau na tathopādānācaitanye yathā</p>
         
         
         <p>cetanaprayuktatve 'tiparisphuṭau /
            tadalamatrāntaraṅgatveneti bhāvaḥ /
            evamapi cetanaprayuktatvaṃ nābhyupeyeta yadi pramāṇāntaravirodho bhavet, pratyuta
            śrutiranuguṇatarātretyāha--<span class="bold">na caivaṃ satīti /</span>
            cakāreṇa suḥkhaduḥkhādisamanvayalakṣaṇasya hetorasiddhatvaṃ samuccinotītyāha<span class="bold">--anvayādyanupapatteśceti /</span>
            āntarāḥ khalvamī suḥkhaduḥkhamohaviṣādā bāhyebhyaścandanādibhyo 'tivicchinnapratyayapravedanīyebhyo
            vyatiriktā adhyakṣamīkṣyante /
            yadi punareta eva suḥkhaduḥkhādisvabhāvā bhaveyustataḥsvarūpatvādhemante 'pi candanaḥ
            sukhaḥ syāt /
            nahi candanaḥ kadācidacandanaḥ /
            tathā nidāgheṣvapi kuṅkumapaṅkaḥ sukho bhavet /
            nahyasau kadācidakuṅkumapaṅka iti /
            evaṃ kaṇṭakaḥ kramelakasya sukha iti manuṣyādīnāmapi prāṇabhṛtāṃ sukhaḥ</p>
         
         
         <p>syāt /
            nahyasau kāṃścitpratyeva kaṇṭaka iti /
            tasmādasukhādisvabhāvā api candanakuṅkumādayo jātikālāvasthādyapekṣayā sukhaduḥkhādihetavo
            na tu svayaṃ sukhādisvabhāvā iti ramaṇīyam /
            tasmātsukhādirūpasamanvayo bhāvānāmasiddha iti nānena tadrūpaṃ kāraṇamavyaktamunnīyata
            iti /
            tadidamuktam-<span class="bold">-śabdādyaviśeṣe 'pi ca bhāvanāviśeṣāditi /</span>
            bhāvanā vāsanā saṃskārastadviśeṣāt /
            karabhajanmasaṃvartakaṃ hi karma karabhocitāmeva bhāvanāmabhivyaniktiṃ, yathāsmai
            kaṇṭakā eva rocante /
            evamanyatrāpi draṣṭavyam /
            parimāṇāditi sāṃkhyīyaṃ hetumupanyasyati-<span class="bold">-tathā parimitānāṃ bhedānāmiti /</span>
            saṃsargapūrvakatve hi saṃsargasyaikasminnadvaye 'saṃbhavānnānātvaikārthasamavetasya
            nānākaraṇāni saṃsṛṣṭāni kalpanīyāni, tāni ca sattvarajastamāṃsyeveti bhāvaḥ /
            tadetatparimitatvaṃ sāṃkhyīyarāddhāntālocanenānaikāntikamiti dūṣayati--<span class="bold">sattvarajastamasāmiti /</span>
            yadi tāvatparimitatvamiyattā, sā nabhaso 'pi nāstītyavyāpako hetuḥ parimāṇāditi /
            atha na yojanādimitatvaṃ parimāṇamiyattāṃ nabhaso brūmaḥ kintvavyāpitām, avyāpi ca
            nabhastanmātrādeḥ /
            nahi kāryaṃ kāraṇavyāpi, kintu kāraṇaṃ kāryavyāpīti parimitaṃ nabhastanmātrādyavyāpitvāt
            /
            hanta sattvarajastamāṃsyapi na parasparaṃ vyāpnuvanti, naca tattvāntarapūrvakatvameteṣāmiti
            vyabhicāraḥ /
            nahi yathā taiḥ kāryajātamāviṣṭamevaṃ tāni parasparaṃ viśanti, mithaḥ kāryakāraṇabhāvābhāvāt
            /
            parasparasaṃsargastvāveśaścitiśaktau nāsti /
            nahi citiśaṅktiḥ kūṭasthanityā taiḥ saṃsṛjyate, tataśca tadavyāpakā guṇā iti parimitāḥ
            /
            evaṃ citiśaktirapi guṇairasaṃsṛṣṭeti sāpi parimitetyanaikāntikatvaṃ parimitatvasya
            hetoriti /
            tathā kāryakāraṇavibhāgo 'pi samanvayavadviruddha ityāha-<span class="bold">-kāryakāraṇabhāvastviti //1//</span></p>
         
         
         
         
         
         <p>START BsVBh_2,2.1.2</p>
         
         
         <p class="bold">pravṛtteś ca | BBs_2,2.2 |</p>
         
         <p>na kevalaṃ racanābhedā na cetanādhiṣṭhānamantareṇa bhavantyapi tu sāmyāvasthāyāḥ pracyutirvaiṣamyaṃ,
            tathā ca yadudbhūtaṃ balīyastadaṅgyabhibhūtaṃ ca</p>
         
         
         <p>tadanuguṇatayā sthitamaṅgam, evaṃ hi guṇapradhānabhāve satyasya mahadādau kārye kā
            pravṛttiḥ, sāpi cetanādhiṣṭhānameva gamayati /
            na hi cetanādhiṣṭhānamantareṇa mṛtpiṇḍe pradhāne 'ṅgabhāvena cakradaṇḍasalilasūtrādayo
            'vatiṣṭhante /
            tasmātpravṛtterapi cetanādhiṣṭhānasiddhiriti 'śaktitaḥ pravṛtteśca'ityayamapi hetuḥ
            sāṃkhyīyo viruddha evetyuktaṃ vakroktyā /
            atra sāṃkhyaścodayati--<span class="bold">nanu cetanasyāpi pravṛttiriti /</span>
            ayamabhiprāyaḥ--tvayā kilaupaniṣadenāsmaddhetūn dūṣayitvā kevalasya cetanasyaivānyanirapekṣasya
            jagadupādānatvaṃ nimittatvaṃ ca samarthanīyam /
            tadayuktam /
            kevalasya cetanasya pravṛtterdṛṣṭāntadharmiṇyanupalabdheriti /
            aupaniṣadastu cetanahetukāṃ tāvadeṣa sāṃkhyaḥ pravṛttimabhyupagacchatu paścāt svapakṣamata
            eva samādhāsyāmītyabhisaṃdhimānāha--<span class="bold">satyametat /</span>
            na kevalasya cetanasya pravṛttirdṛṣṭeti /
            sāṃkhya āha--<span class="bold">na tvacetanasaṃyuktasyeti /</span>
            tuśabda aupaniṣadapakṣaṃ vyāvartayati /
            acetanāśrayaiva sarvā pravṛttirdṛśyate na tu cetanāśrayā kācidapi /
            tasmānna cetanasya jagatsarjane pravṛttirityarthaḥ /
            atraupaniṣado gūḍhābhisaṃdhiḥ praśnapūrvakaṃ vimṛśati--<span class="bold">kiṃ punaratreti /</span>
            atrāntare sāṃkhyo brūte--<span class="bold">nanu yasminniti /</span>
            na tāvaccetanaḥ pravṛtyāśrayatayā tatprayojakatayā vā pratyakṣamīkṣyate, kevalaṃ pravṛttistadāśrayaścācetano
            deharathādiḥ pratyakṣeṇa pratīyate, tatrācetanasya pravṛttistannimittaiva na tu cetananimittā
            /
            sadbhāvamātraṃ tu tatra cetanasya gamyate rathādivailakṣaṇyājjīvaddehasya /
            naca sadbhāvamātreṇa kāraṇatvasiddhiḥ /
            mā bhūdākāśa utpattimatāṃ ghaṭādīnāṃ nimittakāraṇamasti hi sarvatreti /
            tadanena dehātirikte satyapi cetane tasya na pravṛttiṃ prati nimittabhāvo 'stītyuktam
            /</p>
         
         
         <p>yataścāsya na pravṛttihetubhāvo 'sti ata eva pratyakṣe dehe sati pravṛttidarśanādasati
            cādarśanāddehasyaiva caitanyamiti laukāyatikāḥ pratipannāḥ, tathā ca na cidātmanimittā
            pravṛttiriti siddham /
            tasmānna racanāyāḥ pravṛttervā cidātmakāraṇatvasiddhirjagata iti aupaniṣadaḥ pariharati--<span class="bold">tadabhidhīyate--na brūma iti /</span>
            na tāvat pratyakṣānumānāgamasiddhaḥ śārīro vā paramātmā vāsmābhiridānīṃ</p>
         
         
         <p>sādhanīyaḥ, kevalamasya pravṛtti prati kāraṇatvaṃ vaktavyam /
            tatra mṛtaśarīre vā rathādau vānadhiṣṭhite cetanena pravṛtteradarśanāt tadviparyaye
            ca pravṛttidarśanādanvayavyatirekābhyāṃ cetanahetukatvaṃ pravṛtterniścīyate, na tu
            cetanasadbhāvamātreṇa, yenātiprasaṅgo bhavet /
            bhūtacaitanikānāmapi cedanādhiṣṭhānādacetanānāṃ pravṛttirityatrāvivāda ityāha--<span class="bold">laukāyatikānāmapīti /</span>
            syādetat /
            dehaḥ svayaṃ cetanaḥ karacaraṇādimān svavyāpāreṇa pravartayatīti yuktaṃ, na tu tadatiriktaḥ
            kūṭasthanityaścetano vyāpārarahito jñānaikasvabhāvaḥ pravṛttyabhāvāt pravartako yukta
            iti codayati--<span class="bold">nanu taveti /</span>
            pariharati-<span class="bold">-na /
               ayaskāntavadrūpādivacceti /
               yathā ca rūpādaya iti /</span>
            sāṃkhyānāṃ hi svadeśasthā rūpādaya indriyaṃ vikurvate, tena tadindrayamarthaṃ prāptamarthākāreṇa
            pariṇamata iti sthitiḥ /
            saṃprati codakaḥ svābhiprāyamāviṣkaroti--<span class="bold">ekatvāditi /</span>
            yeṣāmacetanaṃ cetanaṃ cāsti teṣāmetadyujyate vaktuṃ cetanādhiṣṭhitamacetanaṃ pravartata
            iti /
            yathā yogināmīśvaravādinām /
            yeṣāṃ tu cetanātiriktaṃ nāstyadvaitavādināṃ, teṣāṃ pravartyābhāve kaṃ prati pravartakatvaṃ
            cetanasyetyarthaḥ /
            pariharati--<span class="bold">na avidyeti /</span>
            kāraṇabhūtayā layalakṣaṇayāvidyayā prāksargopacitena ca vikṣepasaṃskāreṇa yat pratyupasthāpitaṃ
            nāmarūpaṃ tadeva māyā, tadāveśenāsya codyasyāsakṛtprayuktatvāt /
            etaduktaṃ bhavati--neyaṃ sṛṣṭirvastusatī yenādvaitino vastusato dvitīyasyābhāvādanuyujyeta
            /
            kālpanikyāṃ tu sṛṣṭāvasti kālpanikaṃ dvitīyaṃ sahāyaṃ māyāmayam /
            yathāhuḥ--'sahāyāstādṛśā eva yādṛśī bhavitavyatā /
            'iti /
            na caivaṃ</p>
         
         
         <p>brahmopādānatvavyāghātaḥ, brahmaṇa eva māyāveśenopādānatvāttadadhiṣṭhānatvājjagadvibhramasya,rajatavibhramasyeva
            śuktikādhiṣṭhānasya śuktikopādānatvamiti niravadyam //2//</p>
         
         
         
         
         
         <p>START BsVBh_2,2.1.3</p>
         
         
         <p class="bold">payombuvaccettatrāpi | BBs_2,2.3 |</p>
         
         <p>yathā payombunoścetanānadhiṣṭhitayoḥ svata eva pravṛttirevaṃ pradhānasyāpīti śaṅkārthaḥ
            /
            tatrāpi cetanādhiṣṭhitatvaṃ sādhyaṃ, na ca sādhyenaiva vyabhicāraḥ, tathā satyanumānamātrocchedaprasaṅgāt,
            sarvatrāsya sulabhatvāt /
            na cāsādhyam /
            atrāpi cetanādhiṣṭhānasyāgamasiddhatvāt /
            na ca sapakṣeṇa vyabhicāra iti śaṅkānirākaraṇasyārthaḥ /
            <span class="bold">sādhyapakṣe</span>tyupalakṣaṇam /
            sapakṣanikṣiptatvādityapi draṣṭavyam /
            nanu 'upasaṃhāradarśanāt'ityatrānapekṣasya pravṛttirdaśitā, iha tu sarvasya cetanāpekṣā
            pravṛttiḥ pratipādyata iti kuto na virodha ityata āha--<span class="bold">upasaṃhāradarśanāditi /</span></p>
         
         
         <p>sthūladarśilokābhiprāyānurodhena taduktaṃ na tu paramārthata ityarthaḥ //3//</p>
         
         
         
         
         
         <p>START BsVBh_2,2.1.4</p>
         
         
         <p class="bold">vyatirekānavasthiteścānapekṣatvāt | BBs_2,2.4 |</p>
         
         <p>yadyapi sāṃkhyānāmapi vicitrakarmavāsanāvāsitaṃ pradhānaṃ sāmyāvasthāyāmapi tathāpi
            na karmavāsanāḥ sargasyeśate, kintu pradhānameva svakārye pravartamānamadharmapratibaddhaṃ
            sanna sukhamayīṃ sṛṣṭiṃ kartumutsahata iti dharmeṇādharmapratibandho 'panīyate /
            evamadharmeṇa dharmapratibandho 'panīyate duḥkhamayyāṃ sṛṣṭau /
            svayameva ca pradhānamanapekṣya sṛṣṭau pravartate /
            yathāhuḥ-- 'nimittamaprayojakaṃ prakṛtīnāṃ varaṇabhedastu tataḥ kṣetrikavat'iti /
            tataśca pratibandakāpanayasādhane dharmādharmavāsane api saṃnihite ityāgantorapekṣaṇīyasyābhāvāt
            sadaiva sāmyena pariṇameta vaiṣamyeṇa vā, na tvayaṃ kādācitkaḥ pariṇāmabheda upapadyeta
            /
            īśvarasya tu mahāmāyasya cetanasya līlayā vā yadṛcchayā vā svabhāvavaicitryādvā karmaparipākāpekṣasya
            pravṛttinivṛttī</p>
         
         
         <p>upapadyete eveti //4//</p>
         
         
         
         
         
         <p>START BsVBh_2,2.1.5</p>
         
         
         <p class="bold">anyatrābhāvācca na tṛṇādivat | BBs_2,2.5 |</p>
         
         <p>dhenūpayuktaṃ hi tṛṇapallavādi yathā svabhāvata eva cetanānapekṣaṃ kṣīrabhāvena pariṇamate
            na tu tatra dhenūcaitanyamapekṣyate, upayogamātre tadapekṣatvāt /
            evaṃ pradhānamapi svabhāvata eva pariṇaṃsyate kṛtamatra cetaneneti śaṅkārthaḥ /
            dhenūpayuktasya tṛṇādeḥ kṣīrabhāve kiṃ nimittāntaramātraṃ niṣidhyate, uta cetanam
            /
            na tāvannimittāntaraṃ, dhenudehasthasyaudaryasya vahnyādibhedasya nimittāntarasya
            saṃbhavāt /
            buddhipūrvakārī tu tatrāpīśvara eva sarvajñaḥ saṃbhavatīti śaṅkānirākaraṇasyārthaḥ
            /
            tadidamuktam--<span class="bold">kiñciddaivasaṃpādyamiti //5//</span></p>
         
         
         
         
         
         <p>START BsVBh_2,2.1.6</p>
         
         
         <p class="bold">abhyupagame 'pyarthābhāvāt | BBs_2,2.6 |</p>
         
         <p>puruṣārthāpekṣābhāvaprasaṅgāt /
            tadidamuktam--<span class="bold">evaṃ prayojanamapi kiñcinnāpekṣiṣyata iti /</span>
            athavā puruṣārthābhāvāditi yojyam /
            tadidamuktam--<span class="bold">tathāpi pradhānapravṛtteḥ prayojanaṃ vivektavyamiti /</span>
            na kevalaṃ tāttviko bhogo 'nādheyātiśayasya kūṭasthanityasya puruṣasya na saṃbhavati,
            anirmokṣaprasaṅgaśca /
            yena hi prayojanena pradhānaṃ pravartitaṃ tadanena kartavyaṃ, bhogena caitatpravartitamiti
            tameva kuryānna mokṣaṃ, tenāpravartitatvādityarthaḥ<span class="bold"> /
               apavargaścetprāgapīti /</span>
            citeḥ sadā viśuddhatvānnaitasyāṃ jātu karmānubhavavāsanāḥ santi /
            pradhānaṃ tu tāsāmanādīnāmādhāraḥ /
            tathā ca pradhānapravṛtteḥ prāk citirmuktaiveti nāpavargārthamapi tatpravṛttiriti
            /
            <span class="bold">śabdādyanupalabdhiprasaṅgaśca /</span>
            tadarthamapravṛttatvātpradhā<span class="bold">nasya /
               ubhayārthatābhyupagame 'pīti /</span>
            na tāvadapavargaḥ sādhyastasya pradhānāpravṛttimātreṇa siddhatvāt /
            bhogārthaṃ tu pravarteta /</p>
         
         
         <p>bhogasya ca sakṛcchabdādyupalabghimātrādeva samāptatvānna tadarthaṃ punaḥ pradhānaṃ
            pravartetetyayatnasādhyo mokṣaḥ syāt /
            niḥśeṣaśabdādyupabhogasya cānantyena samāpteranupapatteranirmokṣaprasaṅgaḥ /
            kṛtabhogamapi pradhānamāsattvapuruṣānyatākhyāteḥ kriyāsamabhihāreṇa bhojayatīti cet,
            atha puruṣārthāya pravṛttaṃ kimarthaṃ sattvapuruṣānyatākhyātiṃ karoti /
            apavargārthamiti cet, hantāyāṃ sakṛcchabdādyupabhogena kṛtaprayojanasya pradhānasya
            nivṛttimātrādeva sidhyatīti kṛtaṃ sattvānyatākhyātipratīkṣaṇena /
            na cāsyāḥ svarūpataḥ</p>
         
         
         <p>puruṣārthatvam /
            tasmādubhayārthamapi na pradhānasya pravṛttirupapadyata iti siddhor'thābhāvaḥ /
            sugamamitarat /
            śaṅkate--<span class="bold">dṛkśaktīti /</span>
            puruṣo hi dṛkśaktiḥ /
            sā ca dṛśyamantareṇānarthikā syāt /
            naca svātmanyarthavatī, svātmani vṛttivirodhāt /
            pradhānaṃ ca sargaśaktiḥ /
            sā ca sarjanīyamantareṇānarthikā syāditi yatpradhānena śabdādi sṛjyate tadeva dṛkśakterdṛśyaṃ
            bhavatīti tadubhayārthavatvāya sarjanamiti śaṅkārthaḥ /
            nirākaroti--<span class="bold">sargaśaktyanucchedavaditi /</span></p>
         
         
         <p>
            yathā hi pradhānasya sargaśaktirekaṃ puruṣaṃ prati caritārthāpi puruṣāntaraṃ prati
            pravartate 'nucchedāt /<br />
            evaṃ dṛkśaktirapi taṃ puruṣaṃ pratyarthavattvāyānucchedātsarvadā pravartetetyanirmokṣaprasaṅgaḥ
            /<br />
            sakṛddṛśyadarśanena vā caritārthatve na bhūyaḥ pravarteteti sarveṣāmekapade nirmokṣaḥ
            prasajyeteti sahasā saṃsāraḥ samucchidyeteti //6//
            </p>
         
         
         
         
         
         <p>START BsVBh_2,2.1.7</p>
         
         
         <p class="bold">puruṣāśmavaditi cettathāpi | BBs_2,2.7 |</p>
         
         <p>naiva doṣātpracyutiriti śeṣaḥ /
            mā bhūtpuruṣārthasya śaktyarthavattvasya vā pravartakatvam, puruṣa eva dṛkśaktisampannaḥ
            paṅguriva pravṛttiśaktisaṃpannaṃ pradhānamandhamiva pravartayiṣyatīti śaṅkā /
            doṣādanirmokṣamāha--<span class="bold">abhyupetahānaṃ tāvaditi /</span>
            na kevalamabhyupetahānam, ayuktaṃ caitadbhavaddarśanālocanenetyāha-<span class="bold">kathaṃ codāsīna iti /</span>
            niṣkriyatve sādhanam--<span class="bold">nirguṇatvāditi /</span></p>
         
         
         <p>śeṣamatirohitārtham //7//</p>
         
         
         
         
         
         <p>START BsVBh_2,2.1.8</p>
         
         
         <p class="bold">aṅgitvānupapatteśca | BBs_2,2.8 |</p>
         
         <p>yadi pradhānāvasthā kūṭasthanityā, tato na tasyāḥ prācyutiranityatvaprasaṅgāt /
            yathāhuḥ--'nityaṃ tamāhurvidvāṃso yaḥ svabhāvo na naśyati'iti /
            tadidamuktam--<span class="bold">svarūpaprāṇāśabhayāditi /</span>
            atha pariṇāminityā /
            yathāhuḥ--'yasmin vikriyamāṇe 'pi yattatvaṃ na vihanyate /
            tadapi nityam'iti /
            tatrāha--<span class="bold">bāhyasya ceti /</span>
            yatsāmyāvasthayā suciraṃ</p>
         
         
         <p>
            paryaṇamatkathaṃ tadevāsati vilakṣaṇapratyayopanipāte vaiṣamyamupaiti /<br />
            anapekṣasya svato vāpi vaiṣamye na kadācitsāmyaṃ bhavedityarthaḥ //8//
            </p>
         
         
         
         
         
         <p>START BsVBh_2,2.1.9</p>
         
         
         <p><span class="bold">anyathānumitau ca jñaśaktiviyogāt | BBs_2,2.9 |</span></p>
         
         <p><span class="bold">evamapi pradhānasyeti /</span>
            aṅgitvānupapattilakṣaṇo doṣastāvanna bhavadbhiḥ śakyaḥ parihartumiti vakṣyāmaḥ /
            abhyupagamyāpyasyādoṣatvamucyata ityarthaḥ /
            saṃpratyaṅgitvānupapattimupapādayati--<span class="bold">vaiṣamyopagamayogyā apīti //9//</span></p>
         
         
         
         
         
         <p>START BsVBh_2,2.1.10</p>
         
         
         <p class="bold">vipratiṣedhāc cāsamañjasam | BBs_2,2.10 |</p>
         
         <p>kvacitsaptendriyāṇīti /
            tvaṅmātrameva hi buddhīndriyamanekarūpādigrahaṇasamarthamekaṃ, karmendriyāṇi pañca,
            saptamaṃ ca mana iti saptendriyāṇi /
            <span class="bold">kvacit trīṇyantaḥkaraṇāni /</span><br />
            buddhirahaṅkāro mana iti /
            <span class="bold">kvacidekaṃ</span>buddhiriti /
            śeṣamatirohitārtham /
            <span class="bold">atrāha</span>sāṃkhyaḥ--<span class="bold">nanvaupaniṣadānāmapīti /</span>
            tapyatāpakabhāvastāvadekasminnopapadyate /
            nahi tapirastiriva kartṛsthabhāvakaḥ, kintu paciriva karmasthabhāvakaḥ /
            parasamavetakriyāphalaśāli ca karma /
            tathā ca tapyena karmaṇā tāpakasamavetakriyāphalaśālinā tāpakādanyena bhavitavyam
            /
            ananyatve caitrasyeva gantuḥ svasamavetagamanakriyāphalanagaraprāptiśālino 'pyakarmatvaprasaṅgāt
            /
            anyatve tu tapyasya tāpakāccaitrasamavetagamanakriyāphalabhājo gamyasyeva nagarasya
            tapyatvopapattiḥ /
            tasmādabhede tapyatāpakabhāvo nopapadyata iti /
            dūṣaṇāntaramāha--<span class="bold">yadi ceti /</span>
            nahi svabhāvādbhāvo viyojituṃ śakya iti bhāvaḥ /
            jaladheśca vīcitaraṅgaphenādayaḥ svabhāvāḥ santa āvirbhāvatirobhāvadharmāṇo na tu
            tairjaladhiḥ kadācidapi mucyate /
            na kevalaṃ karmabhāvāttapyasya tāpakādanyatvamapi tvanubhavasiddhamevetyāha--<span class="bold">prasiddhaścāyamiti /</span>
            tathāhi--artho 'pyupārjanarakṣaṇakṣayarāgavṛddhihiṃsādoṣadarśanādanarthaḥ sannarthinaṃ
            dunoti, tadartho tapyastāpakaścārthaḥ, tau cemau loke pratītabhedau /
            abhede ca dūṣaṇānyuktāni /
            tatkathamekasminnadvaye bhavitumarhata ityarthaḥ /
            tadevamaupaniṣadaṃ matamasamañjasamuktvā sāṃkhyaḥ svapakṣe tapyatāpakayorbhede</p>
         
         
         <p>mokṣamupapādayati--<span class="bold">jātyantarabhāve tviti /</span>
            dṛgdarśanaśaktyoḥ kila saṃyogastāpanidānaṃ, tasya heturavivekadarśanasaṃskāro 'vidyā,
            sā ca vivekakhyātyā vidyayā virodhitvādvinivartyate, tannivṛttau tadhetukaḥ saṃyogo
            nivartate, tannivṛttau ca tatkāryastāpo nivartate /
            taduktaṃ pañcaśikhācāryeṇa--'tatsaṃyogahetuvivarjanātsyādayamātyantiko duḥkhapratīkāraḥ'iti
            /
            atra ca na sākṣātpuruṣasyāpariṇāmino bandhamokṣau, kintu buddhisattvasyaiva citicchāyāpattyā
            labdhacaitanyasya /
            tathāhi--</p>
         
         
         <p>iṣṭāniṣṭaguṇasvarūpāvadhāraṇamavibhāgāpannamasya bhogaḥ, bhoktṛsvarūpāvadhāraṇamapavargaḥ,
            tena hi buddhisatvamevāpavṛjyate, tathāpi yathā jayaḥ parājayo vā yodheṣu vartamānaḥ
            prādhānyātsvāminyapadiśyate, evaṃ bandhamokṣau buddhisatve vartamānau kathañcitpuruṣe
            'padiśyete, sa hyavibhāgāpatyā tatphalasya bhokteti /
            tadetadabhisaṃdhāyāha-<span class="bold">syādapi kadācinmokṣopapattiriti /</span>
            atrocyate--<span class="bold">na /
               ekatvādeva tapyatāpakabhāvānupapatteḥ /</span>
            yata ekatve tapyatāpakabhāvo nopapadyata ekatvādeva, tasmātsāṃvyavahārikabhedāśrayastapyatāpakabhāvo
            'smābhirabhyupeyaḥ /
            tāpo hi sāṃvyavahārika eva na pāramārthika ityasakṛdāveditam /
            <span class="bold">bhavedeṣa doṣo yadyekātmatāyāṃ tapyatāpakāvanyonyasya viṣayaviṣayibhāvaṃ pratipadyeyātāmi</span>tyasmadabhyupagama iti śeṣaḥ /
            sāṃkhyo 'pi hi bhedāśrayaṃ tapyatāpakabhāvaṃ bruvāṇo na puruṣasya tapikarmatāmākhyātumarhati,
            tasyāpariṇāmitayā tapikriyājanitaphalaśālitvānupapatteḥ /
            kevalamanena sattvaṃ tapyam, abhyupeyaṃ tāpakaṃ ca rajaḥ /</p>
         
         
         <p>darśitaviṣayattvāttu buddhisatve tapye tadavibhāgāpatyā puruṣo 'pyanutapyata iva na
            tu tapyate 'pariṇāmitvādityuktaṃ, tadavibhāgāpattiścāvidyā, tathā cāvidyākṛtastapyatāpakabhāvastvayābhyupeyaḥ,
            so 'yamasmābhirucyamānaḥ kimiti bhavataḥ puruṣa ivābhāti /
            api ca nityatvābhyupagamācca tāpakasyānirmokṣaprasaṅgaḥ /
            śaṅkate--<span class="bold">tapyatāpakaśaktyornityatve 'pīti /</span>
            sahādarśanena nimittena vartata iti sanimittaḥ saṃyogastadapekṣatvāditi /
            nirākaroti--<span class="bold">na /
               adarśanasya tamasa iti /</span>
            na tāvatpuruṣasya taptirityuktam /
            kevalamiyaṃ buddhisattvasya tāpakarajojanitā, tasya ca buddhisatvasya tāmasaviparyāsādātmanaḥ
            puruṣādbhedamapaśyataḥ puruṣastapyata ityabhimānaḥ, na tu puruṣo viparyāsatuṣeṇāpi
            yujyate /
            tasya tu buddhisatvasya sāttvikyā vivekakhyātyā tāmasīyamavivekakhyātirnivartanīyā
            /
            na ca tamasi mūle śakyātyantamucchettum /
            tathā vicchinnāpi chinnabadarīva punastamasodbhūtena sattvamabhibhūya vivekakhyātimapodya
            śataśikharāvidyāvirbhāvyeteti bateyamapavargakathā tapasvino dattajalāñjaliḥ prasajyeta
            /
            asmatpakṣe tvadoṣa ityāha--<span class="bold">aupaniṣadasya tviti /</span>
            yathā hi mukhamavadātamapi malinādarśatalopādhikalpitapratibimbabhedaṃ malinatāmupaiti,
            na ca tadvastuto malinaṃ, naca bimbātpratibimbaṃ vastuto bhidyate, atha tasmin pratibimbe
            malinādarśopadhānānmalinatā padaṃ labhate /
            tathā cātmano malinaṃ mukhaṃ paśyan devadattastapyate /
            yadā tūpādhyapanayādbimbameva kalpanāvaśāt pratibimbaṃ taccāvadātamiti tattvamavagacchati
            tadāsya tāpaḥ praśāmyati naca malinaṃ me mukhamiti /
            evamavidyopadhānakalpitāvacchedo jīvaḥ paramātmapratibimbakalpaḥ kalpitaireva śabdādibhiḥ
            saṃparkāttapyate natu tattvataḥ paramātmano 'sti tāpaḥ /
            yadā tu 'tattvamasi'iti vākyaśravaṇamananadhyānābhyāsaparipākaprakarṣaparyantajo 'sya
            sākṣātkāra upajāyate tadā jīvaḥ śuddhabuddhatattvasvabhāvamātmano 'nubhavan nirmṛṣṭanikhilasavāsanakleśajālaḥ
            kevalaḥ svastho bhavati, na</p>
         
         
         <p>
            cāsya punaḥ saṃsārabhayamasti taddhetoravāstavatvena samūlakāṣaṃ kaṣitatvāt /<br />
            sāṃkhyasya tu satastamaso 'śakyasamucchedatvāditi /<br />
            tadidamuktam--<span class="bold">vikārabhedasya ca vācārambhaṇamātratvaśravaṇāditi //10//</span>
            </p>
         
         
         <p><span class="bold">pradhānakāraṇavāda iti /</span>
            yathaiva pradhānakāraṇavādo brahmakāraṇavādavirodhyevaṃ paramāṇukāraṇavādo 'pyataḥ
            so 'pi nirākartavyaḥ /
            'etena śiṣṭāparigrahā api vyākhyātāḥ'ityasya prapañca ārabhyate--tatra vaiśeṣikā brahmakāraṇatvaṃ
            dūṣayāṃbabhūvuḥ /
            cetanaṃ cedākāśādīnāmupādānaṃ tadārabdhamākāśādi cetanaṃ syāt /
            kāraṇaguṇakrameṇa hi kārye guṇārambho dṛṣṭaḥ, yathā śuklaistantubhirārabdhaḥ paṭaḥ
            śuklaḥ, na jātvasau kṛṣṇo bhavati /
            evaṃ cetanenārabdhamākāśādi cetanaṃ bhavenna tvacetanam /
            tasmādacetanopādānameva jagat /
            taccācetanaṃ paramāṇavaḥ /
            sūkṣmāt khalu sthūlasyotpattirdṛśyate, yathā tantubhiḥ paṭasyaivamaṃśubhyastantūnāmevamapakarṣaparyantaṃ
            kāraṇadravyamatisūkṣmamanavayavamavatiṣṭhate, tacca paramāṇu /
            tasya tu sāvayavatve 'bhyupagamyamāne 'nantāvayavatvena sumerurājasarṣapayoḥ samānaparimāṇatvaprasaṅga
            ityuktam /
            tatra ca prathamaṃ tāvadadṛṣṭavatkṣetrajñasaṃyogātparamāṇau karma, tato 'sau paramāṇvantareṇa
            saṃyujyadvyaṇukamārabhate /
            bahavastu paramāṇavaḥ saṃyuktā na sahasā sthūlamārabhante, paramāṇutve sati bahutvāt,
            ghaṭopagṛhītaparamāṇuvat /
            yadi hi ghaṭopagṛhītāḥ paramāṇavo ghaṭamārabheran na ghaṭe pravibhajyamāne kapālaśarkarādyupalabhyeta,
            teṣāmanārabdhatvāt, ghaṭasyaiva tu tairārabdhatvāt /
            tathā sati mudgaraprahārāt ghaṭavināśe na kiñcidupalabhyeta, teṣāmanārabdhatvāt /
            tadavayavānāṃ</p>
         
         
         <p>paramāṇūnāmatīndriyatvāt /
            tasmānna bahūnāṃ paramāṇūnāṃ dravyaṃ prati samavāyikāraṇatvam, api tu dvāveva paramāṇū
            dyvaṇukamārabhete /
            tasya cāṇutvaṃ parimāṇaṃ paramāṇuparimāṇāt pārimāṇḍalyādanyadīśvarabuddhimapekṣyotpannā</p>
         
         
         <p>dvitvasaṃkhyārabhate /
            naca dvyaṇukābhyāṃ dravyasyārambhaḥ, vaiyarthyaprasaṅgāt /
            tadapi hi dvyaṇukameva bhavenna tu mahat /
            kāraṇabahutvamahattvapracayaviśeṣebhyo hi mahattvasyotpattiḥ /
            naca dvyaṇukasyormahattvamasti, yatastābhyāmārabdhaṃ mahadbhavet /
            nāpi tayorbahutvaṃ, dvitvādeva /
            naca pracayabhedastūlapiṇḍānāmiva, tadavayavānāmanavayavatvena praśithilāvayavasaṃyogabhedavirahāt
            /
            tasmāttenāpi tatkāraṇadvyaṇukavadaṇunaiva bhavitavyaṃ, tathā ca puruṣopabhogātiśayābhāvādadṛṣṭanimittatvācca
            viśvanirmāṇasya bhogārtatvāttatkāraṇena ca dvyaṇukena tanniṣpatteḥ kṛtaṃ dvyaṇukāśrayeṇa
            dvyaṇukāntareṇetyārambhavaiyarthyāt /
            ārambhārthavattvāya bahubhireva dvyaṇukaistryaṇukaṃ caturaṇuṇaṃ vā dravyaṃ mahaddīrghamārabdhavyam
            /
            asti tatra tatra bhogabhedaḥ /
            asti ca bahutvasaṃkhyeśvarabuddhimapekṣyotpannā mahattvaparimāṇayoniḥ /
            tryaṇukādibhirārabdhaṃ tu kāryadravyaṃ kāraṇabahutvādvā kāraṇamahatvādvā kāraṇapracayabhedādvā
            mahadbhavatīti prakriyā /
            tadetayaiva prakriyayā kāraṇasamavāyino guṇāḥ kāryadravye samānajātīyameva guṇāntaramārabhanta
            iti dūṣaṇamadūṣaṇīkriyate, vyabhicārādityāha--</p>
         
         
         
         
         
         <p>START BsVBh_2,2.1.11</p>
         
         
         <p class="bold">mahaddīrghavad vā hrasvaparimaṇḍalābhyām | BBs_2,2.11 |</p>
         
         <p>yathā mahad dravyaṃ tryaṇukādi hṛsvād dvyaṇukājjāyate, na tu mahattvaguṇopajanane
            dvyaṇukagataṃ mahattvamapekṣate, tasya hṛsvatvāt /
            yathā vā tadeva tryaṇukādi dīrdhaṃ hṛsvād dvyaṇukājjāyate, na tu tadgataṃ dīrghatvamapekṣate,
            tadabhāvāt /
            vāśabdaścārthe 'nuktasamuccayārthaḥ /
            yathā dvyaṇukamaṇu hṛsvaparimāṇaṃ parimaṇḍalāt paramāṇoraparimaṇḍalaṃ jāyata evaṃ
            cetanādbrahmaṇo 'cetanaṃ jaganniṣpadyata iti sūtrayojanā /
            bhāṣye <span class="bold">paramāṇuguṇaviśeṣastviti /</span>
            pārimāṇḍalyagrahaṇamupalakṣaṇam /
            na dvyaṇuke 'ṇutvamapi pāramāṇuvarti pārimāṇḍalyamārabhate, tasya hi</p>
         
         
         <p>dvitvasaṃkhyāyonitvādityapi draṣṭavyam /
            hṛsvaparimaṇḍalābhyāmiti sūtraṃ guṇiparaṃ na guṇaparam /
            <span class="bold">yadāhi dve dve dvyaṇuke </span>iti paṭhitavye pramādādekaṃ dvepadaṃ na paṭhitam /
            evaṃ caturaṇukamityādyupapadyate /
            itarathā hi dvyaṇukameva tadapi syānna tu mahadityuktam /
            athavā dve iti dvitve, yathā 'hyekayordvivacanaikavacane'iti /
            atra hi dvitvekatvayorityarthaḥ /
            anyathā hyekeṣviti syātsaṃkhyeyānāṃ bahutvāt /
            tadevaṃ yojanīyam--dvyaṇukādhikaraṇe ye dvitve te yadā caturaṇukamārabhete saṃkhyeyānāṃ
            caturṇāṃ dvyaṇukānāmārambhakatvāttattadgate dvitvasaṃkhye api ārambhike ityarthaḥ
            /
            evaṃ vyavasthitāyāṃ vaiśeṣikaprakriyāyāṃ taddūṣaṇasya vyabhicāra uktaḥ /
            athāvyavasthitā tathāpi tadavastho vyabhicāra ityāha--<span class="bold">yadāpi bahavaḥ paramāṇava iti /</span>
            nāṇu jāyate no hṛsvaṃ jāyate iti yojanā /
            codayati--<span class="bold">atha manyase virodhinā parimāṇāntareṇa </span>svakāraṇadvāreṇātkrāntatvāditi /
            pariharati--<span class="bold">maivaṃ maṃsthā iti /</span>
            kāraṇagatā guṇā na kārye samānajātīyaṃ guṇāntaramārabhanta ityetāvataiveṣṭasiddhau
            na tadhetvanusaraṇe khedanīyaṃ mana ityarthaḥ /
            api ca satparimāṇāntaramākrāmati notpatteśca prāk parimāṇāntaraṃ saditi kathamākrāmet
            /
            naca tatkāraṇamākrāmati /
            pārimāṇḍalyasyāpi samānajātīyasya kāraṇasyātkramaṇahetorbhāvena samānabalatayobhayakāryānutpādaprasaṅgādityāśayavānāha--<span class="bold">naca parimāṇāntarātkrāntatvamiti /</span>
            naca parimāṇāntarārambhe vyāpṛtatā pārimāṇḍalyādīnām /
            naca kāraṇabahutvādīnāṃ saṃnidhānamasaṃnidhānaṃ ca pārimāṇḍalyasyetyāha--<span class="bold">naca parimāṇāntarārambhe iti /</span>
            vyabhicārāntaramāha--<span class="bold">saṃyogācceti /</span>
            śaṅkate-<span class="bold">dravye prakṛta iti /</span>
            nirākaroti-<span class="bold">na /
               dṛṣṭānteneti /</span>
            na cāsmākamayamaniyamaḥ, bhavatāmapītyāha--<span class="bold">sūtrakāro 'pīti /</span>
            sūtraṃ vyācaṣṭe--<span class="bold">yathā pratyakṣāpratyakṣayoriti /</span></p>
         
         
         <p>śeṣamatirohitārtham //11//</p>
         
         
         
         
         
         <p>START BsVBh_2,2.3.12</p>
         
         
         <p class="bold">ubhayathāpi na karmātastadabhāvaḥ | BBs_2,2.12 |</p>
         
         <p>paramāṇūnāmādyasya karmaṇaḥ kāraṇābhyupagame 'nabhyupagame vā na karmātastadabhāvastasya
            dvyaṇukādikrameṇa sargasyābhāvaḥ /
            athavā yadyaṇusamavāyyadṛṣṭamathavā kṣetrajñasamavāyi, ubhayathāpi tasyācetanasya
            cetanānadhiṣṭhitasyāpravṛtteḥ karmabhāvo 'tastadabhāvaḥ sargābhāvaḥ /
            nimittakāraṇatāmātreṇa tvīśvarasyādhiṣṭhātṛtvamupariṣṭānnirākariṣyate /
            athavā saṃyogotpattyarthaṃ vibhāgotpattyarthamubhayathāpi na karmātaḥ sargahetoḥ saṃyogasyābhāvāt
            pralayahetorvibhāgasyābhāvāttadabhāvaḥ /
            tayoḥ sargapralayayorabhāva ityarthaḥ /
            tadetatsūtraṃ tātparyato vyācaṣṭe--<span class="bold">idānīṃ paramāṇukāraṇavādamiti /</span>
            nirākāryasvarūpamupapattisahitamāha--<span class="bold">sa ca vāda iti /</span>
            svānugataiḥ svasaṃbaddhaiḥ /
            saṃbandhaścādhāryādhārabhūta ihapratyayahetuḥ samavāyaḥ /
            pañcamabhūtasyānavayavatvāt<span class="bold">tānīmāni catvāri bhūtānīti /</span>
            tatra paramāṇukāraṇavāde idamabhidhīyate sūtram /
            tatra prathamāṃ vyākhyāmāha--<span class="bold">karmavatāmiti /</span>
            abhighātādītyādigrahaṇena nodanasaṃskāragurutvadravatvāni gṛhyante /
            nodanasaṃskārāvabhighātena samānayogakṣemau, gurutvadravatve ca paramāṇugate sadātane
            iti karmasātatyaprasaṅgaḥ /
            dvitīyaṃ</p>
         
         
         <p>vyākhyānamāśaṅkāpūrvamāha--<span class="bold">athādṛṣṭaṃ </span>dharmādharmau /
            <span class="bold">ādyasya karmaṇa iti /
               ātmanaśca </span>kṣetrajñasya<span class="bold">anutpannacaitanyasyeti /
               adṛṣṭavatā puruṣeṇeti /</span>
            saṃyuktasamavāyasaṃbandha ityarthaḥ /
            <span class="bold">saṃbandhasya sātatyāditi /</span>
            yadyapi paramāṇukṣetrajñayoḥ saṃyogaḥ paramāṇukarmajastathāpi tatpravāhasya sātatyamiti
            bhāvaḥ /
            sarvātmanā cedupacayābhāvaḥ /
            ekadeśena hi saṃyoge yāvaṇvorekadeśau nirantarau tābhyāmanye ekadeśāḥ saṃyogenāvyāptā
            iti prathamopapadyate /
            sarvātmanā tu nairantarye paramāṇāvekasmin paramāṇvāntarāṇyapi saṃmāntīti na prathamā
            syādityarthaḥ /
            śaṅkate--yadyapi niṣpradeśāḥ</p>
         
         
         <p>paramāṇavastathāpi saṃyogastayoravyāpyavṛttirevaṃsvabhāvatvāt /
            kaiṣā vācoryuktirniṣpradeśaṃ saṃyogo na vyāpnotīti /
            eṣaiva vācoryuktiryadyathā pratīyate tattathābhyupeyata iti /
            tāmimāṃ śaṅkāṃ sūddhārāmāha--<span class="bold">paramāṇūnāṃ kalpitā iti /</span>
            nahyasti saṃbhavo niravayava ekastadaiva tenaiva saṃyuktaścāsaṃyuktaśceti, bhāvābhāvayorekasminnadvaye
            virodhāt /
            avirodhe vā na kvacidapi virodho 'vakāśamāsādayeta /
            pratītistu pradeśakalpanayāpi kalpyate /
            tadidamuktam--<span class="bold">kalpitāḥ pradeśāḥ iti /</span>
            tathā ca sūddhāreyamiti tāmuddharati--<span class="bold">kalpitānāmavastutvāditi /</span>
            tṛtīyāṃ vyākhyāmāha--<span class="bold">yathā cādisarga iti /</span>
            nanvabhighātanodanādayaḥ pralayārambhasamaye kasmādvibhāgārambhakakarmahetavo na saṃbhavantyata
            āha--<span class="bold">nahi tatrāpi kiñcinniyatamiti /</span>
            saṃbhavantyabhighātādayaḥ kadācit kvacit /
            na tvaparyāyeṇa sarvasmin /
            niyamahetorabhāvādityarthaḥ /
            <span class="bold">na pralayaprasiddhyarthamiti /</span><br />
            yadyapi śarīrādipralayārambhe 'sti duḥkhabhogastathāpyasau pṛthivyādipralaye nāstītyabhipretyedamuditamiti
            mantavyam //12//</p>
         
         
         
         
         
         <p>START BsVBh_2,2.3.13</p>
         
         
         <p class="bold">samavāyābhyupagamācca sāmyādanavasthiteḥ | BBs_2,2.13 |</p>
         
         <p>vyācaṣṭe--<span class="bold">samavāyābhyupagamācceti /</span>
            na tāvat svatantraḥ samavāyo 'tyantaṃ bhinnaḥ samavāyibhyāṃ samavāyinau ghaṭayitumarhatyatiprasaṅgāt
            /
            tasmādanena samavāyisaṃbandhinā satā samavāyinau ghaṭanīyau, tathā ca samavāyasya
            saṃbandhāntareṇa samavāyisaṃbandhe 'bhyupagamyamāne 'navasthā /
            athāsau saṃbandhibhyāṃ saṃbandhe na saṃbandhāntaramapekṣate saṃbandhisaṃbandhanaparamārthatvāt
            /
            tathāhi--nāsau bhinne 'pi saṃbandhinirapekṣo nirūpyate /
            na ca tasmin sati samabanghināvasaṃbanghinau bhavataḥ /
            tasmāt svabhāvādeva samavāyaḥ samavāyinorna saṃbandhāntareṇeti</p>
         
         
         <p>nānavastheti codayati--<span class="bold">nanvihapratyayagrāhyā iti /</span>
            pariharati--<span class="bold">netyucyate /
               saṃyogo 'pyevamiti /</span>
            tathāhi--saṃyogo 'pi saṃbandhisaṃbandhanaparamārthaḥ /
            naca bhinno 'pi saṃyogibhyāṃ vinā nirūpyate /
            naca tasmin sati saṃyogināvasaṃyoginau bhavata iti tulyacarcaḥ /
            yadyucyeta guṇaḥ saṃyogaḥ, naca dravyāsamaveto guṇo bhavati, na cāsya samavāyaṃ vinā
            samavetatvaṃ, tasmātsaṃyogasyāsti samavāya iti śaṅkāmapākaroti---<span class="bold">naca guṇatvāditi /</span>
            yadyasamavāye 'syāguṇatvaṃ bhavati kāmaṃ bhavatu na naḥ kācitkṣatiḥ, tadidamuktam--<span class="bold">guṇaparibhāṣāyāśceti /</span>
            paramārthatastu dravyāśrayītyuktam /
            tacca vināpi samavāyaṃ svarūpataḥ saṃyogasyopapadyata eva /
            naca kāryatvātsamavāyyasamavāyikāraṇāpekṣitayā saṃyogaḥ samavāyīti yuktam, ajasaṃyogasyātathātvaprasaṅgāt
            /
            api ca samavāyasyāpi saṃbandhyadhīnasadbhāvasya saṃbandhinaścaikasya dvayorvā vināśitvena
            vināśitvātkāryatvam /
            nahyasti saṃbhavo guṇo vā guṇaguṇinau vāvayavo vāvayavāvayavinau vā na sto 'pyasti
            ca tayoḥ saṃbandha iti /
            tasmāt kāryaḥ samavāyaḥ /
            tathā ca yathaiṣa nimittakāraṇamātrādhīnotpāda evaṃ saṃyogo 'pi /
            atha samavāyo 'pi samavāyyasamavāyikāraṇe apekṣate tathāpi saivānavastheti /
            tasmātsamavāyavat saṃyogo 'pi na saṃbandhāntaramapekṣate /
            yadyucyeta saṃbandhināvasau ghaṭayati nātmānamapi saṃbandhibhyāṃ, tat kimasāvasaṃbaddha
            eva saṃbandhibhyām, evaṃ cedatyantabhinno 'saṃbaddhaḥ kathaṃ saṃbandhinau saṃbandhayet
            /
            
            <p>
               saṃbandhane vā himavadvindhyāvapi saṃbandhayet /<br />
               tasmātsaṃyogaḥ saṃyoginoḥ samavāyena saṃbaddha iti vaktavyam /<br />
               tadetatsamavāyasyāpi samavāyisaṃbandhe samānamanyatrābhiniveśāt /<br />
               tathā cānavastheti bhāvaḥ //13//
               </p>
         </p>
         
         
         
         
         
         <p>START BsVBh_2,2.3.14</p>
         
         
         <p class="bold">nityameva ca bhāvāt | BBs_2,2.14 |</p>
         
         <p>
            pravṛtterapravṛtterveti śeṣaḥ /<br />
            atirohitārthamasya bhāṣyam //14//
            </p>
         
         
         
         
         
         <p>START BsVBh_2,2.3.15</p>
         
         
         <p class="bold">rūpādimattvācca viparyayo darśanāt | BBs_2,2.15 |</p>
         
         <p>yat kila bhūtabhautikānāṃ mūlakāraṇaṃ tadrūpādimān paramāṇurnitya iti bhavadbhirabhyupeyate,
            tasya cedrūpādimattvamabhyupeyeta paramāṇutvanityatvaviruddhe sthaulyānityatve prasajyeyātāṃ,
            so 'yaṃ prasaṅga</p>
         
         
         <p>ekadharmābhyupagame dharmāntarasya /
            niyatā prāptirhi prasaṅgalakṣaṇaṃ, tadanena prasaṅgena jagatkāraṇaprasiddhaye pravṛttaṃ
            sādhanaṃ rūpādimannityaparamāṇusiddheḥ pracyāvya brahmagocaratāṃ nīyate /
            tadetadvaiśeṣikābhyupagamopanyāsapūrvakamāha--<span class="bold">sāvayavānāṃ dravyāṇāmiti /</span>
            paramāṇunityatvasādhanāni ca teṣāmupanyasya dūṣayati--<span class="bold">yacca nityatve kāraṇamiti /
               saditi </span>prāgabhāvādvyavacchinatti /
            <span class="bold">akāraṇavaditi</span> ghaṭādeḥ /
            <span class="bold">yadapi</span></p>
         
         
         <p class="bold">nityatve dvitīyamiti /</p>
         
         <p>labdharūpaṃ hi kvacit kiñcidanyatra niṣidhyate /
            tenānityamiti laukikena niṣedhenānyatra nityatvasadbhāvaḥ kalpanīyaḥ, te cānye paramāṇava
            iti /
            tanna /
            ātmanyapi nityatvopapatteḥ /
            vyapadeśasya ca pratītipūrvakasya tadabhāve nirmūlasyāpi darśanāt /
            yatheha vaṭe yakṣa iti /
            <span class="bold">yadapi nityatve tṛtīyaṃ kāraṇamavidyeti /</span></p>
         
         
         <p>yadi satāṃ paramāṇūnāṃ paridṛśyamānasthūlakāryāṇāṃ pratyakṣeṇa kāraṇāgrahaṇamavidyā
            tayā nityatvam, evaṃ sati dvyaṇukasyāpi nityatvam /
            <span class="bold">athādravyatve satīti viśeṣyeta</span>tathā sati na dvyaṇuke vyabhicāraḥ, tasyānekadravyatvenāvidyamānadravyatvānupapatteḥ
            /
            <span class="bold">tathāpyakāraṇavattvameva nityatānimittamāpadyeta,</span>yato 'dravyatvamavidyamānakāraṇabhūtadravyatvamucyate, tathā ca punaruktamityāha--<span class="bold">tasya ceti /</span>
            api cādravyatve sati sattvādityata eveṣṭārthasiddheravidyeti vyartham /
            athāvidyāpadena dravyavināśakāraṇadvayāvidyamānatvamucyate, dvividho hi dravyanāśaheturavayavavināśo
            'vayavavyatiṣaṅgavināśaśca, tadubhayaṃ paramāṇau nāsti, tasmānnityaḥ</p>
         
         
         <p>paramāṇuḥ /
            naca sukhādibhirvyabhicāraḥ, teṣāmadravyatvādityāha--<span class="bold">athāpīti /</span>
            nirākaroti--<span class="bold">nāvaśyamiti /</span>
            yadi hi saṃyogasacivāni bahūni dravyāṇi dravyāntaramārabheranniti prakriyā sidhyet
            sidhyet dravyadvayameva(?)tadvināśakāraṇamiti /
            natvetadasti, dravyasvarūpāparijñānāt /
            na tāvat tantvādhārastadvyatiriktaḥ paṭo nāmāsti yaḥ saṃyogasacivaistantubhirārabhyetetyuktamadhastāt
            /
            ṣaṭpadārthāśca dūṣayannagre vakṣyati /
            kintu kāraṇameva<span class="bold">viśeṣavadavasthāntaramāpadyamānaṃ </span>kāryaṃ, tacca sāmānyātmakam /
            tathāhi--mṛdvā suvarṇaṃ vā sarveṣu ghaṭarucakādiṣvanugataṃ sāmānyamanubhūyate /
            na caite ghaṭarucakādayo mṛtsuvarṇābhyāṃ vyatiricyanta ityuktam /
            agre ca vakṣyāmaḥ /
            tasmānmṛtsuvarṇe eva tena tenākāreṇa pariṇamamāne ghaṭa iti ca rucaka iti ca kapālaśarkarākaṇamiti
            ca śakalakaṇikācūrṇamiti ca vyākhyāyete /
            tatra tatropādānayormṛtsuvarṇayoḥ pratyabhijñānāt /
            na tu ghaṭādayo vā kapālādiṣu kapālādayo vā ghaṭādiṣu ca rucakādayo vā śakalādiṣu
            śakalādayo vā rucakādiṣu pratyabhijñāyante yatra kāryakāraṇabhāvo bhavet /
            na ca vinaśyantameva ghaṭakṣaṇaṃ pratītya kapālakṣaṇo 'nupādāna evotpadyate tatkimupādānapratyabhijñāneneti
            vaktavyam, etasyā api vaināśikaprakriyāyā upariṣṭānnirākariṣyamāṇatvāt /
            tasmādupajanāpāyadharmāṇo viśeṣāvasthāḥ sāmānyasyopādeyāḥ, sāmānyātmā tūpādānam /
            evaṃ vyavasthite yathā suvarṇadravyaṃ kāṭhinyāvasthāmapahāya dravāvasthayā pariṇataṃ,
            na ca tatrāvayavavibhāgaḥ sannapi dravatve kāraṇaṃ, paramāṇūnāṃ bhavanmate tadabhāvena
            dravatvānupapatteḥ, tasmādyathā paramāṇu dravyamagnisaṃyogātkāṭhinyamapahāya dravatvenā
            pariṇamate, naca kāṭhinyadravatve parimāṇoradhiricyete, evaṃ mṛdvā suvarṇaṃ vā sāmānyaṃ
            piṇḍivasthāmapahāya kulālahemakārādi vyāpārādghaṭarucakīdyavasthāmāpadyate /
            na tvavayavavināśāttatsaṃyogavināśādvā vinaṣṭumarhanti ghaṭarucakādayaḥ /
            nahi kapālādayo 'syopādānaṃ tatsaṃyogo vāsamavāyikāraṇamapi tu</p>
         
         
         <p>
            sāmānyamupādānaṃ, tacca nityam /<br />
            naca tatsaṃyogasacivamekatvāt, saṃyogasya dviṣṭhatvenaikasminnabhāvāt /<br />
            tasmātsāmānyasya paramārthasato 'nirvācyā viśeṣāvasthāstadadhiṣṭhānā bhujaṅgādaya
            iva rajjvādyupādānāṃ upajanāpāyadharmāṇa iti sāṃpratam /<br />
            prakṛtamupasaṃharati-tasmāditi //15//
            </p>
         
         
         
         
         
         <p>START BsVBh_2,2.3.16</p>
         
         
         <p class="bold">ubhayathā ca doṣāt | BBs_2,2.16 |</p>
         
         
         <p>anubhūyate hi pṛthivī gandharūparasasparśātmikā sthūlā, āpo rasarūpasparśātmikāḥ sūkṣmāḥ,
            rūpasparśātmakaṃ tejaḥ sūkṣmataraṃ, sparśātmako vāyuḥ sūkṣmatamaḥ /
            
            <p>
               purāṇe 'pi smaryate-<br />
               'ākāśaṃ śabdamātraṃ tu sparśamātraṃ samāviśat /<br />
               dviguṇastu tato vāyuḥ śabdasparśātmako 'bhavat //1//
               </p>
         </p>
         
         
         <p>
            rūpaṃ tathaivāviśataḥ śabdasparśaguṇāvubhau /<br />
            triguṇastu tato vahniḥ sa śabdasparśavān bhavet //2//
            </p>
         
         
         <p>
            śabdaḥ sparśaśca rūpaṃ ca rasamātraṃ samāviśat /<br />
            tasmāccaturguṇā āpo vijñeyāstu rasātmikāḥ //3//
            </p>
         
         
         <p>
            śabdaḥ sparśaśca rūpaṃ ca rasaścedgandhamāviśat /<br />
            saṃhatān gandhamātreṇa tānācaṣṭe mahīmimām //4//
            </p>
         
         
         <p>
            tasmātpañcaguṇā bhūmiḥ sthūlā bhūteṣu dṛśyate /<br />
            śāntā ghorāśca mūḍhāśca viśeṣāstena te smṛtāḥ //5//
            </p>
         
         
         <p>parasparānupraveśāddhārayanti parasparam /
            'tena gandhādayaḥ parasparaṃ saṃhanyamānāḥ pṛthivyādayaḥ /
            tathā ca yathāyathā saṃhanyamānānāmupacayastathātathā saṃhatasya sthaulyaṃ, yathāyathāpacayastathātathā
            saukṣmyatāratamyaṃ, tadevamanubhavāgamābhyāmavasthitamarthaṃ vaiśeṣikairanicchadbhirapyaśakyāpahnavamāha-<span class="bold">gandheti /</span>
            astu tāvacchabdo vaiśeṣikaistasya pṛthivyādiguṇatvenānabhyupagamāditi catvāri bhūtāni
            catustridvyekaguṇānyudāhṛtavān /
            anubhavāgamasiddhamarthamuktvā vikalpya dūṣayati-<span class="bold">tadvat /</span>
            sthūlapṛthivyādivat /
            <span class="bold">paramāṇavo 'pīti /
               upacitaguṇānāṃ mūrtyupacayāt</span></p>
         
         
         <p>upacitasaṃhanyamānānāṃ saṃghātopacayāt /
            <span class="bold">aparamāṇutvaprasaṅgaḥ </span>sthūlatvāditi /
            yastu brūte na gandhādisaṃghātaḥ paramāṇurapi tu gandhādyāśrayo dravyaṃ, naca gandhādīnāṃ
            tadāśrayāṇāmupacaye 'pi dravyasyopacayo bhavitumarhatyanyatvāditi, taṃ pratyāha-<span class="bold">na cāntareṇāpi mūrtyupacayaṃ </span>dravyasvarūpopacayamityarthaḥ /
            kutaḥ /
            <span class="bold">kāryeṣu bhūteṣu guṇopacaye mūrtyupacayadarśanāt /</span>
            natāvat paramāṇavo rūpato gṛhyante kintu kāryadvārā, kāryaṃ ca na gandhādibhyo bhinnaṃ,
            yadā na tadādhāratayā gṛhyate 'pi tu tadātmakatayā, tathā ca teṣāmupacaye tadupacitaṃ
            dṛṣṭamiti paramāṇubhirapi tatkāraṇairevaṃ bhavitavyaṃ, tathā cāparamāṇutvaṃ sthūlatvādityarthaḥ
            /
            dvitīyaṃ vikalpaṃ dūṣayati-<span class="bold">akalpyamāne tūpacitāpacitaguṇatva iti /
               atha sarve</span> <span class="bold">caturguṇā iti /</span>
            yadyapyasmin kalpe sarveṣāṃ sthaulyaprasaṅgastathāpyatisphuṭatayopekṣya dūṣayati-<span class="bold">tato 'psvapīti /</span></p>
         
         
         <p>vāyo rūpavattvena cākṣuṣatvaprasaṅga ityapi draṣṭavyam //16//</p>
         
         
         
         
         
         <p>START BsVBh_2,2.3.17</p>
         
         
         <p class="bold">aparigrahāc cātyantam anapekṣā | BBs_2,2.17 |</p>
         
         <p>nigadavyākhyātena bhāṣyeṇa vyākhyātam /
            saṃpratyutsūtraṃ bhāṣyakṛdvaiśeṣikatantraṃ dūṣayati-<span class="bold">api ca vaiśeṣikā iti /
               dravyādhīnatvaṃ </span>dravyādhīnanirūpaṇatvam /
            na hi yathā gavāśvamahiṣamātaṅgāḥ parasparānadhīnanirūpaṇāḥ svatantrā nirūpyante,
            vanhyādyanadhīnotpattayo vā dhūmādayo yathā vanhyādyanadhīnanirūpaṇāḥ svatantrā nirūpyante,
            evaṃ guṇādayo na dravyādyanadhīnanirūpaṇāḥ, api tu yadā yadā nirūpyante tadā tadā
            tadākāratayaiva prathante na tu prathāyāmeṣāmasti svātantryaṃ, tasmānnātiricyante
            dravyādapi tu dravyameva sāmānyarūpaṃ tathā tathā prathata ityarthaḥ /
            dravyakāryatvamātraṃ guṇādīnāṃ dravyādhīnatvamiti manvānaścodayati--<span class="bold">nanvagneranyasyāpīti /</span>
            pariharati-<span class="bold">bhedapratīteriti /</span>
            na tadadhīnotpādatāṃ tadadhīnatvamācakṣmahe kintu tadākāratāṃ, tathā ca na vyabhicāra
            ityarthaḥ /
            śaṅkate-<span class="bold">guṇānāṃ dravyādhīnatvaṃ dravyaguṇayorayutasiddhatvāditi yadyucyeta /</span>
            yatra hi dvāvākāriṇau vibhinnābhyāmākārābhyāmavagamyete tau saṃbaddhāsaṃbaddhau vā
            vaiyadhikaraṇyena pratibhāsete, yatheha kuṇḍe dadhi</p>
         
         
         <p>yathā vā gauraśva iti, na tathā guṇakarmasāmānyaviśeṣasamavāyāḥ, teṣāṃ dravyakāratayākārāntarāyogena
            dravyādākāriṇo 'nyatvenākāritayā vyavasthānābhāvāt seyamayutasiddhiḥ /
            tathā ca sāmānādhikaraṇyena prathetyarthaḥ /
            tāmimāmayutasiddhiṃ vikalpya dūṣayati--<span class="bold">tatpunarayutasiddhatvamiti /</span>
            tatrāpṛthagdeśatvaṃ tadabhyupagamena virudhyata ityāha--<span class="bold">apṛthagdeśatva iti /</span>
            yadi tu saṃyoginoḥ kāryayoḥ saṃbandhibhyāmanyadeśatve yutasiddhistato 'nyāyutasiddhiḥ,
            nityayostu saṃyoginordvayoranyatarasya vā pṛthaggatimattvaṃ yutasiddhistato 'nyāyutasiddhiḥ,
            tathā cākāśaparamāṇvoḥ paramāṇvośca saṃyuktayoryutasiddhiḥ siddhā bhavati /
            guṇaguṇinośca śauklyapaṭayorayutasiddhiḥ siddhā bhavati /
            nahi tatra śauklyapaṭābhyāṃ saṃbandhibhyāmanyadeśau śauklyapaṭau /
            satyapi paṭasya tadanyatantudeśatve śauklyasya saṃbandhipaṭadeśatvāt /
            tanna /
            nityayorātmākāśayorajasaṃyoge ubhayasyā api yutasiddherabhāvāt /
            na hi tayoḥ pṛthagāśrayāśritatvamanāśrayatvāt /
            nāpi dvayoranyatarasya vā pṛthaggatimattvamūrtatvenobhayorapi niṣkriyatvāt /
            na cājasaṃyogo nāsti tasyānumānasiddhatvāt /
            tathāhi--ākāśamātmasaṃyogi, mūrtadravyasaṅgitvāt, ghaṭādivadityanumānam /
            pṛthagāśrayāśrayitvapṛthaggatimattvalakṣaṇayutasiddheranyā tvayutasiddhiryadyapi nābhyupetavirodhamāvahati
            tathāpi na sāmānādhikaraṇyaprathāmupapādayitumarhati /
            evaṃ lakṣaṇe 'pi hi samavāye guṇaguṇinorabhyupagamyamāne saṃbaddhe iti pratyayaḥ syānna
            tādātmyapratyayaḥ /
            asya copapādanāya samavāya āsthīyate bhavadbhiḥ /
            sa cedāsthito 'pi na pratyayamimamupapādayet kṛtaṃ tatkalpanayā /
            na ca pratyakṣaḥ sāmānādhikaraṇyapratyayaḥ samavāyagocaraḥ, tadviruddhārthatvāt /
            tadgocaratve</p>
         
         
         <p>hi paṭe śukla ityevamākaraḥ syānna tu paṭaḥ śukla iti /
            naca śuklapadasya guṇaviśiṣṭaguṇiparatvādevaṃ pratheti sāṃpratam /
            nahi śabdavṛttyanusāri pratyakṣam /
            nahyagnirmāṇavaka ityupacaritāgnibhāvo māṇavakaḥ pratyakṣeṇa dahanātmanā prathate
            /
            na cāyamabhedavibhramaḥ samavāyanibandhano bhinnayorapīti vācyam, guṇādisadbhāve tadbhede
            ca pratyakṣānubhavādanyasya pramāṇasyābhāvāttasya ca bhrāntatve sarvābhāvaprasaṅgāt
            /
            tadāśrayasya tu bhedasādhanasya tadviruddhatayotthānāsaṃbhavāt /
            tadidamuktam--<span class="bold">tasya tādātmyenaiva pratīyamānatvāditi /</span>
            api cāyutasiddhaśabdo 'pṛthagutpattau mukhyaḥ, sā ca bhavanmate na dravyaguṇayorasti,
            dravyasya prāksiddherguṇasya ca paścādutpatteḥ, tasmānmithyāvādo 'yamityāha--<span class="bold">yutasiddhayoriti /</span>
            atha bhavatu kāraṇasya yutasiddhiḥ, kāryasya tvayutasiddhi kāraṇātirekeṇābhāvādityāśaṅkyānyathā
            dūṣayati--<span class="bold">evamapīti /</span>
            saṃbandhidvayādhīnasadbhāvo hi saṃbandho nāsatyekasminnapi saṃbandhini bhavitumarhati
            /
            naca samavāyo nityaḥ svatantra iti coktamadhastāt /
            naca kāraṇasamavāyādananyā kāryasyotpattiriti śakyaṃ vaktum, evaṃ hi sati samavāyasya
            nityatvābhyupagamāt kāraṇavaiyarthyaprasaṅgaḥ /
            utpattau ca samavāyasya saiva kāryasyāstu kiṃ samavāyena /
            siddhayostu saṃbandhe yutasiddhiprasaṅgaḥ /
            na cānyāyutasiddhiḥ saṃbhavatītyetaduktam /
            tataśca yaduktaṃ vaiśeṣikairyutasiddhyabhāvāt /
            <span class="bold">kāryakāraṇayoḥ saṃyogavibhāgau na vidyate itīdaṃ duruktaṃ syāt /</span>
            yutasiddhyabhāvasyaivābhāvāt /
            etenāprāptisaṃyogau yutasiddhirityapi lakṣaṇamanupapannam /
            mā bhūdaprāptiḥ kāryakāraṇayoḥ, prāptistvanayoḥ saṃyoga eva kasmānna bhavati, tatrāsyā
            asaṃyogatvāyānyāyutasiddhirvaktavyā /
            tathā ca saivocyatāṃ kimanayā parasparāśrayadoṣagrastayā /
            na cānyā saṃbhavatītyuktam /
            yadyucyetāprāptipūrvikā prāptiranyatarakarmajobhayakarmajā vā saṃyogaḥ, yathā sthāṇuśyenayormallayorvā
            /
            naca tantupaṭayoḥ saṃbandhastathā, utpannamātrasyaiva paṭasya tantusaṃbandhāt /</p>
         
         
         <p>tasmātsamavāya evāyamityata āha--<span class="bold">yathā cotpannamātrasyeti /</span>
            saṃyogajo 'pi hi saṃyogo bhavadbhirabhyupeyate na kriyāja evetyarthaḥ /
            na cāprāptipūrvikaiva prāptiḥ saṃyogaḥ, ātmākāśasaṃyoge nitye tadabhāvāt, kāryasya
            cotpannamātrasyaikasmin kṣaṇe kāraṇaprāptivirahācceti /
            api ca saṃbandhirūpātirikte saṃbandhe siddhe tadavāntarabhedāya lakṣaṇabhedo 'nuśrīyeta
            sa eva tu saṃbandhyatirikto 'siddhaḥ, uktaṃ hi parastādatiriktaḥ saṃbandhibhyāṃ saṃbandho
            'saṃbaddho na saṃbandhinau ghaṭayitumiṣṭe /
            saṃbandhisaṃbandhe cānavasthitiḥ /
            tasmādupapattyanubhavābhyāṃ na kāryasya kāraṇādanyatvam, api tu kāraṇasyaivāyamanirvācyaḥ
            pariṇāmabheda iti /
            tasmāt kāryasya kāraṇādanatirekān kiṃ kena saṃbaddhaṃ, saṃyogasya ca saṃyogibhyāmanatirekāt
            kastayoḥ saṃyoga ityāha--<span class="bold">nāpi saṃyogasyeti /</span>
            vicārāsahatvenānirvācyatāmasyāparibhāvayannāśaṅkate--<span class="bold">saṃbandhiśabdapratyavyatirekeṇeti /</span>
            nirākaroti--<span class="bold">na /
               ekatve 'pi svarūpabāhyarūpāpekṣayeti /</span>
            tattadanirvacanīyānekaviśeṣāvasthābhedāpekṣayaikasminnapi nānābuddhivyapadeśopapattiriti
            /
            yathaiko devadattaḥ svagataviśeṣāpekṣayā manuṣyo brāhmaṇo 'vadātaḥ, svagatāvasthābhedāpekṣayā
            bālo yuvā sthaviraḥ, svakriyābhedāpekṣayā śrotriyaḥ, parāpekṣayā tu pitā putraḥ pautro
            bhrātā jāmāteti /
            nidarśanāntaramāha--<span class="bold">yathā caikāpi satī rekheti /</span>
            dārṣṭāntike yojayati--<span class="bold">tathā saṃbandhinoriti /</span>
            aṅgulyornairantaryaṃ saṃyogaḥ, dadhikuṇḍayorauttarādharyaṃ saṃyogaḥ /
            kāryakāraṇayostu tādātmye 'pyanirvācyasya kāryasya bhedaṃ vivakṣitvā<span class="bold">saṃbandhino</span>rityuktam /
            <span class="bold">nāpi saṃbandhiviṣayatve saṃbandhaśabdapratyayayoḥ</span></p>
         
         
         <p>ityetadapyanirvācyabhedābhiprāyam /
            apicādṛṣṭavatkṣetrasaṃyogāt paramāṇumanasoścādyaṃ karma bhavadbhiriṣyate /
            'agnerūrdhvajvalanaṃ vāyostiryakpavanamaṇumanasoścādyaṃ karmetyadṛṣṭakāritāni'iti
            vacanāt /
            na cāṇumanasorātmānāpradeśena saṃyogaḥ saṃbhavati /
            saṃbhave cāṇumanasorātmavyāpitvāt paramamahattvenānaṇutvaprasaṅgāt /
            naca pradeśavṛttiranayorātmanā saṃyogo 'pradeśatvādātmanaḥ, kalpanāyāśca vastutattvavyavasthāpanāsahatvādatiprasaṅgādityāha--<span class="bold">tathāṇvātmamanasāmiti /</span></p>
         
         
         <p><span class="bold">kiñcānyat </span>dvābhyāmaṇubhyāṃ kāraṇābhyāṃ sāvayavasya kāryasya<span class="bold">dvyaṇukasyākāśeneva saṃśleṣānupapattiḥ /</span></p>
         
         <p>saṃśleṣaḥ saṃgraho yata ekasaṃbandhyākarṣe saṃbandhyantarākarṣo bhavati tasyānupapattiriti
            /
            ata eva saṃyogādanyaḥ<span class="bold">kāryakāraṇadravyayorāśrayāśritabhāvo 'nyathā nopapadyata ityavaśyaṃ kalpanīyaḥ samavāya
               iti cet /</span>
            nirākaroti--<span class="bold">na /</span>
            kutaḥ /
            <span class="bold">itaretarāśrayatvāt /</span>
            tadvibhajate--<span class="bold">kāryakāraṇayorhīti /
               kiñcānyat /
               paramāṇūnāmiti /</span>
            ye hi paricchinnāste sāvayavāḥ, yathā ghaṭādayaḥ /
            tathā ca paramāṇavaḥ, tasmātsāvayavā anityāḥ syuḥ /
            aparicchinnatve cākāśādivat paramāṇutvavyāghātaḥ śaṅkate--<span class="bold">yāṃstvamiti /</span>
            nirākaroti--<span class="bold">na /
               sthūleti /</span>
            kiṃ sūkṣmatvāt paramāṇavo na vinaśyantyatha niravayavatayā tatra pūrvasmin kalpe idamuktam--<span class="bold">vastubhūtāpīti /</span>
            bhavanmate uttaraṃ kalpamāśaṅkya nirākaroti--<span class="bold">vinaśyanto 'pyavayavavibhāgeneti /
               yathā hi ghṛtasuvarṇādīnāmavibhajyamānāvayavānāmapīti /</span>
            yathā hi piṣṭapiṇḍo 'vinaśyadavayavasaṃyoga eva prathate, prathamānaścāśvaśaphākāratāṃ
            nīyamānaḥ puroḍāśatāmāpadyate, tatra piṇḍo naśyati puroḍāśaścotpadyate, nahi tatra
            piṇḍāvayavasaṃyogā vinaśyanti, api tu saṃyuktā eva santaḥ paraṃ prathanena nudyamānā
            adhikadeśavyāpakā bhavanti, evamagnisaṃyogena suvarṇadravyāvayavāḥ saṃyuktā eva santo
            dravībhāvamāpadyante, natu mitho vibhajyante /
            tasmādyathāvayavasaṃyogavināśāvantareṇāpi suvarṇapiṇḍo vinaśyati, saṃyogāntarotpādamantareṇa
            ca</p>
         
         
         <p>suvarṇe drava upajāyate, evamantareṇāpyavayavasaṃyogavināśaṃ paramāṇavo vinaṅkṣyantyanye
            cotpatsyanta iti sarvamavadātam //17//</p>
         
         
         
         
         
         <p>START BsVBh_2,2.4.18</p>
         
         
         <p class="bold">samudāya ubhayahetuke 'pi tadaprāptiḥ | BBs_2,2.18 |</p>
         
         <p>avāntarasaṃgatimāha--</p>
         
         
         <p class="bold">vaiśeṣikarāddhānta iti /</p>
         
         <p>vaiśeṣikāḥ khalvardhavaināśikāḥ /
            te hi paramāṇvākāśādikkālātmamanasāṃ ca sāmānyaviśeṣasamavāyānāṃ ca guṇānāṃ ca keṣāñcinnityatvamabhyupetya
            śeṣāṇāṃ niranvayavināśamupayanti, tena ter'dhavaināśikāḥ /
            tena tadupanyāso vaināśikatvasāmyena sarvavaināśikān smārayatīti tadanantaraṃ vaināśikamatanirākaraṇamiti
            /
            ardhavaināśikānāṃ sthirabhāvavādīnāṃ samudāyārambha upapadyetāpi, kṣaṇikabhāvavādīnāṃ
            tvasau dūrāpeta ityupapādayiṣyāmaḥ /
            tena<span class="bold">natarām </span>ityuktam /
            tadidaṃ dūṣaṇāya vaināśikamatamupanyasituṃ tatprakārabhedānāha--<span class="bold">sa ca bahuprakāra iti /</span>
            vādivaicitryāt khalu, kecitsarvāstitvameva rāddhāntaṃ pratipadyante kecijjhānamātrāstitvam
            /
            kecitsarvaśūnyatām /
            atha tvatrabhavatāṃ sarvajñānāṃ tattvapratipattibhedo na saṃbhavati, tattvasyaikarūpyādityetadaparitoṣeṇāha--<span class="bold">vineyabhedādvā /</span>
            hīnamadhyamotkṛṣṭadhiyo hi śiṣyā bhavanti /
            tatra ye hīnamatayaste sarvāstitvavādena tadāśayānurodhācchūnyatāyāmavatāryante /
            
            <p>
               ye tu madhyamāste jñānamātrāstitvena śūnyatāyāmavatāryante /<br />
               ye tu prakṛṣṭamatayastebhyaḥ sākṣādeva śūnyatātattvaṃ pratipādyate /<br />
               yathoktaṃ bodhicittavivaraṇe--deśanā lokanāthānāṃ sattvāśayavaśānugāḥ /<br />
               bhidyante bahudhā loka upāyairbahubhiḥ punaḥ //1//
               </p>
         </p>
         
         
         <p>
            gambhīrottānabhedena kvaciccobhayalakṣaṇā /<br />
            bhinnāpi deśanābhinnā śūnyatādvayalakṣaṇā //2//
            </p>
         
         
         <p>iti /
            yadyapi vaibhāṣikasautrāntikayoravāntaramatabhedo 'sti, tathāpi</p>
         
         
         <p>sarvāstitāyāmasti saṃpratipattirityekīkṛtyopanyāsaḥ /
            tathā ca tritvamupapannamiti /
            pṛthivī svarasvabhāvā, āpaḥ snehasvabhāvāḥ, agniruṣṇasvabhāvaḥ, vāyurīraṇasvabhāvaḥ
            /
            īraṇaṃ preraṇam /
            bhūtabhautikānuktvā cittacaittikānāha--<span class="bold">tathā rūpeti /</span>
            rūpyante ebhiriti rūpyanta iti ca vyutpatyā saviṣayāṇīndriyāṇi rūpaskandhaḥ /
            yadyapi rūpyamāṇāḥ pṛthivyādayo bāhyāstathāpi kāyasthatvādvā indriyasaṃbandhādvā bhavantyādhyātmikāḥ
            /
            vijñānaskandho 'hamityākāro rūpādiviṣaya indriyādijanyo vā daṇḍāyamānaḥ /
            vedanāskandho yā priyāpriyānubhayaviṣayasparśe suḥkhaduḥkhatadrahitaviśeṣāvasthā cittasya
            jāyate sa vedanāskandhaḥ /
            saṃjñāskandhaḥ savikalpapratyayaḥ saṃjñāsaṃsargayogyapratibhāsaḥ, yathā ḍitthaḥ kuṇḍalī
            gauro brāhmaṇo gacchatītyevañjātīyakaḥ /
            saṃskāraskandho rāgādayaḥ kleśāḥ, upakleśāśca madamānādayaḥ, dharmādharmau ceti /
            tadeteṣāṃ samudāyaḥ pañcaskandhī /
            <span class="bold">tasminnubhayahetuke 'pīti /</span>
            bāhye pṛthivyā dvyaṇuhetuke bhūtabhautikasamudāye, rūpavijñānādiskandhahetuke ca samudāya
            ādhyātmike 'bhipreyamāṇe tadaprāptistasya samudāyasyāyuktatā /
            <span class="bold">kutaḥ /
               samudāyināmacetanatvāt /</span>
            cetano hi kulālādiḥ sarvaṃ mṛddaṇḍādyupasaṃhṛtya samudāyātmakaṃ ghaṭamāracayan dṛṣṭaḥ
            /
            nahyasati mṛddaṇḍādivyāpāriṇī viduṣi kulāle svayamacetanā mṛddaṇḍādayo vyāpṛtya jātu
            ghaṭamāracayanti /
            na cāsati kuvinde tantuvemādayaḥ paṭaṃ vayante /
            tasmāt kāryotpādastadanuguṇakāraṇasamavadhānādhīnastadabhāve na bhavati /
            kāryotpādānuguṇaṃ ca kāraṇasamavadhānaṃ cetanaprekṣādhīnamasatyāṃ cetanaprekṣāyāṃ
            na bhavitumutsahata iti kāryotpattiścetanaprekṣādhīnatvavyāptā vyāpakaviruddhopalabdhyā
            cetanānadhiṣṭhitebhyaḥ kāraṇebhyo vyāvartamānā cetanādhiṣṭhitatva evāvatiṣṭhata iti
            pratibandhasiddhiḥ /
            yadyucyeta addhā cetanādhīnaiva kāryotpattiḥ, asti tu cittaṃ cetanaṃ, taddhīndriyādiviṣayasparśe
            satyabhijvalat tatkāraṇacakraṃ yathāyathā kāryāya paryāptaṃ tathātathā</p>
         
         
         <p>prakāśayadacetanāni kāraṇānyadhiṣṭhāya kāryamabhinirvartayatīti, tatrāha--<span class="bold">cittābhijvalanasya ca samudāyasidydhadhīnatvāt /</span>
            na khalu bāhyābhyantarasamudāyasiddhimantareṇa cittābhijvalanaṃ, tatastu tāmicchan
            duruttaramitaretarāśrayamāviśediti /
            na ca prāgbhavīyā cittābhidīptiruttarasamudāyaṃ ghaṭayati /
            ghaṭanasamaye tasyāścirātītatvena sāmarthyavirahāt /
            asmadrāddhāntavadanyasya<span class="bold">cetanasya bhoktuḥ praśāsiturvā sthirasya saṃghātakarturanabhyupagamāt /</span>
            kāraṇavinyāsabhedaṃ hi vidvān kartā bhavati /
            na cānvayavyatirekāvantareṇa tadvinyāsabhedaṃ veditumarhati /
            naca sakṣaṇiko 'nvayavyatirekakālānavasthāyī jñātumanvayavyatirekāvutsahate /
            ata uktam--<span class="bold">sthirasyeti /</span>
            yadyucyeta asamavahitānyeva kāraṇāni kāryaṃ kariṣyanti parasparānapekṣāṇi, kṛtamatra
            samavadhāyayitrā cetanenetyata āha--<span class="bold">nirapekṣapravṛttyabhyupagame ceti /</span>
            yadyucyate astyālayavijñānamahaṅkārāspadaṃ pūrvāparānusaṃdhātṛ, tadeva kāraṇānāṃ pratisaṃdhātṛ
            bhaviṣyatīti, tatrāha--<span class="bold">āśayasyāpīti /</span>
            yat khalvekaṃ yadi sthiramāsthīyeta tato nāmāntareṇātmaiva /
            atha kṣaṇikaṃ, tata uktadoṣāpattiḥ /
            naca tatsaṃtānastasyānyatve nāmāntareṇātmābhyupagato 'nanyatve ca vijñānameva, tacca
            kṣaṇikamevetyuktadoṣāpattiḥ /
            āśerate 'smin karmānubhavavāsanā ityāśaya ālayavijñānaṃ tasya /
            api ca pravṛttiḥ</p>
         
         
         <p>samudāyināṃ vyāpāraḥ /
            naca kṣaṇikānāṃ vyāpāro yujyate /
            vyāpāro hi vyāpāradāśrayastatkāraṇakaśca loke prasiddhaḥ /
            tena vyāpāravatā vyāpārātpūrvaṃ vyāpārasamaye ca bhavitavyam /
            anyathā kāraṇatvāśrayatvayorayogāt /
            na ca samasamayayorasti kāryakāraṇabhāvaḥ /
            nāpi</p>
         
         
         <p>bhinnakālayorādhārādheyabhāvaḥ /
            tathā ca kṣaṇikatvahānirityāha--<span class="bold">kṣaṇikatvābhyupagamācceti //18//</span></p>
         
         
         
         
         
         <p>START BsVBh_2,2.4.19</p>
         
         
         <p class="bold">itaretarapratyayatvād iti cen notpattimātranimittatvāt | BBs_2,2.19 |</p>
         
         <p>yadyapīti /
            ayamarthaḥ--saṃkṣepato hi pratītyasamutpādalakṣaṇamuktaṃ buddhena 'idaṃ pratyayaphalam'iti
            /
            'utpādādvā tathāgatānāmanutpādādvā sthitaiṣā dharmāṇāṃ dharmatā' /
            'dharmasthititā dharmaniyāmakatā pratītyasamutpādānulomatā'iti /
            atha punarayaṃ pratītyasamutpādo dvābhyāṃ kāraṇābhyāṃ bhavati hetūpanibandhataśca
            pratyayopanibandhataśca /
            sa punardvividho--bāhya ādhyātmikaśca /
            tatra bāhyasya pratītyasamutpādasya hetūpanibandhaḥ--yadidaṃ bījādaṅkuro 'ṅkurātpatraṃ
            patrātkāṇḍaṃ kāṇḍānnālo nālādgarbho garbhācchūkaḥ śūkātpuṣpaṃ puṣpātphalamiti /
            asati bīje 'ṅkuro na bhavati, yāvadasati puṣpe phalaṃ na bhavati /
            sati tu bīje 'ṅkuro bhavati, yāvat puṣpe sati phalamiti /
            tatra bījasya naivaṃ bhavati jñānamahamaṅkuraṃ nirvartayāmīti /
            aṅkurasyāpi naivaṃ bhavati jñānamahaṃ bījena nirvartita iti /
            evaṃ yāvatpuṣpasya naivaṃ bhavatyahaṃ phalaṃ nirvartayāmīti /
            evaṃ phalasyāpi naivaṃ bhavatyahaṃ puṣpeṇābhinirvartitamiti /
            tasmādasatyapi caitanye bījādīnāmasatyapi cānyasminnadhiṣṭhātari kāryakāraṇabhāvaniyamo
            dṛśyate /
            ukto hetūpanibandhaḥ /
            pratyayopanibandhaḥ pratītyasamutpādasyocyate /
            pratyayo hetūnāṃ samavāyaḥ /
            hetuṃ hetuṃ pratyayante hetvantarāṇīti, teṣāmayamānānāṃ bhāvaḥ pratyayaḥ /
            samavāya iti yāvat /
            yathā ṣaṇṇāṃ dhātūnāṃ samavāyādbījaheturaṅkuro jāyate /
            tatra ca pṛthivīdhāturbījasya saṃgrahakṛtyaṃ karoti yato 'ṅkuraḥ kaṭhino bhavati,
            abdhāturbījaṃ snehayati, tejodhāturbījaṃ paripācayati, vāyudhāturbījamabhinirharati
            yato 'ṅkuro bījānnirgacchati, ākāśadhāturbījasyānāvaraṇakṛtyaṃ karoti, ṛturapi bījasya
            pariṇāmaṃ karoti, tadeteṣāmavikalānāṃ dhātūnāṃ samavāye bīje rohityaṅkuro jāyate nānyathā
            /
            tatra pṛthivīdhātornaivaṃ bhavatyahaṃ bījasya saṃgrahakṛtyaṃ karomīti, yāvadṛtornaivaṃ
            bhavatyahaṃ bījasya pariṇāmaṃ</p>
         
         
         <p>karomīti /
            aṅkurasyāpi naivaṃ bhavatyahamebhiḥ pratyayairnirvartita iti /
            tathādhyātmikaḥ pratītyasamutpādo dvābhyāṃ kāraṇābhyāṃ bhavati hetūpanibandhataḥ pratyayopanibandhataśca
            /
            tatrāsya hetūpanibandho yadidamavidyāpratyayāḥ saṃskārā yāvajjātipratyayaṃ jarāmaraṇādīti
            avidyā cennābhaviṣyannaiva saṃskārā ajaniṣyanta /
            evaṃ yāvajjātiḥ /
            jātiścennābhaviṣyannaiva jarāmaraṇādaya utpatsyanta /
            tatrāvidyāyā naivaṃ bhavatyahaṃ saṃskārānabhinirvartayāmīti /
            saṃskārāṇāmapi naivaṃ bhavati vayamavidyayā nirvartitā iti /
            evaṃ yāvajjātyā api naivaṃ bhavatyahaṃ jarāmaraṇādyabhinirvartayāmīti /
            jarāmaraṇādīnāmapi naivaṃ bhavati vayaṃ jātyādibhirnirvartitā iti /
            atha ca satsvavidyādiṣu svayamacetaneṣu cetanāntarānadhiṣṭhiteṣvapi saṃskārādīnāmutpattiḥ,
            bījādiṣviva satsvacetaneṣu cetanāntarānadhiṣṭhiteṣvapyaṅkurādīnām /
            idaṃ pratītya prāpyedamutpadyata ityetāvanmātrasya dṛṣṭatvāccetanādhiṣṭhānasyānupalabdheḥ
            /
            so 'yamādhyātmikasya pratītyasamutpādasya hetūpanibandhaḥ /
            atha pratyayopanibandhaḥ--pṛthivyaptejovāyvākāśavijñānadhātūnāṃ samavāyādbhavati kāyaḥ
            /
            tatra kāyasya pṛthivīdhātuḥ kāṭhinyaṃ nirvartayati /
            abdhātuḥ snehayati kāyam /
            tejodhātuḥ kāyasyāśitapīte paripācayati /
            vāyudhātuḥ kāyasya śvāsādi karoti /
            ākāśadhātuḥ kāyasyāntaḥ suṣirabhāvaṃ karoti /
            yastu nāmarūpāṅkuramabhinirvartayati pañcavijñānakāryasaṃyuktaṃ sāsravaṃ ca manovijñānaṃ,
            so 'yamucyate vijñānadhātuḥ /
            yadā hyādhyātmikāḥ pṛthivyādidhātavo bhavantyavikalāstadā sarveṣāṃ samavāyādbhavati
            kāyasyotpattiḥ /
            tatra pṛthivyādidhātūnāṃ naivaṃ bhavati vayaṃ kāyasya kāṭhinyādi nirvartayāma iti
            /
            kāyasyāpi naivaṃ bhavati jñānamahamebhiḥ pratyayairabhinirvartita</p>
         
         
         <p>iti /
            atha ca pṛthivyādidhātubhyo 'cetanebhyaścetanāntarānadhiṣṭhitebhyo 'ṅkurasyevaṃ kāyasyotpattiḥ
            /
            so 'yaṃ pratītyasamutpādo dṛṣṭatvānnānyathayitavyaḥ /
            tatraiteṣveva ṣaṭsu dhātuṣu yaikasaṃjñā, piṇḍasaṃjñā, nityasaṃjñā, suḥkhasaṃjñā, sattvasaṃjñā,
            pudgalasaṃjñā, manuṣyasaṃjñā, mātṛduhitṛsaṃjñā, ahaṅkāramamakārasaṃjñā,<span class="bold">seyamavidyā </span>saṃsārānarthasaṃbhārasya mūlakāraṇaṃ, tasyāmavidyāyāṃ satyāṃ<span class="bold">saṃskārā </span>rāgadveṣamohā viṣayeṣu pravartante /
            vastuviṣayā vijña<span class="bold">ptirvijñānaṃ, </span>vijñānāccatvāro rūpiṇa upādānaskandhāstannāma, tānyupādāya rūpamabhinirvartate /
            tadaikadhyamabhisaṃkṣipya<span class="bold">nāmarūpaṃ</span>nirucyate śarīrasyaiva kalalabuddudādyavasthā nāmarūpasaṃmiśritānīndriyāṇi<span class="bold">ṣaḍāyatanaṃ, </span>nāmarūpendriyāṇāṃ trayāṇāṃ saṃnipātaḥ<span class="bold">sparśaḥ,</span></p>
         
         
         <p>sparśādvedanā sukhādikā, vedanāyāṃ satyāṃ kartavyametatsukhaṃ punarmayetyadhyavasānan<span class="bold">tṛṣṇā </span>bhavati /
            tata<span class="bold">upādānaṃ </span>vākkāyaceṣṭā bhavati /
            tato <span class="bold">bhavo </span>bhavatyasmājjanmeti bhavo dharmādharmau, taddhetukaḥ skandhaprādurbhāvo <span class="bold">jātiḥ</span>janma /
            janmahetukā uttare<span class="bold">jarāmaraṇā</span>dayaḥ /
            jātānāṃ skandhānāṃ paripāko <span class="bold">jarā /</span>
            skandhānāṃ nāśo <span class="bold">maraṇam /</span>
            mriyamāṇasya mūḍhasya sābhiṣaṅgasya putrakalatrādāvāntardāhaḥ<span class="bold">śokaḥ /</span>
            tadutthaṃ pralapanaṃ hā mātaḥ, hā tāta, hā ca me putrakalatrādīti<span class="bold">paridevanā /</span>
            pañcavijñānakāryasaṃyuktamasādhyanubhavanan<span class="bold">duḥkham /</span>
            mānasaṃ ca duḥkhan<span class="bold">daurmanasyam /
               evañjātīyakā</span>ścopāyāsta upakleśā gṛhyante /
            te 'mī parasparahetukāḥ, janmādihetukā avidyādayo 'vidyādihetukāśca janmādayo ghaṭīyantravadaniśamāvartamānāḥ
            santīti tadetairavidyādibhi<span class="bold">rākṣiptaḥ saṃghāta </span>iti /
            tadetaddūṣayati-<span class="bold">tanna </span>kutaḥ,<span class="bold">utpattimātranimittatvāditi /</span>
            ayamabhisaṃdhiḥ--yat khalu hetūpanibandhaṃ kāryaṃ tadanyānapekṣaṃ hetumātrādhīnotpādatvādutpadyatāṃ
            nāma /
            pañcaskandhasamudāyastu pratyayopanibaddho na hetumātrādhīnotpattiḥ /
            api tu nānāhetusamavadhānajanmā /
            na ca cetanamantareṇānyaḥ saṃnidhāpayitāsmi kāraṇānāmityuktam /
            bījādaṅkurotpatterapi</p>
         
         
         <p>pratyayopanibaddhāyā vivādādhyāsitatvena pakṣanikṣiptatvāt, pakṣeṇa ca vyabhicārodbhāvanāyāmatiprasaṅgena
            sarvānumānocchedaprasaṅgāt /
            syādetat /
            anapekṣā evāntyakṣaṇaprāptāḥ kṣityādayo 'ṅkuramārabhante /
            teṣāṃ tūpasarpaṇapratyayavaśātparasparasamavadhānam /
            na caikasmādeva kāraṇātkāryasiddheḥ kimanyaiḥ kāraṇairiti vācyam /
            kāraṇacakrānantaraṃ kāryotpādāt siddhamityeva nāsti /
            na caiko 'pitatkāraṇasamarthaṃ ityanya udāsata iti yuktam /
            nahi te prekṣāvanto yenaivamālocayeyurasmāsu samartha eko 'pi kārye iti kṛtaṃ naḥ
            saṃnidhineti /
            kintūpasarpaṇapratyayādhīnaparasparasaṃnidhānotpādā nānutpattuṃ nāpyasaṃnidhātumīśate
            /
            tāṃśca sarvānanapekṣān pratītya kāryamapi na notpattumarhati /
            naca svamahimnā sarve kāryamutpādayanto 'pi nānākāryāṇāmīsate tatraiva teṣāṃ sāmarthyāt
            /
            na ca kāraṇabhedāt kāryabhedaḥ, sāmagryā ekatvāt /
            tadbhedasya ca kāryanānātvahetutvāttathā darśanāt /
            tanna /
            yadyantyakṣaṇaprāptā anapekṣāḥ svakāryopajanane, hantānena krameṇa tataḥ pūrve tataḥ
            pūrve sarva evānapekṣāstattatsvakāryopajanana iti kusūlasthatvāviśeṣe 'pi yena bījakṣaṇena
            kusūlasthena svakāryakṣaṇaparamparayāṅkurotpattisamartho bījakṣaṇo janayitavyaḥ so
            'napekṣa eva bījakṣaṇaḥ svakāryopajanane evaṃ sarva eva tadanantarānantapavartino
            bījakṣaṇa anapekṣā iti kusūlanihitabīja eva syāt kṛtī kṛṣīvalaḥ kṛtamasya duḥkhabahulena
            kṛṣikarmaṇā /
            yena hi bījakṣaṇena svakṣaṇaparamparayāṅkuro janayitavyastasyānapekṣāsau kṣaṇaparamparā
            kusūla evāṅkuraṃ kariṣyatīti /
            tasmātparasparāpekṣā evāntyā vā madhyā vā pūrve vā kṣaṇāḥ kāryopajanana iti vaktavyam
            /
            yathāhuḥ--'na kiñcidekamekasmātsāmagryāḥ sarvasaṃbhavaḥ'iti /
            taccedaṃ</p>
         
         
         <p>samavadhānaṃ kāraṇānāṃ vinyāsabhedatatprayojanābhijñaprekṣāvatpūrvakaṃ dṛṣṭamiti nācetanādbhavitumarhati
            /
            tadidamuktam--<span class="bold">bhavedupapannaḥ saṃghāto yadi saṃghātasya kiñcinnimittamavagamyeteti /
               itaretarapratyayatve 'pīti /</span>
            itaretarahetutve 'pītyarthaḥ /
            uktamabhisaṃdhimavidvān paricodayati--<span class="bold">nanvavidyādibhirarthādākṣīpyata iti /</span>
            pariharati--<span class="bold">atrocyate, yadi tāvaditi /</span>
            kimākṣepa utpādanam, āho jñāpanam /
            tatra na tāvat kāraṇamanyathānupapadyamānaṃ kāryamutpādayati, kintu</p>
         
         
         <p>svasāmarthyena /
            tasmājjñāpanaṃ vaktavyam /
            tathā ca jñāpitasyānyadutpādakaṃ vaktavyam /
            tacca sthirapakṣe 'pi satyapi ca bhoktaryadhiṣṭhātāraṃ cetanamantareṇa na saṃbhavati
            kimaṅga, punaḥ kṣaṇikeṣu bhāveṣu /
            bhokturbhogenāpi kadācidākṣipyeta saṃghātaḥ, sa tu bhoktāpi nāstīti dūrotsāritatvaṃ
            darśayati--<span class="bold">bhoktṛrahiteṣviti /</span>
            api ca bahava upakāryopakārakabhāvena sthitāḥ kāryaṃ janayanti /
            naca kṣaṇikapakṣa upakāryopakārakabhāvo 'sti, bhāvasyopakārānāspadatvāt /
            kṣaṇasyābhedyatvādanupakṛtopakṛtatvāsaṃbhavāt /
            kālabhedena vā tadupapattau kṣaṇikatvavyāghātāt /
            tadidamāha--<span class="bold">āśrayāśrayiśūnyeṣu ceti /
               athāyamabhiprāya iti /</span>
            yadā hi pratyayopanibandhaḥ pratītyasamutpādo bhavettadā cetano 'dhiṣṭhātāpekṣetāpi,
            na tu pratyayopanibandhano 'pi tu hetūpanibandhanaḥ /
            tathāca kṛtamadhiṣṭhātrā /
            hetuḥ svabhāvata eva kāryasaṃghātaṃ kariṣyati kevala iti bhāvaḥ /
            astu tāvadyathā kevalāddhetoḥ kāryaṃ nopajāyata iti, anyonyāśrayaprasaṅgo 'smin pakṣa
            ityāśayavānāha-<span class="bold">-kathaṃ tameveti /</span>
            saṃprati pratyayopanibandhanaṃ pratītyasamutpādamāstāya codayati--<span class="bold">atha manyase saṃghātā eveti /</span>
            asthirā api hi bhāvāḥ sadā saṃhatā evodayante vyante ca /
            na punaratistato 'vasthitāḥ kenacit puñjīkriyante /
            tathā ca kṛtamatra saṃhantrā cetaneneti</p>
         
         
         <p>bhāvaḥ /
            <span class="bold">anādau</span>iti parasparāśrayaṃ nivartayati /
            tadetadvikalpya dūṣayati--<span class="bold">tathāpi saṃghātāditi /</span>
            sa</p>
         
         
         <p>khalu saṃghātasaṃtativarti dharmādharmāhvayaḥ saṃskārasaṃtāno yathāyathaṃ sukhaduḥkhe
            janayannāgantukaṃ kañcanānāsādya svata eva janayet, āsādya vā /
            anāsādyajanane sadaiva sukhaduḥkhe janayet, samarthasyānapekṣasyākṣepāyogāt /
            āsādya janane tadāsādanakāraṇaṃ prekṣāvānabhyupeyaḥ /
            tathāca na pratyayopanibandhanaḥ pratītyasamutpādaḥ /
            tasmādanenāgantukānapekṣasya saṃdhātasaṃtānasyaiva sadṛśajanane visadṛśajanane vā
            svabhāva āstheyaḥ /
            tathā ca bhāṣyoktaṃ dūṣaṇamiti /
            <span class="bold">api ca yadbhogārthaḥ saṃghātaḥ syāditi /</span><br />
            aprāptabhogo hi bhogārthī bhogamāptukāmastatsādhane pravartata iti pratyātmasiddham
            /
            seyaṃ pravṛttirbhogādanyasmin sthire bhoktari bhogatatsādhanasamayavyāpini kalpyate
            nāsthire /
            naca bhogādananyasmin /
            nahi bhogo bhogāya kalpate nāpyanyo bhogāyānyasya /
            evaṃ mokṣe 'pi draṣṭavyam /
            tatra bubhukṣumumukṣū cet sthirāvāsthīyeyātāṃ tadābhyupetahānam, asthairyā vā pravṛttiprasaṅga
            ityarthaḥ /
            <span class="bold">na tu saṃghātaḥ sidhyedbhoktrabhāvāditi /</span>
            
            <p>
               bhoktrabhāvena pravṛttyanupapatteḥ kartrabhāvaḥ /<br />
               tataḥ karmabhāvātsaṃghātāsiddhirityarthaḥ //19//
               </p>
         </p>
         
         
         
         
         
         <p>START BsVBh_2,2.4.20</p>
         
         
         <p class="bold">uttarotpāde ca pūrvanirodhāt | BBs_2,2.20 |</p>
         
         <p>pūrvasūtreṇa saṃgatimasyāha--<span class="bold">uktametaditi /</span>
            hetūpanibandhanaṃ pratītyasamutpadamabhyupetya pratyayopanibandhanaḥ pratītyasamutpādo
            dūṣitaḥ /
            saṃprati hetūpanibandhanamapi taṃ dūṣayatītyarthaḥ /
            dūṣaṇamāha--<span class="bold">idamidānīmiti /
               nirudhyamānasyeti /</span>
            na tāvadvaiśeṣikavannirodhakāraṇasāṃnidhyaṃ nirudhyamānatā svīkriyate vaināśikairakāraṇaṃ
            vināśamabhyupagacchadbhistasyāniṣṭhatvād /
            tasmādvināśagrastasvamaciraniruddhatvaṃ nirudhyamānatvaṃ vaktavyam /
            niruddhatvaṃ ca ciraniruddhatvaṃ vivakṣitaṃ, tathā cobhayorapyabhāvagrastatvāddhetutvānupapattiḥ
            /</p>
         
         
         <p>śaṅkate--<span class="bold">atha bhāvabhūta iti /</span>
            kāraṇasya hi kāryotpādāt prākkālasattār'thavatī na kāryakālā, tadā kāryasya siddhatvena
            tatsidydharthāyāḥ sattāyā anupayogāditi bhāvaḥ /
            tadetallokadṛṣṭyā dūṣayati--<span class="bold">bhāvabhūtasyeti /</span>
            bhūtvā vyāpṛtya bhāvāḥ prāyeṇa hi kāryaṃ kurvanto loke dṛśyante /
            tathā ca sthiratvam, itarathā tu lokavirodha iti /
            punaḥ śaṅkate--<span class="bold">atha bhāva eveti /</span>
            yathāhuḥ--'bhūtiryeṣāṃ kriyā saiva kārakaṃ saiva cocyate 'iti /
            bhavatyevaṃ vyāpāravattā tathāpi kṣaṇikasya na kāraṇatvamityāha--<span class="bold">tathāpi naivopapadyate</span>kṣaṇikasya kāraṇabhāvaḥ /
            mṛtsuvarṇakāraṇā hi ghaṭādayaśca rūcakādayaśca mṛtsuvarṇātmāno 'nubhūyante /
            yadi ca na kāryasamaye kāraṇaṃ sat kathaṃ teṣāṃ tadātmanānubhavaḥ /
            naca kāraṇasādṛśyaṃ kāryasya na tu tādātmyamiti vācyam /
            asati kasyacidrūpasyānugame sādṛśyasyāpyanupapatteḥ /
            anugame vā tadeva kāraṇaṃ, tathā ca tasya kāryatādātmyamiti siddhimakṣaṇikatvamityarthaḥ
            /
            sarvathā vailakṣaṇye tu hetuphalabhāvastantughaṭādāvapi prāpta ityatiprasaṅga ityāha--<span class="bold">vinaiva veti /</span>
            naca tadbhāvabhāvo niyāmakaḥ, tasyaikasmin kṣaṇe 'śakyagrahatvāt, sāmānyasya cākāraṇatvāt
            /
            kāraṇatve vā kṣaṇikatvahānerasmatpakṣapātaprasaṅgācceti bhāvaḥ /
            api cotpādanirodhayorvikalpatraye 'pi vastunaḥ śāśvatatvaprasaṅga ityāha--<span class="bold">api cotpādanirodhau nāmeti /</span>
            paryāyatvāpādane 'pi nityatvāpādanaṃ mantavyam /
            <span class="bold">vastūtpādanirodhābhyāmasaṃsṛṣṭamiti vastunaḥ śāśvatatvaprasaṅgaḥ /</span>
            
            <p>
               saṃsarge 'pyasatā saṃsargānupapatteḥ /<br />
               sattvābhyupagame śāśvatatvamityapi draṣṭavyam /<br />
               śeṣaṃ nigadavyākhyātam //20//
               </p>
         </p>
         
         
         
         
         
         <p>START BsVBh_2,2.4.21</p>
         
         
         <p class="bold">asati pratijñoparodho yaugapadyamanyathā | BBs_2,2.21 |</p>
         
         <p>nīlābhāvasya hi cittasya nīlādālambanapratyayānnīlākāratā /
            samanantarapratyayātpūrvavijñānādbodharūpatā /
            cakṣuṣo 'dhipatipratyayādrūpagrahaṇapratiniyamaḥ /
            ālokātsahakāripratyayādhetoḥ spaṣṭārthatā /
            evaṃ sukhādīnāmapi caittānāṃ cittābhinnahetujānāṃ catvāryetānyeva kāraṇāni /
            seyaṃ pratijñā caturvidhān hetūn</p>
         
         
         <p>pratītya cittacaittā utpadyanta ityabhāvakāraṇatva uparudhyeta /
            <span class="bold">athottarakṣaṇotpattiṃ yāvattāvadavatiṣṭhata iti /</span><br />
            utpattirutpadyamānādbhāvādabhinnā, tathā ca kṣaṇikatvahāniriti pratijñāhāniḥ //21//</p>
         
         
         
         
         
         <p>START BsVBh_2,2.4.22</p>
         
         
         <p class="bold">pratisaṃkhyāpratisaṃkhyānirodhāprāptir avicchedāt | BBs_2,2.22 |</p>
         
         <p>bhāvapratīpā saṃkhyā buddhiḥ pratisaṃkhyā, tayā nirodhaḥ pratisaṃkhyānirodhaḥ /
            santamimamasantaṃ karomītyevamākāratā ca buddherbhāvapratīpatvam /
            etenāpratisaṃkhyānirodho 'pi vyākhyātaḥ /
            saṃtānagocaro vā nirodhaḥ, saṃtānikṣaṇagocaro vā /
            na tāvatsaṃtānasya nirodhaḥ saṃbhavati /
            hetuphalabhāvena hi vyavasthitāḥ saṃtānina evodayavyayadharmāṇaḥ saṃtānāḥ /
            tatra yo 'sāvantyaḥ saṃtānī, yannirodhātsaṃtānocchedena bhavitavyam, sa kiṃ phalaṃ
            kiñcidārabhate na vā /
            ārabhate cet, nāntyaḥ /
            tathā ca na saṃtānocchedaḥ /
            anārambhe tu bhavedantyaḥ saḥ, kintu syādasan, arthakriyākāritāyāḥ sattālakṣaṇasya
            virahāt /
            tadasatve tajjanakamapyasajjanakatvenāsadityanena krameṇāsantaḥ sarva eva saṃtānina
            iti</p>
         
         
         <p>tatsaṃtāno nitarāmasanniti kasya pratisaṃkhyayā nirodhaḥ /
            naca sabhāgānāṃ saṃtānināṃ hetuphalabhāvaḥ saṃtānaḥ, tasya visabhāgotpādo nirodhaḥ,
            visabhāgotpādaka eva ca kṣaṇaḥ saṃtānasyāntyaḥ /
            tathāsati rūpavijñānapravāhe rasādivijñānotpattau saṃtānocchedaprasaṅgaḥ /
            kathañcitsārūpye vā visabhāge 'pyantataḥ sattayā tadastīti na saṃtānocchedaḥ /
            tadanenābhisaṃdhināha--<span class="bold">sarveṣvapi saṃtāneṣu saṃtānināmavicchinnenahetuphalabhāvena saṃtānavicchedasyāsaṃbhavāditi
               /
               nāpi bhāvagocarau saṃbhavataḥ</span>pratisaṃkhyāpratisaṃkhyānirodhau /
            atra tāvadutpannamātrāpravṛttasya bhāvasya na pratisaṃkhyānirodhaḥ saṃbhavati,</p>
         
         
         <p>tasya puruṣaprayatnāpekṣābhāvādityastyeva dūṣaṇaṃ, tathāpi doṣāntaramubhayasminnapi
            nirodho brūte--<span class="bold">na hi bhāvānāmiti /</span>
            yato niranvayo vināśo na saṃbhavatyato nirūpākhyo 'pi na saṃbhavati, tenaivānvayinā
            rūpeṇa bhāvasya naṣṭasyāpyupākhyeyatvāt /
            niranvayavināśābhāve hetumāha--<span class="bold">sarvāsvapyavasthāsviti /</span>
            yadyadanvayirūpaṃ tattatparamārthasadbhāvaḥ /
            avasthāstu viśeṣākhyā upajanāpāyadharmāṇaḥ, tāsāṃ sarvasāmanirvacanīyatayā svato na
            paramārthasattvam /
            anvayyeva tu rūpaṃ tāsāṃ tattvam /
            tasya ca sarvatra pratyabhijñāyamānatvānna vināśa ityavasthāvato 'vināśānnāvasthānāṃ
            niranvayo vināśa iti /
            tāsāṃ tattvasyānvayinaḥ sarvatrāvicchedāt /
            syādetat /
            mṛtpiṇḍamṛdghaṭamṛtkapālādiṣu sarvatra mṛttattvapratyabhijñānādbhavatvevam /
            taptopalatalapatitanaṣṭasya tūdabindoḥ kimasti rūpamanvayi pratyabhijñāyamānaṃ, yenāsya
            na niranvayo nāśaḥ syādityata āha--<span class="bold">aspaṣṭapratyabhijñānāsvapīti /</span></p>
         
         
         <p>
            atrāpi tattoyaṃ tejasā mārtaṇḍamaṇḍalamambudatvāya nīyata ityanumeyaṃ, mṛdādīnāmanvayināmavicchedadarśanāt
            /<br />
            śakyaṃ tatra vaktum 'udabindau ca sindhau ca toyabhāvona bhidyate /<br />
            vinaṣṭe 'pi tato bindāvasti tasyānvayo 'mbudhau //
            </p>
         
         
         <p>'tasmānna kaścidapi niranvayo nāśa iti siddham //22//</p>
         
         
         
         
         
         <p>START BsVBh_2,2.4.23</p>
         
         
         <p class="bold">ubhayathā ca doṣāt | BBs_2,2.23 |</p>
         
         <p>
            parikaraḥ sāmagrī samyagjñānasya yamaniyamādiḥ śravaṇamananādiśca /<br />
            mārgāḥ kṣaṇikanairātmyādibhāvanāḥ /<br />
            atirohitamanyat //23//
            </p>
         
         
         
         
         
         <p>START BsVBh_2,2.4.24</p>
         
         
         <p class="bold">ākāśe cāviśeṣāt | BBs_2,2.24 |</p>
         
         <p>etadvyācaṣṭe--<span class="bold">yacca teṣāmiti /</span>
            vedaprāmāṇye vipratipannānapi pratiśabdaguṇānumeyatvamākāśasya vaktavyam /
            tathāhi--jātimattvena sāmānyaviśeṣasamavāyebhyo vibhaktasya śabdasyāsparśatve sati
            bāhyaikendriyagrāhyatvena gandhādivadguṇatvamanumitam /
            nāyamātmaguṇo bāhyendrigocaratvāt /
            ata eva na manoguṇaḥ, tadguṇānāmapratyakṣatvāt /
            na pṛthivyādiguṇaḥ, tadguṇagandhādisāhacaryānupalabdheḥ /
            tasmādguṇo bhūtvā gandhādivadasādhāraṇendriyagrāhyo yadravyamanumāpayati tadākāśaṃ
            pañcamaṃ bhūtaṃ vastviti /
            <span class="bold">api</span></p>
         
         
         <p class="bold">cāvaraṇābhāvamākāśamicchata iti /</p>
         
         <p>
            niṣedhyaniṣedhādhikaraṇanirūpaṇādhīnanirūpaṇo niṣedho nāsatyadhikaraṇanirūpaṇe śakyo
            nirūpayitum /<br />
            taccāvaraṇābhāvādhikaraṇamākāśaṃ vastviti /<br />
            atirohitārthamanyat //24//
            </p>
         
         
         
         
         
         <p>START BsVBh_2,2.4.25</p>
         
         
         <p class="bold">anusmṛteśca | BBs_2,2.25 |</p>
         
         <p>vibhajate--<span class="bold">api vaināśikaḥ sarvasya vastuna iti /</span>
            yastu satyapyetasminnupalabdhṛsmartroranyatve 'pi samānāyāṃ saṃtatau kāryakāraṇabhāvāt
            smṛtirupapatsyata iti manyamāno na parituṣyati taṃ prati pratyabhijñāsamājñātapratyakṣavirodhamāha--<span class="bold">api ca darśanasmaraṇayoḥ kartarīti /</span>
            tato 'hamadrākṣīditi pratīyāt, ahaṃ smarāmyanyastvadrākṣīdityarthaḥ /
            pratyabhijñāpratyakṣavirodhaprapañcastūttaraḥ /
            <span class="bold">ā janmanaḥ ā cottamāducchvāsāt /</span>
            āmaraṇādityarthaḥ /
            naca sādṛśyanibandhanaṃ pratyabhijñānaṃ, pūrvāparakṣaṇadarśina ekasyābhāve tadupapatteḥ
            /
            śaṅkate--<span class="bold">tenedaṃ sadṛśamiti /</span>
            ayamarthaḥ--vikalpapratyayo 'yaṃ, vikalpaśca svākāraṃ bāhyatayādhyavasyati, na tu
            tattvataḥ pūrvāparau kṣaṇau tayoḥ sādṛśyaṃ vā gṛhṇāti /
            tatkathamekasyānekadarśinaḥ sthirasya prasaṅga iti /
            nirākaroti--<span class="bold">na /
               tenedamiti bhinnapadārthopādānāditi /</span>
            nānāpadārthasaṃbhinnavākyārthābhāsastāvadayaṃ vikalpaḥ prathate tatraite nānāpadārthā
            na prathanta iti bruvāṇaḥ svasaṃvedanaṃ bādheta /
            na caikasya jñānasya nānākāratvaṃ saṃbhavati, ekatvavirodhāt /
            naca tāvantyeva jñānānīti yuktaṃ, tathāsati pratyākāraṃ jñānānāṃ samāptesteṣāṃ ca
            parasparavārtājñānābhāvānnānetyeva na syāt /
            tasmāt pūrvāparakṣaṇatatsādṛśyagocaratvaṃ jñānasya vaktavyam /
            na caitatpūrvāparakṣaṇāvasthāyinamekaṃ jñātāraṃ vineti kṣaṇabhaṅgabhaṅgaprasaṅgaḥ
            /
            yadyucyeta astyetasmin vikalpe tenedaṃ sadṛśamiti padadvayaprayogo na tviha</p>
         
         
         <p>tattedantāspadau padārthau tayośca sādṛśyamiti vivakṣitam, api tvevamākāratā jñānasya
            kalpiteti, tatrāha--<span class="bold">yadā hi lokaprasiddhaḥ padārtha iti /</span>
            ekādhikaraṇavipratiṣiddhadharmadvayābhyupagamo vivādaḥ /
            tatraikaḥ svapakṣaṃ sādhayatyanyaśca tatsādhanaṃ dūṣayati /
            na caitatsarvamasati vikalpānāṃ bāhyālambanatve 'sati ca lokaprasiddhapadārthakatve
            bhavitumarhati /
            jñānākāratve hi vikalpapratibhāsināṃ</p>
         
         
         <p>nityatvānityatvādīnāmekārthaviṣayatvābhāvāt jñānānāṃ ca dharmiṇāṃ bhedānna virodhaḥ
            /
            nahyātmanityatvaṃ buddhyanityatvaṃ ca bruvāṇau vipratipadyate /
            na cālaukikārthenānityaśabdenātmani vibhutvaṃ vivakṣitvānityaśabdaṃ prayuñjāno laukikārthaṃ
            nityaśabdamātmani prayuñjānena vipratipadyate /
            tasmādanena svapakṣaṃ pratitiṣṭhāpayiṣatā parapakṣasādhanaṃ ca nirācikīrṣatā vikalpānāṃ
            lokasiddhapadārthakatā bāhyalambanatā ca vaktavyā /
            yadyucyeta dvividho hi vikalpānāṃ viṣayo grāhyaścādhyavaseyaśca /
            tatra svākāro grāhyo 'dhyavaseyastu bāhyaḥ /
            tathāca pakṣapratipakṣaparigrahalakṣaṇā vipratipattiḥ prasiddhapadārthakatvaṃ copapadyata
            ityata āha--<span class="bold">evamevaiṣor'tha iti niścitaṃ yattadeva vaktavyaṃ, tato 'nyaducyamānaṃ bahupralāpitvamātmanaḥ
               kevalaṃ prakhyāpayet /</span>
            ayamabhisaṃdhiḥ--keyamadhyavaseyatā bāhyasya /
            yadi grāhyatā na dvaividhyam /
            athānyā socyatāṃ, nanūktā taireva svapratibhāse 'narther'thādhyavasāyena pravṛttiriti
            /
            atha vikalpākārasya ko 'yamadhyavasāyaḥ /
            kiṃ karaṇamāho yojanamutāropa iti /
            na tāvat karaṇam /
            nahyanyadanyat kartuṃ śakyam /
            nahi jātu sahasramapi śilpino ghaṭaṃ paṭayitumīśate /
            na cāntaraṃ bāhyena yojayitum /
            api ca tathāsati yukta iti pratyayaḥ syāt /
            na cāsti /
            āropo 'pi kiṃ gṛhyamāṇe bāhye utāgṛhyamāṇe /
            yadi gṛhyamāṇe tadā kiṃ vikalpenāho tatsamayajenāvikalpakena /
            na tāvadvikalpo 'bhilāpasaṃsargayogyagocaro 'śakyābhilāpasamayaṃ svalakṣaṇaṃ deśakālānanugataṃ</p>
         
         
         <p>
            gocarayitumarhati /<br />
            yathāhuḥ--'aśakyasamayo hyātmā sukhādīnāmananyabhāk /<br />
            teṣāmataḥ svasaṃvittirnābhijalpānuṣaṅgiṇī //
            </p>
         
         
         <p>'iti /
            na ca tatsamayabhāvinā nirvikalpakena gṛhyamāṇe bāhye vikalpenāgṛhīte tatra vikalpaḥ
            svākāramāropayitumarhati /
            na hi rajatajñānāpratibhāsini purovartini vastuni rajatajñānena śakyaṃ rajatamāropayitum
            /
            agṛhyamāṇe tu bāhye svākāra ityeva syānna bāhya iti /
            tathā ca nāropaṇam /
            api cāyaṃ vikalpaḥ svasaṃvedanaṃ santaṃ vikalpaṃ kiṃ vastusantaṃ svākāraṃ gṛhītvā
            paścādbāhyamāropayati, atha yadā svākāraṃ gṛhṇāti tadaivāropayati /
            na tāvat kṣaṇikatayā kramavirahiṇo jñānasya kramavartinī grahaṇāropaṇe kalpete /
            tasmādyadaiva svākāramanarthaṃ gṛhṇāti tadaivārthamāropayatīti vaktavyam /
            na caitadyujyate /
            svākāro hi svasaṃvedanapratyakṣatayātiviśadaḥ /
            bāhyaṃ cāropyamāṇamaviśadaṃ sattato 'nyadeva syānna tu svākāraḥ samāropitaḥ /
            na ca bhedāgrahamātreṇa samāropābhidhānaṃ, vaiśadyāvaiśadyarūpatayā bhedagrahasyoktatvāt
            /
            api cāgṛhyamāṇe cedbāhye 'bāhyātsvalakṣaṇādbhedāgrahaṇena tadabhimukhī pravṛttiḥ,
            hanta tarhi trailokyata evānena na bhedo gṛhīta iti yatra kvacana pravartetāviśeṣāt
            /
            etena jñānākārasyaivālokasyāpi bāhyatvasamāropaḥ pratyuktaḥ /
            tasmātsuṣṭhūktaṃ 'tato 'nyaducyamānaṃ bahupralāpitvamātmanaḥ khyāpayet'iti /
            api ca sādṛśyanibandhanaḥ saṃvyavahārastenedaṃ sadṛśamityevamākārabuddhinibandhano
            bhavenna tu tadevedamityākārabuddhinibandhana ityāha--na<span class="bold">cāyaṃ sādṛśyātsaṃvyavahāra iti /</span>
            nanu jvālādiṣu sādṛśyādasatyāmapi sādṛśyabuddhau tadbhāvāvagamanibandhanaḥ saṃvyahāro
            dṛśyate yathā tathehāpi</p>
         
         
         <p>bhaviṣyatīti pūrvāparitoṣeṇāha--<span class="bold">bhavedapi kadacidbāhyavastunīti /</span></p>
         
         
         <p>tathāhi--vividhajanasaṃkīrṇagopureṇa puraṃ niviśamānaṃ narāntarebhya ātmanirdhāraṇāyāsādhāraṇaṃ
            cihnaṃ vidadhatamupahasanti pāśupataṃ pṛthagjanā iti //25//</p>
         
         
         
         
         
         <p>START BsVBh_2,2.4.26</p>
         
         
         <p><span class="bold">nāsato 'dṛṣṭatvāt | BBs_2,2.26 |</span></p>
         
         <p><span class="bold">itaścānupapanno vaināśikasamaya iti /</span>
            asthirāt kārayotpattimicchanto vaināśikā arthādabhāvādeva bhāvotpattimāhuḥ /
            uktametadadhastāt /
            nirapekṣāt kāryotpattau puruṣakarmavaiyarthyam /
            sāpekṣatāyāṃ ca kṣaṇasyābhedyatvenopakṛtatvānupapatteḥ, anupakāriṇi cāpekṣābhāvādakṣaṇikatvaprasaṅgaḥ
            /
            sāpekṣatvānapekṣatvayoścānyataraniṣedhasyānyataravidhānanāntarīyakatvena prakārāntarābhāvānnāsthirādbhāvādbhāvotpattiriti
            kṣaṇikapakṣer'thādabhāvādbhāvotpattiriti pariśiṣyata ityarthaḥ /
            na kevalamarthādāpadyate, darśayanti ca--<span class="bold">nānupamṛdya prādurbhāvāditi /</span>
            etadvibhajate--<span class="bold">vinaṣṭāddhikileti /</span>
            kilakāro 'nicchāyām /
            <span class="bold">kūṭasthāccetkāraṇāt kāryamutpadyetāpi sarvaṃ sarvata utpadyeta /</span>
            ayamabhisaṃdhiḥ--kūṭastho hi kāryajananasvabhāvo vā syādatatsvabhāvo vā /
            sa cetkāryajananasvabhāvastato yāvadanena kāryaṃ kartavyaṃ tāvatsahasaiva kuryāt /
            samarthasya kṣepāyogāt /
            atatsvabhāve tu na kadācidapi kuryāt /
            yadyucyeta samartho 'pi kramavatsahakārisacivaḥ krameṇa kāryāṇi karotīti /
            tadayuktam /
            vikalpāsahatvāt /
            kimasya sahakāriṇaḥ kañcidupakāramādadhati na vā /
            anādhāne 'nupakāritayā sahakāriṇo nāpekṣeran /
            ādhāne 'pi bhinnamabhinnaṃ vopakāramādadhyuḥ /
            abhede tadevābhihitamiti kauṭasthyaṃ vyāhanyeta /
            bhede tūpakārasya tasmin sati kāryasya bhāvādasati cābhāvātsatyapi kūṭasthe kāryānutpādādanvayavyatirekābhyāmupakāra</p>
         
         
         <p>
            eva kāryakārī na bhāva iti nārthakriyākārī bhāvaḥ /<br />
            taduktam-'varṣātapābhyāṃ kiṃ vyomnaścarmaṇyasti tayoḥ phalam /<br />
            carmopamaścetso 'nityaḥ svatulyaścedasatphalaḥ //
            </p>
         
         
         <p>'iti /
            tathā cākiñcitkarādapi cet kūṭasthātkāryaṃ jāyeta, sarvaṃ sarvasmājjāyeteti sūktam
            /
            upasaṃharati-<span class="bold">tasmādabhāvagrastebhya iti /</span></p>
         
         
         <p><span class="bold">tatredamucyate /
               nāsato 'dṛṣṭatvāditi /</span>
            nābhāvāt kāryotpattiḥ /
            kasmāt /
            adṛṣṭatvāt /
            nahi śaśaviṣāṇādaṅgurādīnāṃ kāryāṇāmutpattirdṛśyate /
            yadi tvabhāvādbhāvotpattiḥ syāttato 'bhāvatvāviśeṣāt śaśaviṣāṇādibhyo 'pyaṅgurotpattiḥ
            /
            nahyabhāvo viśiṣyate /
            viśeṣaṇayoge vā so 'pi bhāvaḥ syānna nirūpākhya ityarthaḥ /
            viśeṣaṇayogamabhāvasyābhyupetyāha-<span class="bold">nāpyabhāvaḥ kasyacidutpattiheturiti /</span>
            api ca yadyenānanvitaṃ na tattasya vikāraḥ, yathā ghaṭaśarāvodañcānādayo hemnānanvitā
            na hemavikāraḥ /
            ananvitāścaite vikārā abhāvena /
            tasmānnābhāvavikāraḥ /
            bhāvavikārastu te, bhāvasya tenānvitatvādityāha-<span class="bold">abhāvācca bhāvotpattāviti /</span>
            abhāvakāraṇavādino vacanamanubhāṣya dūṣayati-<span class="bold">yattūktamiti /</span>
            sthiro 'pi bhāvaḥ kramavatsahakārisamavadhānāt krameṇa kāryāṇi karoti /
            na cānupakārakāḥ sahakāriṇaḥ /
            sa cāsya sahakāribhirādhīyamānā upakāro na bhinno nāpyabhinnaḥ /
            kintvanirvācya eva /
            anirvācyācca kāryamapyanirvācyameva jāyate /
            na caitāvatā sthirasyākāraṇatvaṃ, tadupādānatvātkāryasya, rajjūpādānatvamiva bhujaṅgasyetyuktam
            /
            tathā ca śrutiḥ-'mṛttiketyeva satyam'iti /
            apica ye 'pi sarvato vilakṣaṇāni svalakṣaṇāni vastusantyāsthiṣata, teṣāmapi kimiti
            bījajātīyebhyo 'ṅkurajātīyānyeva jāyante kāryāṇi, natu kramelakajātīyāni /
            nahi bījādbījāntarasya vā kramelakasya vātyantavailakṣaṇye kaścidviśeṣaḥ /
            naca bījāṅguratve sāmānye paramārthasatī, yenaitayorbhāvikaḥ kāryakāraṇabhāvo bhavet
            /
            tasmātkālpanikādeva svalakṣaṇopādānādbījajātīyāttathāvidhasyaivāṅgurajātīyasyotpattiniyama
            āstheyaḥ /
            anyathā</p>
         
         
         <p>
            kāryahetukānumānocchedaprasaṅgaḥ /<br />
            diṅmātrasya sūcitam /<br />
            prapañcastu brahmatatvasamīkṣānyāyakaṇikayoḥ kṛta iti neha pratanyate vistarabhayāt
            //26//
            </p>
         
         
         
         
         
         <p>START BsVBh_2,2.5.27</p>
         
         
         <p class="bold">udāsīnānāmapi caivaṃ siddhiḥ | BBs_2,2.27 |</p>
         
         <p>bhāṣyamasya sugamam //27//</p>
         
         
         
         
         
         <p>START BsVBh_2,2.5.28</p>
         
         
         <p class="bold">nābhāva upalabdheḥ | BBs_2,2.28 |</p>
         
         <p>pūrvādhikaraṇasaṃgatimāha--<span class="bold">evamiti /</span>
            bāhyārthavādibhyo vijñānamatravādināṃ sugatābhipretatayā viśeṣamāha-<span class="bold">keṣāñcitkileti /</span>
            atha pramātā pramāṇaṃ prameyaṃ pramitiriti hi catasṛṣu vidhāsu tatvaparisamāptirāsāmanyatamābhāve
            'pi tattvasyāvyavasthānāt /
            tasmādanena vijñānaskandhamātraṃ tattvaṃ vyavasthāpayatā catasro vidhā eṣitavyāḥ,
            tathāca na vijñānaskandhamātraṃ tattvam /
            nahyasti saṃbhavo vijñānamātraṃ catasro vidhāścetyata āha--<span class="bold">tasmiṃśca vijñānavāde buddhyārūḍhena rūpeṇeti /</span>
            yadyapyanubhavānnānyo 'nubhāvyo 'nubhavitānubhavanaṃ, tathāpi buddhyārūḍhena buddhiparikalpitenāntastha
            evaiṣa pramāṇaprameyaphalavyavahāraḥ pramātṛvyavahāraścetyapi draṣṭavyam /
            na pāramārthika ityarthaḥ /
            evaṃ ca siddhasādhanam /
            na hi brahmavādino nīlādyākārāṃ vittimabhyupagacchanti, kintvanirvacanīyaṃ nīlādīti
            /
            tathāhi-svarūpaṃ vijñānasyāsatyākārayuktaṃ prameyaṃ prameyaprakāśanaṃ pramāṇaphalaṃ,
            tatprakāśanaśaktiḥ pramāṇam /
            bāhyavādinorapi vaibhāṣikasautrāntikayoḥ kālpanika eva pramāṇaphalavyavahāro 'bhimata
            ityāha--<span class="bold">satyapi bāhyer'tha iti /</span>
            bhinnādhikaraṇatve hi pramāṇaphalayostadbhāvo na syāt /
            nahi khadiragocare paraśau palāśe dvaidhībhāvo bhavati /
            tasmādanayoraikādhikaraṇyaṃ vaktavyam /
            kathaṃ ca tadbhavati /
            yadi jñānasthe eva pramāṇaphale bhavataḥ /
            na ca jñānaṃ svalakṣaṇamanaṃśamaṃśābhyāṃ vastusadbhyāṃ yujyate /
            tadeva jñānamajñānavyāvṛttikalpitajñānatvāṃśaṃ phalam /
            aśaktivyāvṛttiparikalpitātmānātmaprakāśanaśaktyaṃśaṃ pramāṇam /
            prameyaṃ tvasya bāhyameva /
            evaṃ sautrāntikasamaye 'pi /
            jñānasyārthasārūpyamanīlākāravyāvṛttyā kalpitanīlākāratvaṃ pramāṇaṃ vyavasthāpanahetutvāt
            /
            ajñānavyāvṛttikalpitaṃ ca jñānatvaṃ phalaṃ vyavasthāpyatvāt /
            tathā cāhuḥ--'nahi</p>
         
         
         <p>vittisattaiva tadvedanā yuktā, tasyāḥ sarvatrāviśeṣāt /
            tāṃ tu sārūpyamāviśatsarūpayattadghaṭayet'iti /
            praśnapūrvakaṃ bāhyārthābhāva upapattīrāha--<span class="bold">kathaṃ punaravamyata iti /</span>
            sa hi vijñānālambanatvābhimato bāhyor'thaḥ paramāṇustāvanna saṃbhavati /
            ekasthūlanīlābhāsaṃ hi jñānaṃ na paramasūkṣmaparamāṇvābhāsam /
            na cānyābhāsamanyagocaraṃ bhavitumarhati /
            atiprasaṅgena sarvagocaratayā sarvasarvajñatvaprasaṅgāt /
            na ca pratibhāsadharmaḥ sthaulyamiti yuktam /
            vikalpāsahatvāt /
            kimayaṃ pratibhāsasya jñānasya dharma uta pratibhāsanakāler'thasya dharmaḥ /
            yadi pūrvaḥ kalpaḥ, addhā, tathāsati hi svāṃśālambanameva vijñānamabhyupetaṃ bhavati
            /
            evaṃ ca kaḥ pratikūlībhavatyanukūlamācarati /
            dvitīya iti cet /
            tathā hi--rūpaparimāṇava eva</p>
         
         
         <p>nirantaramutpannā ekavijñānopārohiṇaḥ sthaulyam /
            na cātra kasyacidbhrāntatā /
            nahi na te rūpaparamāṇavaḥ /
            naca na nirantaramutpannāḥ /
            na caikavijñānānupārohiṇaḥ /
            
            <p>
               tena mā bhūnnīlatvādivatparamāṇudharmaḥ, pratyekaṃ paramāṇuṣvabhāvāt /<br />
               pratibhāsadaśāpannānāṃ tu teṣāṃ bhaviṣyati bahutvādivatsāṃvṛtaṃ sthaulyam /<br />
               yathāhuḥ--'grahe 'nekasya caikena kiñcidrūpaṃ hi gṛhyate /<br />
               sāṃvṛtaṃ pratibhāsasthaṃ tadekātmanyasaṃbhavāt //1//
               </p>
         </p>
         
         
         <p>
            naca taddarśanaṃ bhrāntaṃ nānāvastugrahādyataḥ /<br />
            sāṃvṛtaṃ grahaṇaṃ nānyanna ca vastugraho bhramaḥ //2//
            </p>
         
         
         <p>'iti /
            tanna /
            nairantaryāvabhāsasya bhrāntatvāt /
            gandharasasparśaparamāṇvantaritā hi te rūpaparamāṇavo na nirantarāḥ tasmādārātsāntareṣu
            vṛkṣeṣvekadhanavanapratyayavadeṣa sthūlapratyayaḥ paramāṇuṣu sāntareṣu bhrānta eveti
            paśyāmaḥ /
            tasmāt kalpanāṣoḍhatve 'pi bhrāntatvādghaṭādipratyayasya pītaśaṅkhādijñānavanna pratyakṣatā
            paramāṇugocaratvābhyupagame /
            tadidamuktam,<span class="bold">na tāvatparamāṇavaḥ</span></p>
         
         
         <p><span class="bold">stambhādipratyayaparicchedyā bhavitumarhanti /
               nāpi tatsamūhā vā stambhādayo '</span>vayavinaḥ /
            teṣāmabhede paramāṇubhyaḥ paramāṇava eva /
            tatra coktaṃ dūṣaṇam /
            bhede tu gavāśvasyevātyantavailakṣaṇyamiti na tādātmyam /
            samavāyaśca nirākṛta iti /
            evaṃ bhedābhedavikalpena jātiguṇakarmādīnapi pratyācakṣīta /
            tasmādyadyatpratibhāsate tasya sarvasya vicārāsahatvāt, apratibhāsamānasadbhāve ca
            pramāṇābhāvānna bāhyālambanāḥ pratyayā iti /
            api ca na tāvadvijñānamindriyavannilīnamarthaṃ pratyakṣayitumarhati /
            nahi yathendriyamarthaviṣayaṃ jñānaṃ janayatyevaṃ vijñānamaparaṃ vijñānaṃ janayitumarhati
            /
            tatrāpi samānatvādanuyogasyānavasthāprasaṅgāt /
            na cārthādhāraṃ prākaṭyalakṣaṇaṃ phalamādhātumutsahate /
            atītānāgateṣu tadasaṃbhavāt /
            nahyasti saṃbhavo 'pratyutpanno dharmī dharmāścāsya pratyutpannā iti /
            tasmājjñānasvarūpapratyakṣataivārthapratyakṣatābhyupeyā /
            taccānākāraṃ sadājānato bhedābhāvāt kathamarthabhedaṃ vyavasthāpayediti tadbhedavyavasthāpanāyākārabhedo
            'syaiṣitavyaḥ /
            taduktam--'na hi vittisattaiva tadvedanā yuktā, tasyāḥ sarvatrāviśeṣāt /
            tāṃ tu sārūpyamāviśatsarūpayattadghaṭayet'iti /
            ekaścāyamākāro 'nubhūyate /
            sa cedvijñānasya nārthasadbhāve kiñcana pramāṇamastītyāha--<span class="bold">apicānubhavamātreṇa sādhāraṇātmano jñānasyeti /
               api ca sahopalambhaniyamāditi /</span>
            yadyena saha niyatasahopalambhanaṃ tattato na bhidyate, yathaikasmāccandramaso dvitīyaścandramāḥ
            /
            niyatasahopalambhanaścārtho jñāneneti vyāpakaviruddhopalabdhiḥ /
            
            <p>
               niṣedhyo hi bhedaḥ sahopalambhāniyamena vyāpto yathā bhinnāvaśvinau nāvaśyaṃ sahopalabhyete
               kadācidabhrāpidhāne 'nyatarasyaikasyopalabdheḥ /<br />
               so 'yamiha bhedavyāpakāniyamavirūddho niyama upalabhyamānastadvyāpyaṃ bhedaṃ nivartayatīti
               /<br />
               taduktam--'sahopalambaniyamādabhedo nīlataddhiyoḥ /<br />
               bhedaśca bhrāntivijñānairddṛśyatendāvivādvaye //
               </p>
         </p>
         
         
         <p>'iti /
            <span class="bold">svapnādivaccedaṃ draṣṭavyam /</span>
            yo yaḥ pratyayaḥ sa sarvo bāhyānāvambanaḥ, yathā svapnamāyādipratyayaḥ, tathā</p>
         
         
         <p>caiṣa vivādādhyāsitaḥ pratyaya iti svabhāvahetuḥ /
            bāhyānālambanatā hi pratyayatvamātrānubandhinī vṛkṣateva śiṃśapātvamātrānubandhinīti
            tanmātrānubandhini nirālambanatve sādhye bhavati pratyayatvaṃ svabhāvahetuḥ /
            atrāntare sautrāntikaścodayati--<span class="bold">kathaṃ punarasati bāhyer'the </span>nīlamidaṃ pītamityādi<span class="bold">pratyayavaicitryamupapadyate /</span>
            sa hi mene ye yasmin satyapi kādācitkāste sarve tadatiriktahetusāpekṣāḥ, yathāvivakṣatyajigamiṣati
            mayi vacanagamanapratibhāsāḥ pratyayāścetanasaṃtānāntarasāpekṣāḥ /
            tathā ca vivādādhyāsitāḥ satyapyālayavijñānasaṃtāne ṣaḍapi pravṛttipratyayā iti svabhāvahetuḥ
            /
            yaścāsāvālayavijñānasaṃtānātiriktaḥ kādācitkapravṛttijñānabhedahetuḥ sa bāhyor'thaṃ
            iti /
            vāsanāparipākapratyayakādācitkatvāt kadācidutpāda iti cet /
            nanvekasaṃtatipatitānāmālayavijñānānāṃ tatpravṛttivijñānajananaśaktirvāsanā, tasyāśca
            svakāryopajanaṃ pratyābhimukhyaṃ paripākastasya ca pratyayaḥ svasaṃtānavartī pūrvakṣaṇaḥ
            saṃtānāntarāpekṣānabhyupagamāt, tathāca sarve 'pyālayasaṃtānapatitāḥ paripākahetavo
            bhaveyuḥ /
            na vā kaścidapi, ālayasaṃtānapātitvāviśeṣāt /
            kṣaṇabhedācchaktibhedastasya ca kādācitkatvātkāryakādācitkatvamiti cet /
            nanvevamekasyaiva nīlajñānopajanasāmarthyaṃ tatprabodhasāmarthyaṃ ceti kṣaṇāntarasyaitanna
            syāt /
            sattve vā kathaṃ kṣaṇabhedātsāmarthyabheda ityālayasaṃtānavartinaḥ sarve samarthā
            iti samarthahetusadbhāve kāryakṣepānupapatteḥ /
            svasaṃtānamātrādhīnatve niṣedhyasya kādācitkatvasya viruddhaṃ sadātanatvaṃ tasyopalabdhyā
            kādācitkatvaṃ nivartamānaṃ hetvantarāpekṣatve vyavatiṣṭhata iti pratibandhasiddhiḥ
            /
            naca jñānasaṃtānāntaranibandhanatvaṃ</p>
         
         
         <p>sarveṣāmiṣyate pravṛttivijñānānāṃ vijñānavādibhirapi tu kasyacideva vicchinnagamanavacanapratibhāsasya
            pravṛttivijñānasya /
            api ca</p>
         
         
         <p>sattvāntarasaṃtānanimittatve tasyāpi sadā saṃnidhānānna kādācitkatvaṃ syāt /
            na hi sattvāntarasaṃtānasya deśataḥ kālato vā viprakarṣasaṃbhavaḥ /
            vijñānavāde vijñānātiriktadeśānābhyupagamādamūrtatvācca vijñānānāmadeśātmakatvātsaṃsārasyādimatvāprasaṅgenāpūrvasattvaprādurbhāvānabhyupagamācca
            na kālato 'pi viprakarṣasaṃbhavaḥ /
            tasmādasati bāhyer'the pratyayavaicitryānupapatterastyānumāniko bāhyārtha iti sautrāntikāḥ
            pratipedire, tānnirākaroti--<span class="bold">vāsanāvaicitryādityāha </span>vijñānavādī /
            idamatrākūtam--svasaṃtānamātraprabhavatve 'pi pratyayakādācitkatvopapattau saṃdigdhavipakṣavyāvṛttikatvena
            heturanaikāntikaḥ /
            tathāhi--bāhyanimittakatve 'pi kathaṃ kadācit nīlasaṃvedanaṃ kadācit pītasaṃvedanam
            /
            bāhyanīlapītasaṃnidhānāsaṃnidhānābhyāmiti cet /
            atha pītasaṃnidhāne 'pi kimiti nīlajñānaṃ na bhavati, pītajñānaṃ bhavati /
            tatra tasya sāmarthyādasāmarthyāccetarasminniti cet /
            kutaḥ punarayaṃ sāmarthyāsāmarthyabhedaḥ /
            hetubhedāditi cet /
            evaṃ tarhi kṣaṇānāmapi svakāraṇabhedanibandhaḥ śaktibhedo bhaviṣyati /
            saṃtānino hi kṣaṇāḥ kāryabhedahetavaste ca pratikāryaṃ bhidyante ca /
            na ca saṃtāno nāma kaścideka utpādakaḥ kṣaṇānāṃ yadabhedāt kṣaṇā na bhidyeran /
            nanūktaṃ na kṣaṇabhedābhedābhyāṃ śaktibhedābhedau, bhinnānāmapi kṣaṇānāmekasāmarthyopalabdheḥ
            /
            anyathaika eva kṣaṇe nīlajñānajananasāmarthyaṃ iti na bhūyo nīlajñānāni jāyeran /
            tatsamarthasyātītatvāt, kṣaṇāntarāṇāṃ cāsāmarthyāt /
            tasmāt kṣaṇabhede 'pi na sāmarthyabhedaḥ, saṃtānabhede tu sāmarthyaṃ bhidyata iti
            /
            tanna /
            yadi bhinnānāṃ saṃtānānāṃ naikaṃ sāmarthyaṃ, hanta tarhi nīlasaṃtānānāmapi mitho bhinnānāṃ
            naikamasti nīlākārādhānasāmarthyamiti saṃnidhāne 'pi</p>
         
         
         <p>nīlasaṃtānāntarasya na nīlajñānamupajāyeta /
            tasmātsaṃtānāntarāṇāmiva kṣaṇāntarāṇāmapi svakāraṇabhedādhīnopajanānāṃ keṣāñcideva
            sāmarthyabhedaḥ keṣāñcinneti vaktavyam /
            tathā caikālayajñānasaṃtānapatiteṣu kasyacideva jñānakṣaṇasya sa tādṛśaḥ sāmarthyātiśayo
            vāsanāparanāmā svapratyayāsāditaḥ /
            yato nīlākāraṃ pravṛttivijñānaṃ jāyate na pītākāram /
            kasyacittu sa tādṛśo yataḥ pītākāraṃ jñānaṃ na nīlākāramiti vāsanāvaicitryādeva svapratyayāsāditājjñānavaicitryasiddherna
            tadatiriktārthasadbhāve kiñcanāsti pramāṇamiti paśyāmaḥ /
            ālayavijñānasaṃtānapatitamevāsaṃviditaṃ jñānaṃ vāsanā tadvaicitryānnīlādyanubhavavaicitryaṃ,
            pūrvanīlādyanubhavavaicitryācca vāsanāvaicitryamityanāditānayorvijñānavāsanayoḥ /
            tasmānna parasparāśrayadoṣasaṃbhavo bījāṅkurasaṃtānavaditi /
            anvayavyatirekābhyāmapi vāsanāvaicitryasyaiva jñānavaicitryahetutā nārthavaicitryasyetyāha--<span class="bold">api cānvayavyatirekābhyāmiti /
               evaṃ prāpte brūmaḥ /
               nābhāva upalabdheriti /</span>
            na khalvabhāvo bāhyasyārthasyādhyavasātuṃ śakyate /
            sa hyupalambhābhāvādvādhyavasīyeta, satyapyupalambhe tasya bāhyāviṣayatvādvā, satyapi
            bāhyaviṣayatve bāhyārthabādhakapramāṇasadbhāvādvā /
            na tāvat sarvathopalambhābhāva iti praśnapūrvakamāha--<span class="bold">kasmāt /
               upalabdheriti /</span>
            nahi sphuṭatare sarvajanīna upalambhe sati tadabhāvaḥ śakyo vaktumityarthaḥ /
            dvitīyaṃ pakṣamavalambate--<span class="bold">nanu nāhamevaṃ bravīmīti /</span>
            nirākaroti--<span class="bold">bāḍhamevaṃ bravīṣi /</span>
            upalabdhigrāhiṇā hi sākṣiṇopalabdhirgṛhyamāṇā bāhyaviṣayatvenaiva gṛhyate nopalabdhimātramityarthaḥ
            /
            <span class="bold">ataśca</span>iti vakṣyamāṇopapattiparāmarśaḥ /
            tṛtīyaṃ pakṣamālambate--<span class="bold">nanu</span></p>
         
         
         <p class="bold">bāhyasyārthasyāsaṃbhavāditi /</p>
         
         <p>nirākaroti--<span class="bold">nāyaṃ sādhuradhyavasāya iti /</span>
            idamatrākūtam--ghaṭapaṭādayo hi sthūlā bhāsante na tu paramasūkṣmāḥ /
            tatredaṃ nānādigdeśavyāpitvalakṣaṇaṃ sthaulyaṃ yadyapi jñānākāratvenāvaraṇānāvaraṇalakṣaṇena
            viruddhadharmasaṃsargeṇa yujyate jñānopādheranāvṛtatvādeva tathāpi taddeśatvātaddeśatvakampākampatvaraktāraktatvalakṣaṇairviruddhadhamrasaṃsargairasya
            nānātvaṃ prasajyamānaṃ jñānākāratve 'pi na śakyaṃ</p>
         
         
         <p>śakreṇāpi vārayitum /
            vyatirekāvyatirekavṛttivikalpau ca paramāṇoraṃśavattvaṃ copapāditāni vaiśeṣikaparīkṣāyām
            /
            tasmādbāhyārthavanna jñāne 'pi sthaulyasaṃbhavaḥ /
            na ca tāvat paramāṇvābhāsamekajñānam, ekasya nānātmatvānupapatteḥ /
            ākārāṇāṃ vā jñānatādātmyādekatvaprasaṅgāt /
            na ca yāvanta ākārāstāvantyeva jñānāni, tāvatāṃ jñānānāṃ mitho vārtānabhijñatayā sthūlānubhavābhāvaprasaṅgāt
            /
            
            <p>
               na ca tatpṛṣṭhabhāvī samastajñānākārasaṃkalanātmaka ekaḥ sthūlavikalpo vijṛmbhata
               iti sāṃpratam /<br />
               tasyāpi sākāratayā sthaulyāyogāt /<br />
               yathāha dharmakīrtiḥ-'tasmānnārthe na ca jñāne sthūlābhāsastadātmanaḥ /<br />
               ekatra pratiṣiddhatvādbahuṣvapi na saṃbhavaḥ //
               </p>
         </p>
         
         
         <p>'iti /
            tasmādbhavatāpi jñānākāraṃ sthaulyaṃ samarthayamānena<span class="bold">pramāṇapravṛttyapravṛttipūrvakau saṃbhavāsaṃbhavā</span>vāstheyau /
            tathā cedantāspadamaśakyaṃ jñānādbhinnaṃ bāhyamapahnotumiti /
            yacca jñānasya pratyarthaṃ vyavasthāyai viṣayasārūpyamāsthitaṃ, naitena viṣayo 'pahnotuṃ
            śakyaḥ,</p>
         
         
         <p>asatyarthe tatsārūpyasya tadvyavasthāyāścānupapatterityāha-<span class="bold">na ca jñānasya viṣayasārūpyāditi //</span>
            yaśca sahopalambhaniyama uktaḥ so 'pi vikalpaṃ na sahate /
            yadi jñānārthayoḥ sāhityenopalambhastato viruddho heturnābhedaṃ sādhayitumarhati,
            sāhityasya tadviruddhabhedavyāptatvādabhede tadanupapatteḥ /
            athaikopalambhaniyamaḥ /
            na ekatvasyāvācakaḥ sahaśabdaḥ /
            api ca kimekatvenopalambha āho eka upalambho jñānārthayoḥ /
            na</p>
         
         
         <p>tāvadekatvenopalambha ityāha--<span class="bold">bahirupalabdheśca viṣayasya /</span>
            athaikopalambhaniyamaḥ, tatrāha--<span class="bold">ata eva sahopalambhaniyamo 'pi pratyayaviṣayo 'rupāyopeyabhāvahetuko nābhedahetuka
               ityavagantavyam /</span>
            yathā hi sarvaṃ cākṣuṣaṃ prabhārūpānuviddhaṃ buddhibodhyaṃ niyamena manujairupalabhyate,
            na caitāvatā ghaṭādirūpaṃ prabhātmakaṃ bhavati, kintu prabhopāyatvānniyamaḥ, evamihāpyātmasākṣikānubhavopāyatvādarthasyaikopalambhaniyama
            iti /
            api ca yatraikavijñānagocarau ghaṭapaṭau tatrārthabhedaṃ vijñānabhedaṃ cādyavasyanti
            pratipattāraḥ /
            na caitadekātmye 'vakalpata ityāha--<span class="bold">apica ghaṭajñanaṃ paṭajñānamiti /</span>
            tathārthābhede 'pi vijñānabhedadarśanānna vijñānātmakatvamarthasyetyāha-<span class="bold">tathā ghaṭadarśanaṃ ghaṭasmaraṇamiti /</span>
            api ca svarūpamātraparyavasitaṃ jñānaṃ jñānāntaravārtānabhijñamiti yayorbhedaste dve
            na gṛhīte iti bhedo 'pi tadgato na gṛhīta iti /
            evaṃ kṣaṇikaśūnyānātmatvādayo 'pyanekapratijñāhetudṛṣṭāntajñānabhedasādhyāḥ /
            evaṃ svamasādhāraṇamanyato vyāvṛttaṃ lakṣaṇaṃ yasya tadapi yadvyāvartate yataśca vyāvartate
            tadanekajñānasādhyam /
            evaṃ sāmānyalakṣaṇamapi vidhirūpamanyāpoharūpaṃ vānekajñānagamyam /
            evaṃ vāsyavāsakabhāvo 'nekajñānasādhyaḥ /
            evamavidyopaplavavaśena yatsadasaddharmatvaṃ yathā nīlamiti saddharmaḥ, naraviṣāṇamityasaddharmaḥ,
            amūrtamiti sadasaddharmaḥ /
            
            <p>
               śakyaṃ hi śaśaviṣāṇamamūrtaṃ vaktum /<br />
               śakyaṃ ca vijñānamamūrtaṃ vaktum /<br />
               yathoktam--'anādivāsanodbhūtavikalpapariniṣṭhitaḥ /<br />
               śabdārthastrividho dharmo bhāvābhāvobhayāśrayaḥ //
               </p>
         </p>
         
         
         <p>'iti /
            evaṃ mokṣapratijñā ca yo mucyate yataśca mucyate yena mucyate tadanekajñānasādhyā
            /
            evaṃ vipratipannaṃ pratipādayituṃ pratijñeti yatpratipādayati yena pratipādayati yaśca</p>
         
         
         <p>puruṣaḥ pratipādyate yaśca pratipādayati tadanekajñānasādhyetyasatyekasminnanekārthajñānapratisaṃdhātari
            nopapadyate /
            tatsarvaṃ vijñānasya svāṃśālambane 'nupapannamityāha--<span class="bold">api ca dvayorvijñānayoḥ pūrvottarakālayoriti /</span>
            api ca bhedāśrayaḥ karmaphalabhāvo nābhinne jñāne bhavitumarhati /
            no khalu chidā chidyate kintu dāru /
            nāpi pākaḥ pacyate 'pi tu taṇḍulāḥ /
            tadihāpi na jñānaṃ svāṃśena jñeyamātmani vṛttivirodhādapi tu tadatiriktor'thaḥ, pācyā
            iva taṇḍulāḥ pākātiriktā iti /
            bhūmiracanāpūrvakamāha-<span class="bold">-kiñcānyat /
               vijñānaṃ vijñānamityabhyupagaccheteti /</span>
            codayati<span class="bold">-nanu vijñānasya svarūpavyatiriktagrāhyatva iti /</span>
            ayamarthaḥ--svarūpādatiriktamarthaṃ cedvijñānaṃ gṛhṇāti tatastadapratyakṣaṃ sannarthaṃ
            pratyakṣayitumarhati /
            na hi cakṣuriva tannilīnamarthe kañcanātiśayamādhatte, yenārthamapratyakṣaṃ satpratyakṣayet
            /
            apitu tatpratyakṣataivārthapratyakṣatā /
            yathāhuḥ--'apratyakṣopalambhasya nārthadṛṣṭiḥ prasidhyati'iti /
            taccet jñānāntareṇa pratīyeta tadapratītaṃ nārthaviṣayaṃ jñānamaparokṣayitumarhati
            /
            evaṃ tattadityanavasthā tasmādanavasthāyā bibhyatā varaṃ svātmani vṛttirāsthitā /
            apica yathā pradīpo na dīpāntaramapekṣate, evaṃ jñānamapi na jñānāntaramapekṣitumarhati
            samatvāditi /
            tadetatpariharati--<span class="bold">tadubhayamapyasat /
               vijñānagrahaṇamātra eva vijñānasākṣiṇo grahaṇākāṅkṣānutpādādanavasthāśaṅkānupapatteḥ
               /</span>
            ayamarthaḥ--satyamapratyakṣasyopalambhasya nārthadṛṣṭiḥ prasidhyati, na tūpalabdhāraṃ
            prati tatpratyakṣatvāyopalambhāntaraṃ prārthanīyam, apitu tasminnindriyārthasaṃnikarṣādantaḥ
            karaṇavikārabheda utpannamātra eva prabhāturarthaścopalambhaśca pratyakṣau bhavataḥ
            /
            artho hi nilīnasvabhāvaḥ pramātāraṃ prati svapratyakṣatvāyāntaḥkaraṇavikārabhedamanubhavamapekṣate,
            anubhavastu jaḍo 'pi svacchatayā caitanyabimbodgrahaṇāya nānubhavāntaramapekṣate,
            yenānavasthā bhavet /
            nahyasti saṃbhavo 'nubhava utpannaśca, na ca pramātuḥ pratyakṣo bhavati, yathā nīlādiḥ
            /
            tasmādyathā chettā</p>
         
         
         <p>chidayā chedyaṃ vṛkṣādi vyāpnoti, na tu chidā chidāntareṇa, nāpi chidaiva chetrī,
            kintu svata eva devadattādiḥ, yathā vā paktā pākyaṃ pākena vyāpnoti nanu pākaṃ pākāntareṇa,
            nāpi pāka eva paktā kintu svata eva devadettādiḥ, evaṃ pramātā prameyaṃ nīlādi pramayā
            vyāpnoti na tu pramāṃ pramāntareṇa, nāpi pramaiva pramātrī, kintu svata eva pramāyāḥ
            pramātā vyāpakaḥ /
            na ca pramātari kūṭasthanityacaitanye pramāpekṣāsaṃbhavo yataḥ pramātuḥ pramāyāḥ pramātrantarāpekṣāyāmanavasthā
            bhavet /
            tasmāt suṣṭhūktaṃ 'vijñānagrahaṇamātra eva vijñānasākṣiṇaḥ pramātuḥ kūṭasthanityacaitanyasya
            grahaṇākāṅkṣānutpādāt'iti /
            yaduktaṃ 'samatvādavabhāsyāvabhāsakabhāvānupapatteḥ'iti /
            tatrāha-</p>
         
         
         <p class="bold">sākṣipratyayayośca svabhāvavaiṣamyādupalabdhrupalabhyabhāvopapatteḥ /</p>
         
         <p>mā bhūt jñānayoḥ sāmyena grāhyagrāhakabhāvaḥ /
            jñātṛjñānayostu vaiṣamyādupapadyata eva /
            grāhyatvaṃ ca jñānasya na grāhakakriyājanitaphalaśālitayā yathā bāhyārthasya, phale
            phalāntarānupapatteḥ /
            yathāhuḥ--'na saṃvidaryate phalatvāt'iti /
            api tu pramātāraṃ prati svataḥsiddhaprakaṭatayā /
            grāhyo 'pyarthaḥ pramātāraṃ prati satyāṃ saṃvidi prakaṭaḥ saṃvidapi prakaṭā /
            yathāhuranye--nāsyāḥ karmabhāvo vidyate iti /
            syādetat yatprakāśate tadanyena prakāśyate yathā jñānārthau tathā ca sākṣiti nāsti
            pratyayasākṣiṇorvaiṣamyamityata āha--<span class="bold">svayaṃsiddhasya ca sākṣiṇo 'pratyākhyeyatvāt /</span>
            tathāhi--asya sākṣiṇaḥ sadāsaṃdigdhāviparītasya nityasākṣātkāratānāgantukaprakāśatve
            ghaṭate /
            tathāhi--pramātā saṃdihāno 'pyasaṃdigdho viparyasyannapyaviparītaḥ parokṣamarthamutprekṣamāṇo
            'pyaparokṣaḥ smarannapyanubhavikaḥ</p>
         
         
         <p>prāṇabhṛnmātrasya /
            na caitadanyādhīnasaṃvedanatve ghaṭate /
            anavasthāprasaṅgaścoktaḥ /
            tasmātsvayaṃsiddhatāsyānicchatāpyapratyākhyeyā pramāṇamārgayattatvāditi /
            kiñcoktena krameṇa jñānasya svayamavagantṛtvābhāvātpramāturanabhyupagame <span class="bold">ca pradīpavadvijñānamavabhāsakāntaranirapekṣaṃ svayameva prathata iti bruvatāpramāṇagamyaṃ
               vijñānamanavagantṛkamityuktaṃ syāt /
               śilāghanamadhyasthapradīpasahasraprathanavat /</span>
            avagantuścetkasyacidapi na prakāśate kṛtamavagamena svayaṃprakāśeneti /
            vijñānamevāvagantriti manvānaḥ śaṅkate--<span class="bold">bāḍhamevam /
               anubhavarūpatvāditi /</span>
            na phalasya kartṛtvaṃ karmatvaṃ vāstīti pradīpavatkartrantarameṣitavyaṃ, tathā ca
            na siddhasādhanamiti pariharati--<span class="bold">na /
               anyasyāvaganturiti /</span>
            nanu sākṣisthāne 'stvasmadabhimatameva vijñānaṃ tathā ca nāmnyeva vipratipattirnārthā
            iti śaṅkate--<span class="bold">sākṣiṇo 'vagantuḥ svayaṃsiddhatāmupakṣipatā</span>abhipreya<span class="bold">tā svayaṃ prathate vijñānamityeṣa eveti /</span>
            nirākaroti--<span class="bold">neti /</span></p>
         
         
         <p>
            bhavanti hi vijñānasyotpādādayo dharmā abhyupetāstathā cāsya phalatayā nāvagantṛtvaṃ,
            kartṛphalabhāvasyaikatra virodhāt /<br />
            kintu pradīpāditulyatetyarthaḥ //28//
            </p>
         
         
         
         
         
         <p>START BsVBh_2,2.5.29</p>
         
         
         <p class="bold">vaidharmyāc ca na svapnādivat | BBs_2,2.29 |</p>
         
         <p>bādhābādhau vaidharmyam /
            svapnapratyayo bādhito jāgratpratyayaścābādhitaḥ /
            tvayāpi cāvaśyaṃ jāgratpratyayasyābādhitatvamāstheyaṃ, tena hi svapnapratyayo bādhito
            mithyetyavagamyate /
            jāgratpratyayasya tu bādhyatve svapnapratyayasyāsau na bādhako bhavet /
            nahi bādhyameva bādhakaṃ bhavitumarhati /
            tathā ca na svapnapratyayo mithyeti sādhyavikalo dṛṣṭāntaḥ syāt svapnavaditi /
            tasmādbādhābādhābhyāṃ vaidharmyānna svapnapratyayadṛṣṭāntena jāgratpratyayasya śakyaṃ
            nirālambanatvamadhyavasātum<span class="bold"> /
               nidrāglānamiti /</span>
            karaṇadoṣābhidānam /
            mithyātvāya vaidharmyāntaramāha-<span class="bold">-api ca smṛtireveti /</span>
            saṃskāramātrajaṃ hi vijñānaṃ smṛtiḥ /
            pratyutpannendriyasaṃprayogaliṅgaśabdasārūpyānyathānupapadyamānayogyapramāṇānutpattilakṣaṇasāmagrīprabhavaṃ
            tu</p>
         
         
         <p>jñānamupalabghiḥ /
            tadiha nidrāṇasyasāmagryantaravirahātsaṃskāraḥ pariśiṣyate, tena saṃskārajatvātsmṛtiḥ,
            sāpi ca nidrādoṣādviparītāvartamānamapi pitrādi vartamānatayā bhāsayati /
            tena smṛtereva tāvadupalabdherviśeṣastasyāśca smṛtervaiparītyamiti /
            ato mahadantaramityarthaḥ /
            api ca svataḥprāmāṇye siddhe jāgratpratyayānāṃ yathārthatvamanubhavasiddhaṃ nānumānenānyathayituṃ
            śakyam, anubhavavirodhena tadanutpādāt /
            abāditaviṣayatāpyanumānotpādasāmagrīgrāhyatayā pramāṇam /
            na ca kāraṇābhāve kāryamutpattumarhatītyāśayavānāha-<span class="bold">api cānubhavavirodhaprasaṅgāditi</span> //29 //</p>
         
         
         
         
         
         <p>START BsVBh_2,2.5.30</p>
         
         
         <p class="bold">na bhāvo 'nupalabdheḥ | BBs_2,2.30 |</p>
         
         <p>yathālokadarśanaṃ cānvayavyatirekāvanuśriyamāṇāvartha evopalabdherbhavato nārthānapekṣāyāṃ
            vāsanāyām /
            vāsanāya apyarthopalabdhyadhīnatvadarśanādityarthaḥ /
            api cāśrayābhāvādapi na laukikī vāsanopapadyate /
            na ca kṣaṇikamālayavijñānaṃ vāsanādhāro bhavitumarhati /
            dvayoryugapadutpadyamānayoḥ savyadakṣiṇaśṛṅgavadādhārādheyabhāvābhāvāt /
            prāgutpannasya cādheyotpādasamaye 'sataḥ kṣaṇikatvavyāghāta ityāśayavānāha--<span class="bold">api ca vāsanā nāmeti /</span></p>
         
         
         <p>śeṣamatirohitārtham //30//</p>
         
         
         
         
         
         <p>START BsVBh_2,2.5.31</p>
         
         
         <p class="bold">kṣaṇikatvāc ca | BBs_2,2.31 |</p>
         
         <p>syādetat /
            yadi sākāraṃ vijñānaṃ saṃbhavati bāhyaścārthaḥ sthūlasūkṣmavikalpenāsaṃbhavī hantaivamarthajñāne
            sattvena tāvadvicāraṃ na sahete /
            nāpyasattvena, asato bhāsanāyogāt /
            nobhayatvena, virodhātsadasatorekatrānupapatteḥ /
            
            <p>
               nāpyanubhayatvena, ekaniṣedhasyetaravidhānanāntarīyakatvāt /<br />
               tasmādvicārāsahatvamevāstu tattvaṃ vastūnām /<br />
               yathāhuḥ--'iyaṃ vastu balāyātaṃ yadvadanti vipaścitaḥ /<br />
               yathā yathārthāścintyante vivicyante tathā tathā //
               </p>
         </p>
         
         
         <p>'iti //</p>
         
         
         <p>na kvacidapi pakṣe vyavataṣṭhanta ityarthaḥ /</p>
         
         
         <p>tadetannirācikīrṣurāha-<span class="bold">-śūnyavādipakṣastu sarvapramāṇavipratiṣiddha iti tannirākaraṇāya nādaraḥ kriyate /</span>
            laukikāni hi pramāṇāni sadasattvagocarāṇi /
            taiḥ khalu satsaditi gṛhyamāṇaṃ yathābhūtamaviparītaṃ tattvaṃ</p>
         
         
         <p>vyavasthāpyate /
            asaccāsaditi gṛhyamāṇaṃ yathābhūtamaviparītaṃ tattvaṃ vyavasthāpyate /
            sadasatośca vicārāsahatvaṃ vyavasthāpayatā sarvapramāṇavipratiṣiddhaṃ vyavasthāpitaṃ
            bhavati /
            tathā ca sarvapramāṇavipratiṣedhānneyaṃ vyavasthopapadyate /
            yadyucyeta tāttvikaṃ prāmāṇyaṃ pramāṇānāmanena vicāreṇa vyudasyate na sāṃvyavahārikam
            /
            tathāca bhinnaviṣayatvānna sarvapramāṇavipratiṣedha ityata āha--<span class="bold">nahyeyaṃ sarvapramāṇaprasiddho lalokavyavahāro 'nyatattvamanadhigamya śakyate 'pahnotum
               /</span>
            pramāṇāni hi svagocare pravartamānāni tattvamidamityeva pravartante /
            atāttvikatvaṃ tu tadgocarasyānyato bādhakādavagantavyam /
            na punaḥ sāṃvyavahārikaṃ naḥ prāmāṇyaṃ na tu tāttvikamityeva pravartante /
            bādhakaṃ cātāttvikatvameṣāṃ tadgocaraviparītatattvopadarśanena darśayet /
            yathā śuktikeyaṃ na rajataṃ marīcayo na toyamekaścandro na candradvayamityādi, tadvadihāpi
            samastapramāṇagocaraviparītatattvāntaravyavasthāpanenātāttvikatvameṣāṃ pramāṇānāṃ
            bādhakena darśanīyaṃ na tvavyavasthāpitatattvāntareṇa pramāṇāni śakyāni bādhitum /
            vicārāsahatvaṃ vastūnāṃ tattvaṃ vyavasthāpayadbādhakamatāttvikatvaṃ pramāṇānāṃ darśayatīti
            cet, kiṃ punaridaṃ vicārāsahatvaṃ vastu yattattvamabhimataṃ, kiṃ tadvastu paramārthataḥ
            sadādīnāmanyatamat kevalaṃ vicāraṃ na sahate, atha vicārāsahatvena nistattvameva /
            tatra paramārthataḥ sadādīnāmanyatamadvicāraṃ na sahata iti vipratiṣiddham /
            na sahate cenna sadādīnāmanyatamat /
            anyatamaccet kathaṃ na vicāraṃ sahate /
            atha nistattvaṃ cet kathamanyatamattattvamavyavasthāpya śakyamevaṃ vaktum /
            na ca nistattvataiva tattvaṃ bhāvānām /
            tāsati hi tattvābhāvaḥ syāt /
            so 'pi ca vicāraṃ na sahata ityuktaṃ bhavadbhiḥ /
            api cāropitaṃ</p>
         
         
         <p>
            niṣedhanīyam /<br />
            āropaśca tattvādhiṣṭhāno dṛṣṭo yathā śuktikādiṣu rajatādeḥ /<br />
            na cet kiñcidasti tattvaṃ kasya kasminnāropaḥ /<br />
            tasmānniṣprapañcaṃ paramārthasadbrahmānirvācyaprapañcātmanāropyate, tacca tattvaṃ
            vyavasthāpyātāttvikatvena sāṃvyavahārikatvaṃ pramāṇānāṃ bādhakenopapadyata iti yuktamutpaśyāmaḥ
            //31//
            </p>
         
         
         
         
         
         <p>START BsVBh_2,2.5.32</p>
         
         
         <p class="bold">sarvathānupapatteś ca | BBs_2,2.32 |</p>
         
         <p>vibhajate-<span class="bold">kiṃ bahunā</span>uktena<span class="bold">yathāyathā</span>granthator'thataśca<span class="bold">ayaṃ vaināśikasamaya iti /</span></p>
         
         
         <p>
            granthatastāvatpaśyanātiṣṭhanāmiddhapoṣadhādyasādhupadaprayogaḥ /<br />
            arthataśca nairātmyamabhyupetyālayavijñānaṃ samastavāsanādhāramabhyupagacchannakṣaramātmānamabhyupaiti
            /<br />
            evaṃ kṣaṇikatvamabhyupetya 'utpādādvā tathāgatānāmanutpādādvā sthitaivaiṣāṃ dharmāṇāṃ
            dharmatā dharmasthititā'iti nityatāmupaitītyādi bahūnnetavyamiti //32//
            </p>
         
         
         
         
         
         <p>START BsVBh_2,2.6.33</p>
         
         
         <p class="bold">naikasminnasaṃbhavāt | BBs_2,2.33 |</p>
         
         <p>nirasto muktakacchānāṃ sugatānāṃ samayaḥ /
            vivasanānāṃ samaya idānīṃ nirasyate /
            tatsamayamāha saṃkṣepavistarābhyām /
            <span class="bold">sapta caiṣāṃ padārthāḥ saṃmatā iti /</span>
            tatra saṃkṣepamāha--<span class="bold">saṃkṣepatastu dvāveva padārthāviti /</span>
            bodhātmako jīvo jaḍavargastvajīva iti /
            yathāyogaṃ tayorjīvājīvayorimamaparaṃ prapañcamācakṣate /
            tamāha--<span class="bold">pañcāstikāyā nāmeti /
               sarveṣāmapyeṣāmavāntaraprabhedāniti /</span>
            jīvāstikāyastridhā--baddho mukto nityasiddhaśceti /
            pudgalāstikāyāḥ ṣoḍhā-pṛthivyādīni catvāri bhūtāni sthāraṃ jaṅgamaṃ ceti dharmāstikāyaḥ
            pravṛttyanumeyo 'dharmāstikāyāḥ sthityanumeyaḥ /
            ākāśāstikāyo dvedhā-lokākāśo 'lokākāśaśca /
            tatroparyupari sthitānāṃ lokānāmantarvartī lokākāśasteṣāmupari mokṣasthānamalokākāśaḥ
            /
            tatra hi na lokāḥ santi /
            tadevaṃ jīvājīvapadārthau pañcadhā prapañcitau /
            āstravasaṃvaranirjarāstrayaḥ padārthāḥ</p>
         
         
         <p>pravṛttilakṣaṇāḥ prapañcyante /
            dvidhā pravṛttiḥ samyaṅmithyā ca /
            tatra mithyā pravṛttirāsravaḥ /
            samyakpravṛttī tu saṃvaranirjarau /
            āsrāvayati puruṣaṃ viṣayeṣvitīndriyapravṛttirāsravaḥ /
            indriyadvārā hi pauruṣaṃ jyotirviṣayān spṛśadrūpādijñānarūpeṇa pariṇamata iti /
            anye tu karmāṇyāsravamāhuḥ /
            tāni hi kartāramabhivyāpya sravanti kartāramanugacchantītyāsravaḥ /
            seyaṃ mithyāpravṛttiranarthahetutvāt /
            saṃvaranirjarau ca samyakpravṛttī /
            tatra śamadamādirūpā pravṛttiḥ saṃvaraḥ /
            sā hyāsravasrotaso dvāraṃ saṃvṛṇotāti saṃvara ucyate /
            nirjarastvanādikālapravṛttikaṣāyakaluṣapuṇyāpuṇyaprahāṇahetustaptaśilārohaṇādiḥ /
            sa hi niḥśeṣaṃ puṇyāpuṇyaṃ sukhaduḥkhopabhogena jarayatīti nirjaraḥ /
            bandho 'ṣṭavidhaṃ karma /
            tatra ghātikarma caturvidham /
            tadyathā--jñānāvaraṇīyaṃ darśanāvaraṇīyaṃ mohanīyamantarāyamiti /
            tathā catvāryaghātikarmāṇi /
            tadyathā--vedanīyaṃ nāmikaṃ gotrikamāyuṣkaṃ ceti /
            tatra samyag jñānaṃ na mokṣasādhanaṃ, nahi jñānādvastusiddhiratiprasaṅgāditi viparyayo
            jñānāvaraṇīyaṃ karmocyate /
            ārhatadarśanābhyāsānna mokṣa iti jñānaṃ darśanāvaraṇīyaṃ karma /
            bahuṣu vipratiṣiddheṣu tīrthakarairupadarśiteṣu mokṣamārgeṣu viśeṣānavadhāraṇaṃ mohanīyaṃ
            karma /
            mokṣamārgapravṛttānāṃ tadvighnakaraṃ vijñānamantarāyaṃ karma /
            tānīmāni śreyohantṛtvāddhātikarmāṇyucyante /
            aghātāni karmāṇi, tadyathā vedanīyaṃ karma śuklapudgalavipākahetuḥ, taddhi</p>
         
         
         <p>bandho 'pi na niḥśreyasaparipanthi tattvajñānāvighātakatvāt /
            śuklapudgalārambhakavedanīyakarmānuguṇaṃ nāmikaṃ karma, taddhi śuklapudgalasyādyāvasthāṃ
            kalalabuddhudādimārabhate /
            gotrikamavyākṛtaṃ tato 'pyādyaṃ śaktirūpeṇāvasthitam /
            āyuṣkaṃ tvāyuḥ kāyati kathayatyutpādanadvāretyāyuṣkam /
            tānyetāni śuklapudgalādyāśrayatvādaghātīni karmāṇi /
            tadetat karmāṣṭakaṃ puruṣaṃ badhnātīti bandhaḥ /
            vigalitasamastakleśatadvāsanasyānāvaraṇajñānasya sukhaikatānasyātmana upari deśāvasthānaṃ
            mokṣa</p>
         
         
         <p>ityeke /
            anye tūrdhvagamanaśīlo hi jīvo dharmādharmāstikāyena baddhastadvimokṣādyadūrdhvaṃ
            gacchatyeva sa mokṣa iti /
            ta ete saptapadārthā jīvādayaḥ sahāvāntaraprabhedairapanyastāḥ /
            tatra<span class="bold">sarvatra cemaṃ saptabhaṅgīnayaṃ nāma nyāyamavatārayanti, syādasti, syānnāsti, syādasti
               ca nāsti ca, syādavaktavyaḥ, syādasti cāvaktavyaśca, syānnāsti cāvaktavyaśca, syādasti
               ca nāsti cāvaktavyaśceti /</span></p>
         
         
         <p>
            syācchabdaḥ khalvayaṃ nipātastiṅantapratirūpako 'nekāntadyotī /<br />
            yathāhuḥ--'vākyeṣvanekāntadyoti gamyaṃ prativiśeṣaṇam /<br />
            syānnipātor'thayogitvāttiṅantapratirūpakaḥ //
            </p>
         
         
         <p>'iti /
            
            <p>
               yadi punarayamanekāntadyotakaḥ syācchabdo na bhavet syādastītivākye syātpadamanarthakaṃ
               syāt tadidamuktam--'arthayogitvāt'iti /<br />
               anaikāntadyotakatve tu syādasti kathañcidastīti syātpadātkathañcidartho 'stītyanenānuktaḥ
               pratīyata iti nānarthakyam /<br />
               tathā ca 'syādvādaḥ sarvathaikāntatyāgātkiṃvṛttacidvidheḥ /<br />
               saptabhaṅganayāpekṣoheyādeyaviśeṣakṛt //
               </p>
         </p>
         
         
         <p>'kiṃvṛtte pratyaye khalvayaṃ cinnipātavidhinā sarvathaikāntatyāgāt saptasvekānteṣu
            yo bhaṅgastatra yo nayastadapekṣaḥ san heyopādeyabhedāya syādvādaḥ kalpate /
            tathāhi--yadi vastvastyevetyevaikāntatastat sarvathā sarvadā sarvatra sarvātmanāstyeveti
            na tadīpsājihāsābhyāṃ kvacit kadācit kathañcit kaścit pravarteta nivarteta vā prāptāprāpaṇīyatvāt,
            heyahānānupapatteśca /
            anaikāntapakṣe tu kvacit kadācit kasyacit kathañcit sattve hānopādāne prekṣāvatāṃ
            kalpete iti /
            tamenaṃ saptabhaṅgīnayaṃ dūṣayati--<span class="bold">naikasminnasaṃbhavāt /</span>
            vibhajate--<span class="bold">na hyekasmindharmaṇi </span>paramārthasati paramārthasatāṃ<span class="bold">yugapatsattvādīnāṃ dharmāṇāṃ </span>parasparaparihārasvarūpāṇāṃ<span class="bold">samāveśaḥ saṃbhavati /</span>
            etaduktaṃ bhavati--satyaṃ yadasti</p>
         
         
         <p>vastutastatsarvathā sarvadā sarvatra sarvātmanā nirvacanīyena rūpeṇāstyeva na nāsti,
            yathā pratyagātmā /
            yattu kvacit kathañcit kadācit kenacidātmanāstītyucyate, yathā prapañcaḥ, tadvyavahārato
            na tu paramārthataḥ, tasya vicārāsahatvāt /
            na ca pratyayamātraṃ vāstavatvaṃ vyavasthāpayati, śuktimarumarīcikādiṣu rajatatoyāderapi
            vāstavatvaprasaṅgāt /
            laukikānāmabādhena tu tadvyavasthāyāṃ dehātmābhimānasyāpyabādhena tāttvikatve sati
            lokāyatamatāpātena nāstikatvaprasaṅgāt /
            paṇḍitarūpāṇāṃ tu dehātmābhimānasya vicārato bādhanaṃ prapañcasyāpyanaikāntasya tulyamiti
            /
            api ca sadasattvayoḥ parasparaviruddhatvena samuccayābhāve vikalpaḥ /
            na ca vastuni vikalpaḥ saṃbhavati /
            tasmāt sthāṇurvā puruṣo veti jñānavat saptatvapañcatvanirdhāraṇasya phalasya nirdhārayituśca
            pramātustatkaraṇasya pramāṇasya ca tatprameyasya ca saptatvapañcatvasya sadasattvasaṃśaye
            sādhu samarthitaṃ tīrthakaratvamṛṣemeṇātmanaḥ /
            nirdhāraṇasya caikāntasattve sarvatra nānekāntavāda ityāha--<span class="bold">ya ete sapta padārthā iti /</span></p>
         
         
         <p>śeṣamatirohitārtham //33//</p>
         
         
         
         
         
         <p>START BsVBh_2,2.6.34</p>
         
         
         <p class="bold">evaṃ cātmākārtsnyam | BBs_2,2.34 |</p>
         
         <p>evaṃ ceti cena samuccayaṃ dyotayati /
            śarīraparimāṇatve hyātmano 'kṛtsnatvaṃ paricchinnatvam /
            tathā cānityatvam /
            ye hi paricchinnāste sarve 'nityā yathā ghaṭādayastathā cātmeti /
            tadetadāha--<span class="bold">yathaikasmindharmiṇīti /</span>
            idaṃ cāparamakṛtsnatvena sūtritamityāha--<span class="bold">śarīrāṇāṃ cānavasthitaparimāṇatvāditi</span> /
            manuṣyakāyaparimāṇo hi jīvo na hastikāyaṃ kṛtsnaṃ vyāptumarhatyalpatvādityātmanaḥ
            kṛtsnaśarīrāvyāpitvādakārtsnyam, tathā ca na śarīraparimāṇatvamiti /
            tathā hastiśīraraṃ parityajya yadā puttikāśarīro bhavati tadā na tatra kṛtsnaḥ puttikāśarīre
            saṃmīyetetyakārtsnyamātmanaḥ /
            sugamamanyat /
            codayati--<span class="bold">syādetat /
               anantāvayava iti /</span>
            yathā hi pradīpo ghaṭamahāharmyodaravartī saṃkocavikāśavānevaṃ jīvo 'pi puttikāhastidehayorityarthaḥ
            /
            tadetadvikalpya dūṣayati--<span class="bold">teṣāṃ</span></p>
         
         
         <p class="bold">punaranantānāmiti /</p>
         
         <p>na tāvatpradīpo 'tra nidarśanaṃ bhavitumarhati, anityatvaprasaṅgāt /
            viśarāravo hi pradīpāvayavaḥ<span class="bold">, </span>pradīpaścāvayavī pratikṣaṇamutpattinirodhadharmā, tasmādanityatvāttasya nāsthiro jīvastadavayavāścābhyupetavyāḥ
            /
            tathā ca vikalpadvayoktaṃ dūṣaṇamiti /
            yacca jīvāvayavānāmānantyamuditaṃ tadanupapannataramityāha--<span class="bold">api ca śarīramātreti //34//</span></p>
         
         
         <p>śaṅkāpūrvaṃ sūtrāntaramavatārayati-<span class="bold">atha paryāyeṇeti /</span>
            tatrāpyucyate--</p>
         
         
         
         
         
         <p>START BsVBh_2,2.6.35</p>
         
         
         <p><span class="bold">na ca paryāyād apy avirodho vikārādibhyaḥ | BBs_2,2.35 |</span></p>
         
         
         <p><span class="bold">karmāṣṭaka</span>muktaṃ jñānāvaraṇīyādi /
            kiṃ cātmano nityatvābhyupagame āgacchatāmapagacchatāṃ</p>
         
         
         <p>cāvayavānāmiyattānirūpaṇena cātmajñānābhāvānnāpavarga iti bhāvaḥ /
            <span class="bold">ata evamādidoṣaprasaṅgāditi /</span><br />
            ādigrahaṇasūcitaṃ doṣaṃ brūmaḥ /
            kiṃ caite jīvāvayavāḥ pratyekaṃ vā cetayeran samūho vā /
            teṣāṃ pratyekaṃ caitanye bahūnāṃ cetanānāmekābhiprāyatvaniyamābhāvāt kadācidviruddhadikkriyatvena
            śarīramunmathyeta /
            samūhacaitanye tu hastiśarīrasya puttikāśarīratve dvitrāvayavaśeṣo jīvo na cetayet
            /
            vigalitabahusamūhitayā samūhasyābhāvātputtikāśarīre iti /
            <span class="bold">athaveti /</span>
            pūrvasūtraprasañjitāyāṃ jīvānityatāyāṃ bauddhavatsaṃtānanityatāmāśaṅkyedaṃ sūtram--'na
            ca paryāyādapyavirodho vikārādibhyaḥ' /
            na ca paryāyāt parimāṇānavasthāne 'pi saṃtānābhyupagamenātmano nityatvādavirodho bandhamokṣayoḥ
            /
            kutaḥ /
            
            <p>
               pariṇāmādibhyo doṣebhyaḥ /<br />
               saṃtānasya vastutve pariṇāmastataścarmavadanityatvādidoṣaprasaṅgaḥ /<br />
               avastutve cādigrahaṇasūcito nairātmyāpattidoṣaprasaṅga iti /<br />
               visico vivasanāḥ //35//
               </p>
         </p>
         
         
         
         
         
         <p>START BsVBh_2,2.6.36</p>
         
         
         <p class="bold">antyāvasthiteś cobhayanityatvād aviśeṣaḥ | BBs_2,2.36 |</p>
         
         <p>evaṃ hi mokṣāvasthābhāvi jīvaparimāṇaṃ nityaṃ bhavet,</p>
         
         
         <p>yadyabhūtvā na bhavet /
            abhūtvā bhāvināmanityatvādghaṭādīnām /
            kathaṃ cābhūtvā na bhavedyadi prāgapyāsīt /
            na ca parimāṇāntarāvarodhe 'pūrvaṃ bhavitumarhati /
            tasmādantyameva parimāṇaṃ pūrvamapyāsīdityabhedaḥ /
            tathā caikaśarīraparimāṇataiva syānnopacitāpacitaśarīraprāptiḥ śarīraparimāṇatvābhyupagamavyāghātāditi
            /
            
            <p>
               atra cobhayoḥ parimāṇayornityatvaprasaṅgāditi yojanā /<br />
               ekaśarīraparimāṇataiveti ca dīpyam /<br />
               dvitīye tu vyākhyāne ubhayoravasthayoriti yojanā /<br />
               ekaśarīraparimāṇatā na dīpyā, kintvekaparimāṇatāmātramaṇurmahān veti vivekaḥ //36//
               </p>
         </p>
         
         
         
         
         
         <p>START BsVBh_2,2.7.37</p>
         
         
         <p class="bold">patyur asāmañjasyāt | BBs_2,2.37 |</p>
         
         <p>aviśeṣeṇeśvarakāraṇavādo 'nena niṣidhyata iti bhramanivṛttyarthamāha--<span class="bold">kevaleti /</span>
            sāṃkhyayogavyapāśrayā hiraṇyagarbhapatañjaliprabhṛtayaḥ /
            <span class="bold">pradhāna</span>muktam /
            dṛkśaktiḥ<span class="bold">puruṣaḥ</span>pratyayānupaśyaḥ /
            sa ca nānākleśakarmavipākāśayairaparāmṛṣṭaḥ puruṣaviśeṣa īśvaraḥ pradhānapuruṣābhyāmanyaḥ
            /
            <span class="bold">māheśvarā</span>ścatvāraḥ--śaivāḥ, pāśupatāḥ, kāruṇikasiddhāntinaḥ, kāpālikāśceti /
            catvāro 'pyamī maheśvarapraṇītasiddhāntānuyāyitayā māheśvarāḥ /
            kāraṇamīśvaraḥ /
            kāryaṃ pradhānikaṃ mahadādi /
            yogo 'pyoṅkārādidhyānadāraṇādiḥ /
            vidhistriṣavaṇasnānādirgūḍhacaryāvasānaḥ, duḥkhānto mokṣaḥ /
            paśava ātmānasteṣāṃ pāśo bandhanaṃ tadvimokṣo duḥkhāntaḥ /
            eṣa teṣāmabhisaṃdhiḥ--cetanasya khalvadhiṣṭhātuḥ kumbhakārādeḥ kumbhādikārye nimittakāraṇatvamātraṃ
            na tūpādānatvamapi /
            tasmādihāpīśvaro 'dhiṣṭhāta jagatkāraṇānāṃ nimittameva, na tūpādānamapyekasyādhiṣṭhātṛtvādhiṣṭheyatvavirodhāditi
            prāptam /
            evaṃ prāpte 'bhidhīyate--<span class="bold">patyurasāmañjasyāt iti /</span>
            idamatrākūtam---īśvarasyanimittakāraṇatvamātramāgamādvocyeta pramāṇāntarādvā pramāṇāntaramapyanumānamarthāpattirvā
            /
            na tāvadāgamāt, tasya nimittopādānakāraṇatvapratipādanaparatvādityasakṛdāveditam /
            tasmādanenāsminnarthe</p>
         
         
         <p>pramāṇāntaramāstheyam /
            tatrānumānaṃ tāvanna saṃbhavati /
            taddhi dṛṣṭyanusāreṇa pravartate tadanusāreṇa cāsāmañjasyam /
            tadāha--<span class="bold">hīnamadhyameti /</span>
            etaduktaṃ bhavati--āgamādīśvarasiddhau na dṛṣṭamanusartavyam /
            na hi svargāpūrvadevatādiṣvāgamādavagamyamāneṣu kiñcidasti dṛṣṭam /
            nahyāgamo dṛṣṭasādharmyātpravartate /
            tena śrutasiddyarthamadṛṣṭāni dṛṣṭaviparītasvabhāvāni subahūnyapi kalpyamānāni na
            lohagandhitāmāvahanti pramāṇavattvāt /
            yastu tatra kathañciddṛṣṭānusāraḥ kriyate sa suhṛdbhāvamātreṇa /
            āgamānapekṣitamanumānaṃ tu dṛṣṭasādharmyeṇa pravartamānaṃ dṛṣṭaviparyaye tuṣādapi
            bibhetitarāmiti /
            <span class="bold">prāṇikarmāpekṣitatvādadoṣa iti cet /
               na /</span>
            kutaḥ /
            <span class="bold">karmeśvarayormithaḥ pravartyapravartayitṛtva itaretarāśrayatvadoṣaprasaṅgāt /</span>
            ayamarthaḥ--yadīśvaraḥ karuṇāparādhīno vītarāgastataḥ praṇinaḥ kapūye karmaṇi na pravartayet,
            taccotpannamapi nādhitiṣṭhet, tāvanmātreṇa prāṇināṃ duḥkhānutpādāt /
            na hīśvarādhīnā janāḥ svātantryeṇa kapūyaṃ karma kartumarhanti /
            tadanadhiṣṭhitaṃ vā kapūyaṃ karma phalaṃ prasotumutsahate /
            tasmātsvatantro 'pīśvaraḥ karmabhiḥ pravartyata iti dṛṣṭaviparītaṃ kalpanīyam /
            tathācāyamaparo gaṇḍasyopari sphoṭa itaretarāśrayaḥ prasajyeta, karmaṇeśvaraḥ pravartanīya
            īśvareṇa ca karmeti /
            śaṅkate--<span class="bold">nānāditvāditi cet /</span>
            pūrvakarmaṇeśvaraḥ saṃpratitane karmaṇi pravartyate teneśvareṇa saṃpratitanaṃ karma
            svakārye pravartyeta iti /
            nirākaroti--<span class="bold">na vartamānakālavaditi /</span>
            atha pūrvaṃ karma kathamīśvarāpravartitamīśvarapravartanalakṣaṇaṃ kāryaṃ karoti /
            tatrāpi pravartitamīśvareṇa pūrvatanakarmapravartitenetyevamandhaparamparādoṣaḥ /
            cakṣuṣmatā hyandho nīyate nāndhāntareṇa /
            tathehāpi dvāvapi pravartyāviti kaḥ kaṃ pravartayedityarthaḥ /
            apica naiyāyikānāmīśvarasya nirdeṣatvaṃ</p>
         
         
         <p>svasamayaviruddhamityāha--<span class="bold">apiceti /</span></p>
         
         
         <p>asmākaṃ tu nāyaṃ samaya iti bhāvaḥ /
            nanu kāruṇyādapi pravartamāno jano dṛśyate /
            na ca kāruṇyaṃ doṣa ityata āha--<span class="bold">svārthaprayukta eva ceti /</span>
            kāruṇye hi satyasya duḥkhaṃ bhavati tena tatprahāṇāya pravartata iti kāruṇikā api
            svārthaprayuktā eva pravartanta iti /
            nanu svārthaprayukta eva pravartatāmevamapi ko doṣa ityata āha--<span class="bold">svārthavatvādīśvarasyeti /</span>
            arthitvādityarthaḥ /
            <span class="bold">puruṣasya caudāsīnyābhyupagamānna</span>vāstavī pravṛttiriti //37//</p>
         
         
         <p>aparamapi dṛṣṭānusāreṇa dūṣaṇamāha--</p>
         
         
         
         
         
         <p>START BsVBh_2,2.7.38</p>
         
         
         <p class="bold">saṃbandhānupapatteś ca | BBs_2,2.38 |</p>
         
         <p>dṛṣṭo hi sāvayavānāmasarvagatānāṃ ca saṃyogaḥ /
            aprāptipūrvikā hi prāptiḥ saṃyogo na sarvagatānāṃ saṃbhavatyaprāpterabhāvānniravayavatvācca
            /
            avyāpyavṛttitā hi saṃyogasya svabhāvaḥ /
            na ca niravayaveṣvavyāpyavṛttitā saṃyogasya saṃbhavatītyuktam /
            tasmādavyāpyavṛttitāyāḥ saṃyogasya vyāpikāyā nivṛttestadvyāpyasya saṃyogasya vinivṛttiriti
            bhāvaḥ /
            nāpi samavāyalakṣaṇaḥ /
            sa hyayutasiddhānāmādhārādheyabhūtānāmihapratyayahetuḥ saṃbandha ityabhyupeyate /
            na ca pradhānapuruṣeśvarāṇāṃ mitho 'styādhārādheyabhāva ityarthaḥ /
            nāpi yogyatālakṣaṇaḥ kāryagamyasaṃbandha ityāha--<span class="bold">nāpyanya iti /</span>
            nahi pradhānasya mahadahaṅkārādikāraṇatvamadyāpi siddhamiti /
            śaṅkate--<span class="bold">brahmavādina iti /</span>
            nirākaroti-<span class="bold">na /</span>
            kutaḥ /
            <span class="bold">tasya</span>mate 'nirvacanīya<span class="bold">tādātmyalakṣaṇasaṃbandhopapatteḥ /
               apiceti /</span>
            āgamo hi pravṛtti prati na dṛṣṭāntamapekṣata ityadṛṣṭapūrve tadviruddhe ca pravartituṃ
            samarthaḥ /
            anumānaṃ tu dṛṣṭānusāri naivaṃvidhe pravartitumarhatīti /
            śaṅkate--<span class="bold">parasyāpīti /</span>
            pariharati-<span class="bold">neti /</span></p>
         
         
         <p>asmākaṃ tvīśvarāgamayoranāditvādīśvarayonitve 'pyāgamasya na virodha iti bhāvaḥ //38//</p>
         
         
         
         
         
         <p>START BsVBh_2,2.7.39</p>
         
         
         <p class="bold">adhiṣṭhānānupapatteśca | BBs_2,2.39 |</p>
         
         <p>
            yathādarśanamanumānaṃ pravartate nālaukikārthaviṣayamitīhāpi na prasmartavyam /<br />
            sugamamanyat //39//
            </p>
         
         
         
         
         
         <p>START BsVBh_2,2.7.40</p>
         
         
         <p><span class="bold">karaṇavaccenna bhogādibhyaḥ | BBs_2,2.40 |</span></p>
         
         <p><span class="bold">rūpādihīnamiti /</span>
            anudbhūtarūpamityarthaḥ /</p>
         
         
         <p>rūpādihīnakaraṇādhiṣṭhānaṃ hi puruṣasya svabhogādāveva dṛṣṭaṃ nānyatra /
            nahi bāhyaṃ kuṭhārādyaparidṛṣṭaṃ vyāpārayan kaścidupalabhyate /
            tasmādrūpādihīnaṃ karaṇaṃ vyāpārayata īśvarasya bhogādiprasaktiḥ tathā cānīśvaratvamiti
            bhāvaḥ /
            kalpāntaramāha--<span class="bold">anyatheti</span> /
            
            <p>
               pūrvamadhiṣṭhitiradhiṣṭhānamidānīṃ tu adhiṣṭhānaṃ bhogāyatanaṃ śarīramuktam /<br />
               tathā bhogādiprasaṅgenānīśvaratvaṃ pūrvamāpāditam /<br />
               saṃprati tu śarīritvena bhogādiprasaṅgādanīśvaratvamuktamiti viśeṣaḥ //40//
               </p>
         </p>
         
         
         
         
         
         <p>START BsVBh_2,2.7.41</p>
         
         
         <p class="bold">antavattvam asarvajñatā vā | BBs_2,2.41 |</p>
         
         <p>api ca sarvatrānumānaṃ pramāṇayataḥ pradhānapuruṣeśvarāṇāmapi saṃkhyābhedavattvamantavattvaṃ
            ca dravyatvāt saṃkhyānyatve sati prameyatvādvānumātavyaṃ, tataścāntavattvamasarvajñatā
            vā /
            asmākaṃ tvāgamagamyer'the tadbādhitaviṣayatayā nānumānaṃ prabhavatīti bhāvaḥ /
            <span class="bold">svarūpaparimāṇamapi </span>yasya yādṛśamaṇu mahat paramamahaddīrghaṃ hrasvaṃ ceti /
            <span class="bold">atha mā bhūdeṣa doṣa ityuttaro vikalpaḥ /</span>
            yasyānto 'sti tasyāntavattvāgrahaṇamasarvajñatāmāpādayet /
            yasya tvanta eva nāsti tasya tadagrahaṇaṃ nāsarvajñatāmāvahati /
            nahi śaśaviṣāṇādyajñānādajño bhavatīti bhāvaḥ /
            pariharati--<span class="bold">tata iti /</span></p>
         
         
         <p>āgamānapekṣasyānumānameṣāmantavattvamavagamayatītyuktam //41//</p>
         
         
         
         
         
         <p>START BsVBh_2,2.8.42</p>
         
         
         <p class="bold">utpattyasaṃbhavāt | BBs_2,2.42 |</p>
         
         <p>anyatra vedāvisaṃvādādyatrāṃśe visaṃvādaḥ sa nirasyate /
            tamaṃśamāha--<span class="bold">yatpunaridamucyate vāsudevātsaṃkarṣaṇo </span>jīva<span class="bold">iti /</span>
            jīvasya kāraṇavatve satyanityatvam, anityatveparalokino 'bhāvātparalokābhāvaḥ, tataśca
            svarganarakāpavargābhāvāpatternāstikyamityarthaḥ /
            anupapannā ca jīvasyotpattirityāha--<span class="bold">pratiṣedhiṣyati ceti</span> //42//</p>
         
         
         
         
         
         <p>START BsVBh_2,2.8.43</p>
         
         
         <p class="bold">na ca kartuḥ karaṇam | BBs_2,2.43 |</p>
         
         <p>
            yadyapyanekaśilpaparyavadātaḥ paraśuṃ kṛtvā tena palāśaṃ chinatti,<br />
            yadyapi ca prayatnenendriyārthātmamanaḥ saṃnikarṣalakṣaṇaṃ jñānakaraṇamupādāyātmārthaṃ
            vijānāti, tathāpi saṃkarṣaṇo 'karaṇaḥ kathaṃ pradyumnākhyaṃ manaḥ karaṇaṃ kuryāt /<br />
            akaraṇasya vā karaṇanirmāṇasāmarthye kṛtaṃ karaṇanirmāṇena /<br />
            akaraṇādeva nikhilakāryasiddheriti bhāvaḥ //43//
            </p>
         
         
         
         
         
         <p>START BsVBh_2,2.8.44</p>
         
         
         <p><span class="bold">vijñānādibhāve vā tadapratiṣedhaḥ | BBs_2,2.44 |</span></p>
         
         <p><span class="bold">vāsudevā evaite</span>saṃkarṣamādayo <span class="bold">nirdeṣā</span>avidyādidoṣarahitāḥ /
            <span class="bold">niradhiṣṭhānā</span>nirūpādānāḥ /
            ata eva<span class="bold">niravadyā</span>anityatvādidoṣarahitāḥ /
            tasmādutpattyasaṃbhavo 'nuguṇatvānna doṣa ityarthaḥ /
            <span class="bold">atrocyate--evamapīti /</span>
            mā bhūdabhyupagamena doṣaḥ, prakārāntareṇa svayameva doṣaḥ /
            praśnapūrvaṃ prakārāntaramāha-<span class="bold">katham /
               yadi tāvaditi /</span>
            na tāvadete parasparaṃ bhinnā īśvarāḥ parasparavyāhatecchā bhavitumarhanti /
            vyāhatakāmatve ca kāryānutpādāt /
            avyāhatakāmatve vā pratyekamīśvaratve ekenaiveśanāyāḥ kṛtatvādānarthakyamitareṣām
            /
            saṃbhūya ceśanāyāṃ pariśuddho na kaściddīśvaraḥ syāt, siddhāntahāniśca /
            bhagavānevaiko vāsudevaḥ paramārthatattvamityabhyupagamāt /
            tasmātkalpāntaramāstheyam /
            tatra cotpattyasaṃbhavo doṣa ityāśayavān kalpāntaramupanyasyotpattyasaṃbhavenāpākaroti--<span class="bold">athāyamabhiprāya iti /</span></p>
         
         
         <p>sugamamanyat //44//</p>
         
         
         
         
         
         <p>START BsVBh_2,2.8.45</p>
         
         
         <p class="bold">vipratiṣedhāc ca | BBs_2,2.45 |</p>
         
         <p>guṇibhyaḥ khalvātmabhyo jñānādīn guṇān bhedenoktvā punarabhedaṃ brūte--<span class="bold">ātmāna evaite bhagavanto vāsudevā iti /</span></p>
         
         
         <p>
            ādigrahaṇena pradyumnāniruddhayormano 'haṅkāralakṣaṇatayātmano bhedamabhidhāyātmana
            evaita iti tadviruddhābhedābhidhānamaparaṃ saṃgṛhītam /<br />
            vedavipratiṣedho vyākhyātaḥ //45//
            </p>
         
         
         <p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ dvitīyādhyāyasya
            dvitīyaḥ pādaḥ //2 <span class="bold">//</span></p>
         
         
         <p><span class="bold">iti dvitīyādhyāyasya sāṃkhyādimatānāṃ duṣṭatvapradarśanaṃ nāma dvitīyaḥpādaḥ </span>//</p>
         
         
         
         
         
         
         
         <p class="bold">dvidīyādhyāye tṛtīyaḥ pādaḥ /</p>
         
         
         
         
         
         <p>START BsVBh_2,3.1.1</p>
         
         
         <p class="bold">na viyadaśruteḥ | BBs_2,3.1 |</p>
         
         <p>pūrvaṃ pramāṇāntaravirodhaḥ śruternirākṛtaḥ /
            saṃprati tu śrutīnāmeva parasparavirodho nirākriyate /
            tatra sṛṣṭiśrutīnāṃ parasparavirodhamāha-<span class="bold">vedānteṣu tatra tatreti /</span>
            śrutivipratiṣedhācca parapakṣāṇāmanapekṣitatvaṃ sthāpitaṃ tadvatsvapakṣasya śrutivipratiṣedhāditi
            /
            <span class="bold">tadarthanirmalatvamar</span>thābhāsavinivṛttyārthatattvapratipādanam /
            tasya phalaṃ svapakṣasya jagato brahmakāraṇatvasyānapekṣatvāśaṅkānivṛttiḥ /
            iha hi pūrvapakṣe śrutīnāṃ mitho virodhaḥ pratipādyate, siddhānte tvavirodhaḥ /
            tatra siddhāntyekadeśinovacanaṃ 'na viyadaśruteḥ'iti /
            tasyābhisaṃdhiḥ-yadyapi taittirīyake viyadutpattiśrutirasti tathāpi tasyāḥ pramāṇāntaravirodhādbahuśrutivirodhācca
            gauṇatvam /
            tathāca viyato nityatvāttejaḥpramukha eva sargaḥ, tathāca na virodhaḥ śrutīnāmiti
            /
            tadidamuktam-<span class="bold">prathamaṃ tāvadākāśamāśritya cintyate kimasyākāśasyotpattirastyuta nāstīti /</span></p>
         
         
         <p>
            yadi nāsti na śrutivirodhāśaṅkā /<br />
            athāsti tataḥ śrutivirodha iti tatparihārāya prayatnāntaramāstheyamityarthaḥ //1//
            </p>
         
         
         
         
         
         <p>START BsVBh_2,3.1.2</p>
         
         
         <p>tatra pūrvapakṣasūtram-</p>
         
         
         <p class="bold">asti tu | BBs_2,3.2 |</p>
         
         
         <p>taittirīye hi sargaprakaraṇe kevalasyākāśasyaiva prathamaḥ sargaḥ śrūyate /
            chāndogye ca kevalasya tejasaḥ prathamaḥ sargaḥ /
            naca śrutyantarānurodhenāsahāyasyādhigatasyāpi sasahāyatākalpanaṃ yuktamasahāyatvāvagamavirodhāt
            /
            śrutasiddhyarthaṃ khalvaśrutaṃ kalpyate na tu tadvighātāya, vihanyate cāsahāyatvaṃ
            śrutaṃ kalpitena sasahāyatvena /
            naca parasparānapekṣāṇāṃ vrīhiyavavadvikalpaḥ /
            anuṣṭhānaṃ hi vikalpyate na vastu /
            
            <p>
               nahi sthāṇupuruṣavikalpo vastuni pratiṣṭhāṃ labhate /<br />
               naca sargabhedena vyavasthopapadyate, sāṃpratikasargavadbhūtapūrvasyāpi tathātvāt
               /<br />
               na khalviha sarge kṣīrāddadhi jāyate sargāntare tu dadhnaḥ kṣīramiti bhavati /<br />
               tasmātsargaśrutayaḥ parasparavirodhinyo nāsminnarthe pramāṇaṃ bhavitumarhantīti pūrvaḥ
               pakṣaḥ //2//
               </p>
         </p>
         
         
         
         
         
         <p>START BsVBh_2,3.1.3</p>
         
         
         <p>siddhāntyekadeśī sūtreṇa svābhiprāyamāviṣkaroti-</p>
         
         
         <p class="bold">gauṇyasaṃbhavāt | BBs_2,3.3 |</p>
         
         
         <p>pramāṇāntaravirodhena bahuśrutyantaravirodhena cākāśotpattyasaṃbhavādgauṇyeṣākāśotpattiśrutirityavirodha
            ityarthaḥ /
            pramāṇāntaravirodhamāha-<span class="bold">na hyākāśasyeti /</span>
            samavāyyasamavāyinimittakāraṇebhyo hi kāryasyotpattirniyatā tadabhāve na bhavitumarhati
            dhūma iva dhūmadhvajābhāve /
            tasmātsadakāraṇamākāśaṃ nityamiti /
            apica ya utpadyante teṣāṃ prāgutpatteranubhavārthakriye nopalabhyte utpannasya ca
            dṛśyete, yathā tejaḥprabhṛtīnām /
            na cākāśasya tādṛśo viśeṣa utpādānutpādayorasti, tasmānnotpadyata ityāha-<span class="bold">utpattimatāṃ ceti /</span>
            prakāśanaṃ prakāśo ghaṭapaṭādigocaraḥ /
            <span class="bold">pṛthivyādivaidharmyācceti /</span><br />
            ādigrahaṇena dravyatve satyasparśavattvādātmavannityamākāśamiti gṛhītam /
            <span class="bold">āraṇyānākāśeṣviti /</span><br />
            vede 'pyekasyākāśasyaupādhikaṃ bahutvam //3//</p>
         
         
         
         
         
         <p>START BsVBh_2,3.1.4</p>
         
         
         <p>tadevaṃ pramāṇāntaravirodhena gauṇatvamuktvā śrutyantaravirodhenāpi gauṇatvamāha-</p>
         
         
         <p class="bold">śabdācca | BBs_2,3.4 |</p>
         
         
         <p>sugamam //4//</p>
         
         
         
         
         
         <p>START BsVBh_2,3.1.5</p>
         
         
         <p class="bold">syāc caikasya brahmaśabdavat | BBs_2,3.5 |</p>
         
         
         <p>padasyānuṣaṅgo na padārthasya /
            taddhi kvacinmukhyaṃ kvacidaupacārikaṃ saṃbhavāsaṃbhavābhyāmityavirodhaḥ /
            codyadvayaṃ karoti-<span class="bold">kathamiti /</span>
            prathamaṃ codyaṃ pariharati-<span class="bold">ekameveti tāvaditi /
               kulaṅ</span>gṛham /
            <span class="bold">amatrāṇi /</span><br />
            pātrāṇi ghaṭaśarāvādīni /
            āpekṣikamavadhāraṇaṃ na sarvaviṣayamityarthaḥ /
            upapattyantaramāha-<span class="bold">naca nabhasāpīti /</span>
            apirabhyupagame /
            yadi sarvāpekṣaṃ tathāpyadoṣa ityarthaḥ /
            <span class="bold">naca prāgutpatteḥ /</span>
            jagata iti śeṣaḥ /
            dvitīyaṃ codyamapākaroti-<span class="bold">ata eva ca brahmavijñāneneti /</span>
            lakṣaṇānyatvābhāvenākāśasya brahmaṇo 'nanyatvāditi /
            api cāvyatiriktadeśakālamākāśaṃ brahmaṇā ca brahmakāryaiśca tadabhinnasvabhāvairataḥ
            kṣīrakumbhaprakṣiptakatipayapayobinduvadbrahmaṇi tatkārye ca vijñāte nabho viditaṃ
            bhavatītyāha-<span class="bold">api ca sarvaṃ kāryamutpadyamānamiti</span> //5//</p>
         
         
         
         
         
         <p>START BsVBh_2,3.1.6</p>
         
         
         <p>evaṃ siddhāntaikadeśamite prāpta idamāha-</p>
         
         
         <p class="bold">pratijñāhāniravyatirekacchabdebhyaḥ | BBs_2,3.6 |</p>
         
         
         <p>brahmavivartātmatayājagatastadvikārasya vastuto brahmaṇābhede brahmaṇi jñāte jñānamupapadyate
            /
            nahi jagattattvaṃ brahmaṇo 'nyat /
            tasmādākāśamapi tadvivartatayā tadvikāraḥ sattajjñānena jñātaṃ bhavati nānyathā /
            avikāratve tu tatastattvāntaraṃ na brahmaṇi vidite viditaṃ bhavati /
            bhinnayostu lakṣaṇānyatvābhāve 'pi deśakālābhede 'pi nānyatarajñānenānyatarajñānaṃ
            bhavati /
            nahi kṣīrasya pūrṇakumbhe kṣīre gṛhyamāṇe satsvapi pāthobinduṣu pāthastattvaṃ prati
            jñātatvamasti vijñāne /
            tasmānna te kṣīre vidite viditā iti pratijñādṛṣṭāntapracayānuparodhāya viyata utpattirakāmenābhyupeyeti
            /
            tadevaṃ siddhāntaikadeśini dūṣitepūrvapakṣī svapakṣe viśeṣamāha-<span class="bold">satyaṃ darśitam /</span>
            ata eva<span class="bold">viruddhaṃ tu taditi /</span>
            siddhāntasāramāha-<span class="bold">naiṣa doṣaḥ /</span></p>
         
         
         <p><span class="bold">tejaḥ</span>-<span class="bold">sargasya taittirīyaka iti /</span></p>
         
         <p>śrutyoranyathopapadyamānānyathānupapadyamānayoranyathānupapadyamānā balavatī taittirīyakaśrutiḥ
            /
            chāndogyaśrutiścānyathopapadyamānā durbalā /
            nanvasahāyaṃ tejaḥ prathamamavagamyamānaṃ sasahāyatvena virudhyata ityuktamata āha-<span class="bold">nahīyaṃ śrutistejojanipradhāneti /</span>
            sargasaṃsargaḥ śrauto bhedastvārthaḥ /
            sa ca śrutyantareṇa virodhinā bādhyate, jaghanyatvāt /
            naca tejaḥ pramukhasargasaṃsargavadasahāyatvamapyasya śrautaṃ, kintu vyatirekalabhyam
            /
            naca śrutena tadapavādabādhane śrutasya tejaḥsargasyānupapattiḥ, tadidamuktam-'tejojanipradhānā'iti
            /
            syādetat /
            yadyekaṃ vākyamanekārtha na bhavatyekasya vyāpāradvayāsaṃbhavāt, hanta bhoḥ kathamekasya
            sraṣṭuranekavyāpāratvamaviruddhamityata āha-<span class="bold">sraṣṭā tveko 'pīti /</span>
            vṛddaprayogādhīnāvadhāraṇaṃ śabdasāmarthyam /
            nacānāvṛttasya śabdasya kramākramābhyāmanekatrārthe vyāpāro dṛṣṭaḥ /
            dṛṣṭaṃ tu kramākramābhyāmekasyāpi karturanekavyāpāratvamityarthaḥ /
            nacāsminnartha ekasya vākyasya vyāpāro 'pi tu bhinnānāṃ vākyānāmityāha-<span class="bold">nacāsmābhiriti /</span>
            sugamam /
            codayati-<span class="bold">nanu śamavidhānārthamiti /</span>
            yatparaḥ śabdaḥ sa śabdārthaḥ /
            na caiṣa sṛṣṭiparo 'pi tu śamapara ityarthaḥ /
            paraharati-<span class="bold">nahi tejaḥprāthamyānurodheneti /</span>
            guṇatvādārthatvācca kramasya śrutapradhānapadārthavirodhāttattyāgo 'yukta ityarthaḥ
            /
            siṃhāvalokitanyāyena viyadanutpattivādinaṃ pratyāha-<span class="bold">apica chāndogya iti /</span>
            yatpunaranyathā pratijñopapādanaṃ kṛtaṃ, taddūṣayati-<span class="bold">yaccoktamiti /</span>
            dṛṣṭāntānurūpatvāddārṣṭāntikasya, tasya ca prakṛtivikārarūpatvāddārṣṭāntikasyāpi tathābhāvaḥ
            /
            apica bhrāntimūlaṃ caitadvacanam 'ekamevādvitīyam'iti toye kṣīrabuddhivat /
            aupacārikaṃ vā siṃho māṇavaka itivat /
            tatra na tāvadbhrāntamityāha-<span class="bold">kṣīrodakanyāyeneti /</span>
            bhrāntervipralambhābhiprāyasya ca puruṣadharmatvādapauruṣeye tadasaṃbhava ityarthaḥ
            /
            nāpyaupacārikamityāha-<span class="bold">sāvadhāraṇā ceyamiti /</span>
            kāmamupacārādastvekatvam, avadhāraṇādvitīyapade nopapadyete /
            nahi māṇavake siṃhatvamupacarya na siṃhādanyo 'sti manāgapi māṇavaka iti vadanti laukikāḥ
            /
            tasmādbrahmatvamaikāntikaṃ jagato vivakṣitaṃ śrutyā na tvaupacārikam /
            abhyāse hi bhūyastvamarthasya bhavati natvalpatvamapi prāgevaupacārikamityarthaḥ /
            <span class="bold">naca svakāryāpekṣayeti /</span><br />
            niḥśeṣavacanaḥ svarasataḥ sarvaśabdo nāsati śrutyantaravirodhe ekadeśavaviṣayo yujyata
            ityarthaḥ //6//</p>
         
         
         
         
         
         <p>START BsVBh_2,3.1.7</p>
         
         
         <p>ākāśasyotpattau pramāṇāntaravirodhamuktamanubhāṣya tasya pramāṇāntarasya pramāṇāntaravirodhenāpramāṇabhūtasya
            na gauṇatvāpādanasāmarthyamata āha-</p>
         
         
         <p class="bold">yāvadvikāraṃ tu vibhāgo lokavat | BBs_2,3.7 |</p>
         
         
         <p>so 'yaṃ prayogaḥ-ākāśadikklāmanaḥparamāṇavo vikārāḥ, ātmanyatve sati vibhaktatvāt,
            ghaṭaśarāvodañcanādivaditi /
            <span class="bold">sarvaṃ kāryaṃ nirātmakamiti /</span><br />
            nirūpādānaṃ syādityarthaḥ /
            śūnyavādaśca nirākṛtaḥ svayameva śrutyopanyasya 'kathamasataḥ sajjāyeta'iti /
            upapāditaṃ ca tannirākaraṇamadhastāditi /
            ātmatvādevātmanaḥ pratyagātmano <span class="bold">nirākaraṇāśaṅkānupapattiḥ</span> /
            etaduktaṃ bhavati-sopādānaṃ cetkāryaṃ tata ātmaivopānatvena śruterupādānāntarakalpanānupapatteriti
            /
            syādetat /
            astvātmopādānamasya jagataḥ, tasya tūpādānāntaramaśrūyamāṇamapyanyadbhaviṣyatītyata
            āha-<span class="bold">nahyātmāgantukaḥ kasyacit </span>upādānāntarasyopādeyaḥ /
            kutaḥ /
            <span class="bold">svayaṃsiddhatvāt /</span><br />
            sattā vā prakāśo vāsya svayaṃsiddhī /
            tatra prakāśātmikāyāḥ siddhestāvadanāgantukatvamāha-<span class="bold">nahyātmātmana iti /</span>
            upapāditametadyathā saṃśayaviparyāsapārokṣyānāspadatvātkadāpi nātmā parādhīnaprakāśaḥ,
            tadadhīnaprakāśāstu pramāṇādayaḥ /
            ata eva śrutiḥ-'tameva bhāntamanubhāti sarvaṃ tasya bhāsā sarvamidaṃ vibhāti'iti /
            <span class="bold">nacedṛśasya nirākāraṇaṃ saṃbhavatīti /</span><br />
            nirākaraṇamapi hi tadadhīnātmalābhaṃ tadviruddhaṃ nodetumarhatītyarthaḥ /
            sattāyā anāgantukatvamasyāha-tathāhamevedānīṃ jānāmīti /
            pramāpramāṇaprameyāṇāṃ vartamānātītānāgatatve 'pi pramātuḥ sadā vartamānatvenānubhavādapracyutasvabhāvasya
            nāgantukaṃ sattvam /
            traikālyāvacchedena hyāgantukatvaṃ vyāptaṃ, tatpramātuḥ sadāvartamānādvyāvartamānamāgantukatvaṃ
            svavyāpyamādāya nivartata iti /
            <span class="bold">anyathābhavatyapi jñātavya iti /</span><br />
            prakṛtipratyayābhyāṃ jñānajñeyayoranyathābhāvo darśitaḥ /
            nanu jīvataḥ pramāturmā bhūdanyathābhāvo mṛtasya tu bhaviṣyatītyata āha-<span class="bold">tathā bhasmībhavatyapīti /</span>
            yatkhalu satsvabhāvamanubhavasiddhaṃ tasyānirvacanīyatvamanyato bādhakādavasātavyam
            /
            bādhakaṃ ca ghaṭādīnāṃ svabhāvādvicalanaṃ pramāṇopanītam /
            yasya tu na tadasyātmano na tasya tatkalpanaṃ yuktam, abādhitānubhavasiddhasya satsvabhāvasyānirvacanīyatvakalpanāpramāṇābhāvāt
            /
            tadidamuktam-<span class="bold">na saṃbhāvayituṃ śakyamiti /</span>
            tadanena prabandhena pratyanumānenākāśānutpattyanumānaṃ tūṣayitvānaikāntikatvenāpi
            dūṣayati-yattūktaṃ samānajātīyamiti /
            <span class="bold">nāpyanekamevo</span>pādānamupādeya<span class="bold">mārabhate /</span>
            
            <p>
               yatra hi kṣīraṃ dadhibhāvena pariṇamate tatra nāvayavānāmanekeṣāmupādanatvamabhyupagantavyaṃ
               kintūpāttameva kṣīramekamupādeyadadhibhāvena pariṇamate /<br />
               yathā niravayavaparamāṇuvādināṅkṣīraparamāṇurdadhiparamāṇubhāveneti /<br />
               śeṣamatirohitārtham //7//
               </p>
         </p>
         
         
         
         
         
         <p>START BsVBh_2,3.2.8</p>
         
         
         <p class="bold">etena mātariśvā vyākhyātaḥ | BBs_2,3.8 |</p>
         
         
         <p>yadyabhyāse bhūyastvamarthasya bhavati nālpatvaṃ dūrata evopacaritatvaṃ, hanta bhoḥ
            pavanasya nityatvaprasaṅgaḥ /
            'vāyuścāntarikṣametadamṛtam'iti dvayoramṛtatvamuktvā punaḥ pavanasya viśeṣeṇāha-<span class="bold">saiṣānastamitā devatā yadvāyuriti /</span>
            tasmādabhyāsānnāpekṣikaṃ vāyoramṛtatvamapi tvautpattikameveti prāptam /
            tadidamuktaṃ bhāṣyakṛtā-<span class="bold">astamayapratiṣedhādamṛtatvādiśravaṇācceti /</span></p>
         
         
         <p>
            cena samuccayārthenābhyāso darśitaḥ /<br />
            evaṃ prāpta ucyate-ekavijñānena sarvavijñānapratijñānāt, pratijñāvākyārthasya prādhānyāt,
            tadupapādanārthatvācca vākyāntarāṇāṃ, teṣāmapi cādvaitapratipādakānāṃ mātariśvotpattikramapratipādakānāṃ
            bahulamupalabdheḥ, mukhyabhūyastvābhyāmamūṣāṃ śrutīnāṃ balīyastvāt, etadanurodhenāmṛtatvāstamayapratiṣedhāvāpekṣikatvena
            netavyāviti /<br />
            bhūyasīḥ śrutīrapekṣya dve api śrutī śabdamātramukte //8//
            </p>
         
         
         
         
         
         <p>START BsVBh_2,3.3.9</p>
         
         
         <p class="bold">asaṃbhavastu sato 'nupapatteḥ | BBs_2,3.9 |</p>
         
         
         <p>nanu 'na cāsya kaścijjanitā'ityātmanaḥ sato 'kāraṇatvaśruteḥ kathamutpattyāśaṅkā /
            naca vacanamadṛṣṭvā pūrvaḥ pakṣaḥ iti yuktam, adhītavedasya brahmajijñāsādhikārādarśanānupapatterata
            āha-<span class="bold">viyatpavanayoriti /</span>
            yathāhi viyatpavanayoramṛtatvānastamayatvaśrutī śrutyantaravirodhādāpekṣikatvena nīte
            /</p>
         
         
         <p>evamakāraṇatvaśrutirātmano 'gnivisphuliṅgadṛṣṭāntaśrutivirodhātpramāṇāntaravirodhāccāpekṣikatvena
            vyākhyātavyā /
            na cātmanaḥ kāraṇavattve 'navasthā lohagandhitāmāvahatyanāditvāt kāryakāraṇaparamparāyā
            iti bhāvaḥ /
            <span class="bold">tathā vikārebhya iti /</span>
            pramāṇāntaravirodho darśitaḥ /
            evaṃ prāpta ucyate-sadekasvabhāvasyotpattyasaṃbhavaḥ /
            kutaḥ<span class="bold">anupapatteḥ /</span>
            sadekasvabhāvaṃ hi brahma śrūyate tadasati bādhake nānyathayitavyam /
            uktametadvikārāḥ sattvenānubhūtā api katipayakālakalātikrame vinaśyanto dṛśyanta ityanirvacanīyāstraikālyāvacchedāditi
            /
            na cātmā tādṛśastasya śruteranubhāvādvā vartamānaikasvabhāvatvaina prasiddhestadidamāha-<span class="bold">sanmātraṃ hi brahmeti /</span>
            etaduktaṃ bhavati-yatsvabhāvādvicalati tadanirvacanīyaṃ nirvacanīyopādānaṃ yuktaṃ,
            na tu viparyayaḥ /
            yathā rajjūpādānaḥ sarpo na tu sarpopādānā rajjuriti /
            yayostu svabhāvādapracyutistayornirvacanīyayornopādeyopādānabhāvaḥ, yathā rajjuśuktikayoriti
            /
            naca niradhiṣṭhāno vibhrama ityāha-<span class="bold">nāpyasata iti /</span>
            naca niradhiṣṭhānabhramaparaṃparānāditetyāha-<span class="bold">mūlaprakṛtyanabhyupagame 'navasthāprasaṅgāditi /</span>
            pāramārthiko hi kāryakāraṇabhāvo 'nādirnānavasthayā duṣyati. samāropastu vikārasya
            na samāropitopādāna ityupapāditaṃ mādhyamikamataniṣedhādhikāre, tadatra na prasmartavyam
            /
            tasmānnāsadadhiṣṭhānavibhramasamarthanānāditvenocitetyarthaḥ /
            agnivisphuliṅgaśrutiścaupādikarūpāpekṣayā netavyā /
            śeṣamatirohitārtham /
            
            <p>
               ye tu guṇadikkālotpattiviṣayamidamadhikaraṇaṃ varṇayāñcakrustaiḥ 'sato 'nupapatteḥ'iti
               kleśena vyākhyeyam /<br />
               avirodhasamarthanaprastāve cāsya saṃgatirvaktavyā /<br />
               abādivaddikkālādīnāmutpattipratipādakavākyasyānavagamāt /<br />
               tadāstāṃ tāvat //9//
               </p>
         </p>
         
         
         
         
         
         <p>START BsVBh_2,3.4.10</p>
         
         
         <p class="bold">tejo 'tas tathā hy āha | BBs_2,3.10 |</p>
         
         
         <p>yadyapi 'vāyoragniḥ'ityapādānapañcamī 'kārakavibhaktirupapadavibhakterbalīyasī'iti
            neyamānantaryaparā yuktā, tathāpi bahuśrutivirodhena durbalāpyupapadavibhaktirevātrocitā
            /
            tataścānantaryadarśanapareyaṃ vāyoragniriti śrutiḥ /
            naca sākṣādbrahmajatvasaṃbhave tadvaṃśyatvena tajjatvaṃ paraṃparayāśrayituṃ yuktam
            /
            vājapeyasya paśuyūpavaditi prāptam /
            evaṃ prāpte ucyate-yuktaṃ paśuyāgavājapeyoraṅgāṅginornānātvāttatra sākṣādvājapeyāsaṃbandhe
            kleśena paraṃparāśrayaṇam /
            iha tu vāyorbrahmavikārasyāpi brahmaṇo vastuto 'nanyatvādvayūpādānatve sākṣādeva brahmopādānatvopapatteḥ
            kārakavibhakterbalīyastvānurodhenobhayathopapadyamānāḥ śrutayaḥ kāṃsyabhojinyāyena
            niyamyanta iti yuktamiti rāddhāntaḥ /
            <span class="bold">'pāramparyajatve 'pi'</span>iti bhedakalpanābhiprāyaṃ yataḥ pāramārthikābhedamāha-<span class="bold">vāyubhāvāpannaṃ brahmeti /
               yathā tasyāḥ śṛtam</span>iti tu dṛṣṭāntaḥ paramparāmātrasāmyena na tu sarvathāṃ sāmyeneti sarvamavadātam //10//</p>
         
         
         
         
         
         <p>START BsVBh_2,3.5.11</p>
         
         
         <p class="bold">āpaḥ | BBs_2,3.11 |</p>
         
         
         <p>nigadavyākhyātena bhāṣyeṇa vyākhyātam //11//</p>
         
         
         
         
         
         <p>START BsVBh_2,3.6.12</p>
         
         
         <p class="bold">pṛthivyadhikārarūpaśabdāntarebhyaḥ | BBs_2,3.12 |</p>
         
         
         <p>annaśabdo 'yaṃ vyutpattyā ca prasiddhyā ca vrīhiyavādau tadvikāre caudane pravartate
            /
            śrutiśca prakaraṇādbalīyasī, sā ca vākyaśeṣeṇopodbalitā 'yatra kvacana varṣati'ityetena
            tasmādabhyavahāryaṃ vrīhiyavādyevātrādbhyo jāyata iti vivakṣitam /
            kārṣṇyamapi hi saṃbhavati kasyacidadanīsya /
            
            <p>
               nahi pṛthivyapi kṛṣṇā, lohitādirūpāyā api darśanāt /<br />
               tataśca śrutyantareṇa 'adbhyaḥ pṛthivī pṛthivyā oṣadhayaḥ'ityādinā virodha iti pūrvaḥ
               pakṣaḥ /<br />
               śrutyorvirodhe vastuni vikalpānupapatteranyatarānuguṇatayānyatarā netavyā /<br />
               tatra kim 'adbhyaḥ pṛthivī'iti pṛthivīśabdo 'nnaparatayā nīyatāmuta 'annamasṛjata'ityannaśabdaḥ
               pṛthivīparatayeti viśaye, mahābhūtādhikārānurodhātprāyikakṛṣṇarūpānurodhācca 'tadyadapāṃ
               śara āsīt'iti ca punaḥ śrutyanurodhācca vākyaśeṣasya cānyathāpyupapatterannaśabdo
               'nnakāraṇe pṛthivyāmiti rāddhāntaḥ //12//
               </p>
         </p>
         
         
         
         
         
         <p>START BsVBh_2,3.7.13</p>
         
         
         <p class="bold">tadabhidhyānādeva tu talliṅgātsaḥ | BBs_2,3.13 |</p>
         
         
         <p>sṛṣṭikrame bhūtānāmavirodha uktaḥ /
            idānīmākāśādibhūtādhiṣṭhātryo devatāḥ kiṃ svatantrā evottarottarabhūtasarge pravartanta
            uta parameśvarādhiṣṭhitāḥ paratantrā iti /
            tatra 'ākāśādvāyurvāyuragniḥ'iti svavākye nirapekṣāṇāṃ śruteḥ svayañcetanānāṃ ca cetanāntarāpekṣāyāṃ
            pramāṇābhāvāt, prastāvasya ca liṅgasya ca pāramparyeṇāpi mūlākāraṇasya brahmaṇa upapatteḥ,
            svatantrāṇāmevākāśādīnāṃ vāyvādikāraṇatvamiti jagato brahmayonitvavyāghāta iti prāptam
            /
            evaṃ prāpte 'bhidhīyate-<span class="bold">ākāśādvāyuḥ'</span>ityādaya ākāśādīnāṃ kevalamupādānabhāvamācakṣate, na punaḥ svātantryeṇādhiṣṭhātṛtvam
            /
            naca cetanānāṃ svakāryasvātantryamityetadapyaikāntikaṃ paratantrāṇāmapi teṣāṃ bahulamupalabdherbhṛtyāntevāsyādivat
            /
            tasmālliṅgaprastāvasāmañjasyāya sa īśvara eva tena tenākāśādibhāvenopādānabhāvenāvatiṣṭhamānaḥ
            svayamadhiṣṭhāya nimittakāraṇabhūtastaṃ taṃ vikāraṃ vāyvādikaṃ sṛjatīti yuktam /
            itarathā liṅgaprastāvau kleśitau syātāmiti /
            <span class="bold">parameśvarāveśavaśāditi /</span>
            
            <p>
               parameśvara evāntaryamibhāvenāviṣṭa īkṣitā, tasmātsarvasya kāryajātasya sākṣātparameśvara
               evādhiṣṭhātā nimittakāraṇaṃ na tvākāśādibhāvamāpannaḥ /<br />
               ākāśādibhāvamāpannastūpādānamiti siddham //13//
               </p>
         </p>
         
         
         
         
         
         <p>START BsVBh_2,3.8.14</p>
         
         
         <p class="bold">viparyayeṇa tu kramo 'ta upapadyate ca | BBs_2,3.14 |</p>
         
         
         <p>utpattau mahābhūtānāṃ kramaḥ śruto nāpyaye 'pyayamātrasya śrutatvāt /
            tatra niyame saṃbhavati nāniyamaḥ /
            vyavasthārahito hi saḥ /
            naca vyavasthāyāṃ satyāmavyavasthā yujyate /
            tatra kramabhedāpekṣāyāṃ kiṃ dṛṣṭo 'pyayakramo ghaṭādīnāṃ mahābhūtāpyayakramaniyāmako
            'stvāho śrauta utpattikrama iti viśaye śrautasya śrautāntaramabhyarhitaṃ samānajātīyatayā
            tasyaiva buddhisāṃnidhyāt /
            na dṛṣṭaṃ, viruddhajātīyatvāt /
            tasmācchrautenaivotpattikrameṇāpyayakramo niyamyata iti prāpta ucyate-apyayasya kramāpekṣāyāṃ
            khalūtpattikramo niyāmako bhavet, na tvastyapyayasya kramāpekṣā, dṛṣṭānumānopanītena
            kramabhedena śrutyanusāriṇo 'pyayakramasya bādhyamānatvāt /
            tasmin hi satyupādānoparame 'pyupādeyamastīti syāt /
            na caitadasti /
            tasmāt /
            tadviruddhadṛṣṭakramāvarodhādākāṅkṣaiva nāsti kramāntaraṃ pratyayogyatvāt tasya /
            tadidamuktaṃ sūtrakṛtā-'upapadyate ca'iti /
            bhāṣyakāro 'pyāha-<span class="bold">na cāsāvayogyatvāpyayenākāṅkṣyata iti /</span></p>
         
         
         <p>tasmādutpattikramādviparītaḥ krama ityetannyāyamūlā ca smṛtiruktā //14//</p>
         
         
         
         
         
         <p>START BsVBh_2,3.9.15</p>
         
         
         <p class="bold">antarāvijñānamanasī krameṇa talliṅgāditi cennāviśeṣāt | BBs_2,3.15 |</p>
         
         
         <p>tadevaṃ bhāvanopayoginau bhūtānāmutpattipralayau vicārya buddhīndriyamanasāṃ kramaṃ
            vicārayati /
            atra ca vijñāyate 'neneti vyutpattyā vijñānaśabdenendriyāṇi ca buddhiṃ ca brūte /
            tatraiteṣāṃ kramāpekṣāyāmātmānaṃ ca bhūtāni cāntarā samāmnānāttenaiva pāṭhena kramo
            niyamyate /
            tasmāt pūrvotpattikramabhaṅgaprasaṅgaḥ /
            yata ātmanaḥ karaṇāni karaṇebhyaśca bhūtānīti pratīyate, tasmādātmana ākāśa iti bhajyate
            /
            annamayamiti ca mayaḍānandamaya itivat na vikārārtha iti prāpte 'bhidhīyate-vibhaktatvāttāvanmanaḥprabhṛtīnāṃ
            kāraṇāpekṣāyāmannamayaṃ mana ityādiliṅgaśravaṇādapekṣitārthakathanāya vikārārthatvameva
            mayaṭo yuktam, itarathā tvanapekṣitamuktaṃ bhavet /
            naca tadapi ghaṭate /
            nahyannamayo yajña itivadannaprācuryaṃ manasaḥ saṃbhavati /
            evaṃ codbhūtavikārā mana ādayo bhūtānāṃ parastādutpadyanta iti yuktam /
            prauḍhavāditayābhyupetyāha-<span class="bold">atha tvabhautikānīti /</span>
            bhavatvātmana eva karaṇānāmutpattiḥ, na khalvetāvatā bhūtairātmano notpattavyam /
            tathāca noktakramabhaṅgaprasaṅgaḥ /
            <span class="bold">viśiṣyate</span>bhidyate /
            bhajyata iti yāvat //15//</p>
         
         
         
         
         
         <p>START BsVBh_2,3.10.16</p>
         
         
         <p class="bold">carācaravyapāśrayastu syāttadvyapadeśo bhāktastadbhāvabhāvitvāt | BBs_2,3.16 |</p>
         
         
         <p>devadattādināmadheyaṃ tāvajjīvātmano na śarīrasya, tannāmne śarīrāya śrāddhādikaraṇānupapatteḥ
            /
            tanmṛto devadatto jāto devadatta iti vyapadeśasya mukhyatvaṃ manvānasya pūrvaḥ pakṣaḥ,
            mukhyatve śāstroktāmuṣmikasvargādiphalasaṃbandhānupapatteḥ śāstravirodhāllaukikavyapadeśo
            bhākto vyākhyeyaḥ /
            bhaktiśca śarīrasyotpādavināśau tatastatsaṃyoga iti /
            jātakarmādi ca garbhabījasamudbhavajīvapāpaprakṣayārthaṃ,</p>
         
         
         <p>na tu jīvajanmajapāpakṣayārtham /
            
            <p>
               ata eva smaranti 'evamenaḥ śamaṃ yāti bījagarbhasamudbhavam'iti /<br />
               tasmānna śarīrotpattivināśābhyāṃ jīvajanmavināśāviti siddham /<br />
               etacca laukikavyapadeśasyābhrāntimūlatvamabhyupetyādhikaraṇam /<br />
               uktā tvadhyāsabhāṣye 'sya bhrāntimūlateti //16//
               </p>
         </p>
         
         
         
         
         
         <p>START BsVBh_2,3.11.17</p>
         
         
         <p>mā bhūtāmasya śarīrodayavyayābhyāṃ sthūlāvutpattivināśau, ākāśāderiva tu mahāsargādau
            tadante cotpattivināśau jīvasya bhaviṣyata iti śaṅkāntaramapanetumidamārabhyate /</p>
         
         
         <p class="bold">nātmāśruternityatvācca tābhyaḥ | BBs_2,3.17 |</p>
         
         
         <p>vicāramūlasaṃśayasya bījamāha-<span class="bold">śrutivipratipatteriti /</span>
            tāmeva darśayati-<span class="bold">kāsucicchrutiṣviti /</span>
            pūrvapakṣaṃ gṛhṇāti-<span class="bold">tatra prāptamiti /</span>
            paramātmanastāvadviruddhadharmasaṃsargādapahatānapahatapāpmatvādilakṣaṇājjīvānāmanyatvam
            /
            te cenna vikārāstatastattvāntaratve bahutarādvaitaśrutivirodhaḥ /
            brahmavijñānena sarvavijñānapratijñāvirodhaśca /
            tasmācchutibhiranujñāyate vikāratvam /
            pramāṇāntaraṃ cātroktam-vibhaktatvādākāśādivaditi /
            'yathāgneḥ śrudrā visphaliṅgaḥ'iti ca śrutiḥ sākṣādeva brahmavikāratvaṃ jīvānāṃ darśayati
            /
            'yathā sūdīptāt pāvakāt'iti ca brahmaṇo jīvānāmutpattiṃ ca tatrāpyayaṃ ca sākṣāddarśayati
            /
            nanvakṣarādbhāvānāmutpattipralayāvavagamyete /
            na jīvānāmityata āha-<span class="bold">jīvātmanāmiti /</span>
            syādetat /
            sṛṣṭiśrutiṣvākāśādyutpattiriva kasmājjīvotpattirnāmnāyate /
            tasmādāmnānayogyasyānāmnānāttasyotpattyabhāvaṃ pratīma ityata āha-<span class="bold">naca kvacidaśravaṇamiti /</span>
            evaṃ hi kasyāñcicchākhāyāmāmnātasya katipāyāṅgasahitasya karmaṇaḥ śākhāntarīyāṅgopasaṃhāro
            na bhavet /
            tasmādbahutaraśrutivirodhādanupraveśaśrutirvikārabhāvātpattyā vyākhyeyā /
            tasmādākāśavajjīvātmāna utpadyanta iti prāpta ucyate-bhavedevaṃ yadi jīvā brahmaṇo
            bhidyeran /
            
            <p>
               na tvetadasti /<br />
               'tat sṛṣṭvā tadevānuprāviśat' 'anena jīvena'ityādyavibhāgaśruteraupādhikatvācca bhedasya
               ghaṭakarakādyākāśavadviruddhadharmasaṃsargasyopapatteḥ /<br />
               upādhīnā ca manomaya ityādīnāṃ śruterbhūyasīnāṃ ca nityatvājatvādigocarāṇāṃ śrutīnāṃ
               darśanāt 'upādhipravilayenopahitasya'iti ca praśnottarābhyāmanekadhopapādanādavibhāgasya
               ca 'eko devaḥ sarvabhūteṣu gūḍhaḥ'iti śrutyaivoktatvānnityā jīvātmano na vikārā na
               cādvaitapratijñāvirodha iti siddham /<br />
               maitreyibrāhmaṇaṃ cādhastādvyākhyātamiti neha vyākhyātam //17//
               </p>
         </p>
         
         
         
         
         
         <p>START BsVBh_2,3.12.18</p>
         
         
         <p class="bold">jño 'ta eva | BBs_2,3.18 |</p>
         
         
         <p>karmaṇā hi jānātyartho vyāptastadabhāve na bhavati dhūma iva dhūmadhvajābhāve, suṣuptyādyavasthāsu
            ca jñeyasyābhāvāttadvyāpyasya jñānasyābhāvaḥ /
            tathāca nātmasvabhāvaścaitanyaṃ tadanuvṛttāvapi caitanyasya vyāvṛttiḥ /
            tasmādindriyādibhāvābhāvānuvidhānāt jñānabhāvābhāvayorindriyādisaṃnikarṣādheyamāgantukamasya
            caitanyaṃ dharmo na svābhāvikaḥ /
            ata evendriyādīnāmarthavattvam, itarathā vaiyarthyamindriyāṇāṃ bhavet /
            nityacaitanyaśrutayaśca śaktyabhiprāyeṇa vyākhyeyāḥ /
            asti hi jñānotpādanaśaktirnijā jīvānāṃ, na tu vyomna ivendriyādisaṃnikarṣe 'pyeṣā
            jñānaṃ na bhavatīti /
            tasmājjaḍā eva jīvā iti prāpte 'bhidhīyate-yadāgantukajñānaṃ jaḍasvabhāvaṃ tatkadācit
            parokṣaṃ kadācit saṃdigdhaṃ kadācidviparyastaṃ, yathā ghaṭādi, na caivamātmanā /
            tathāhi-anumimāno 'pyaparokṣaḥ, smarannapyānubhavikaḥ, saṃdihāno 'pyasaṃdigdhaḥ, viparyasyannapyaviparītaḥ
            sarvasyātmā /
            tathāca tatsvabhāvaḥ /
            naca tatsvabhāvasya caitanyasyābhāvaḥ, tasya nityatvāt /
            
            <p>
               tasmādvṛttayaḥ kriyārūpāḥ sakarmikāḥ karmābhāve suṣuptyādau nivartante /<br />
               tena caitanyamātmasvabhāva iti siddham /<br />
               tathāca nityacaitanyavādinyaḥ śrutayo na kathañcit kleśena vyākhyātavyā bhavanti /<br />
               gandhādiviṣayavṛttyupajane cendriyāṇāmarthavatteti sarvamavadātam //18//
               </p>
         </p>
         
         
         
         
         
         <p>START BsVBh_2,3.13.19</p>
         
         
         <p class="bold">utkrāntigatyāgatīnām | BBs_2,3.19 |</p>
         
         
         <p>yadyapyavikṛtasyaiva paramātmano jīvabhāvastathā cānaṇuparimāṇatvaṃ, tathāpyutkrāntigatyāgatīnāṃ
            śruteśca sākṣādaṇuparimāṇaśravaṇasya cāvirodhārthamidamadhikaraṇamityākṣepasamādhānābhyāmāha-<span class="bold">nanu ceti /</span>
            pūrvapakṣaṃ gṛhṇāti-<span class="bold">tatra prāptaṃ tāvaditi /</span></p>
         
         
         <p>
            vibhāgasaṃyogotpādau hi tūtkrāntyādīnāṃ phalaṃ /<br />
            naca sarvagatasya tau staḥ /<br />
            sarvatra nityaprāptasya vā sarvātmakasya vā tadasaṃbhāvāditi //19//
            </p>
         
         
         
         
         
         <p>START BsVBh_2,3.13.20</p>
         
         
         <p class="bold">svātmanā cottarayoḥ | BBs_2,3.20 |</p>
         
         
         <p>utkramaṇaṃ hi maraṇe nirūḍham /
            taccācalato 'pi tatra sato dehasvāmyanivṛttyopapadyate na tu gatyāgatī /
            tayoścalane nirūḍhayoḥ kartṛsthabhāvayorvyāpinyasaṃbhavāditi madhyamaṃ parimāṇaṃ mahattvaṃ
            śarīrasyaiva /
            taccārhataparīkṣāyāṃ pratyuktam /
            gatyāgatī ca paramamahati na saṃbhavato 'taḥ pāriśeṣyādaṇutvasiddhiḥ /
            gatyāgatibhyāṃ ca prādeśikatvasiddhau maraṇamapi dehādapasarpaṇameva jīvasya na tu
            tatra sataḥ svāmyanivṛttimātramiti siddhamityāha-<span class="bold">satyośca gatyāgatyoriti /</span>
            itaśca dehādapasarpaṇameva jīvasya maraṇamityāha-<span class="bold">dehapradeśānāmiti /</span>
            tasmādgatyāgatyapekṣotkrāntirapi sāpādānāṇutvasādhanamityarthaḥ /
            na kevalamapādānaśruteḥ, taccharīrapradeśāntavyatvaśruterapyevamevetyāha-<span class="bold">sa etāstejomātrā iti</span> //20//</p>
         
         
         
         
         
         <p>START BsVBh_2,3.13.21</p>
         
         
         <p class="bold">nāṇuratacchruter iti cen netarādhikārāt | BBs_2,3.21 |</p>
         
         
         <p>yata utkrāntyādiśrutibhirjīvānāmaṇutvaṃ prasādhitaṃ tato vyāpakātparamātmanasteṣāṃ
            tadvikāratayā bhedaḥ /
            tathāca mahattvānantyādiśrutayaḥ paramātmaviṣayā na jīvaviṣayā ityavirodha ityarthaḥ
            /
            yadi jīvā aṇavastato 'yo 'yaṃ vijñānamayaḥ prāṇeṣu'iti kathaṃ śārīro mahattvasaṃbandhitvena
            pratinirdiśyate iti codayati-<span class="bold">nanviti /</span>
            pariharati-<span class="bold">śāstradṛṣṭyā</span>pāramārthikadṛṣṭyā nirdeśo vāmadevavat /
            yathā hi garbhastha eva vāmadevo jīvaḥ paramārthadṛṣṭyātmano brahmatvaṃ pratipede,
            evaṃ vikārāṇāṃ prakṛtervāstavādabhedāttatparimāṇatvavyapadeśa ityarthaḥ //21//</p>
         
         
         
         
         
         <p>START BsVBh_2,3.13.22</p>
         
         
         <p class="bold">svaśabdonmānābhyāṃ ca | BBs_2,3.22 |</p>
         
         
         <p>svaśabdaṃ vibhajate-<span class="bold">sākṣādeveti /</span>
            unmānaṃ vibhajate-<span class="bold">tathonmānamapīti /</span></p>
         
         
         <p>
            uddhṛtya mānamunmānaṃ bālāgrāduddhṛtaḥ śatatamo bhāgastasmādapi śatatamāduddhṛtaḥ
            śatatamo bhāga iti tadidamunmānam /<br />
            ārāgrāduddhṛtaṃ mānamārāgramātramiti //22//
            </p>
         
         
         
         
         
         <p>START BsVBh_2,3.13.23</p>
         
         
         <p>sūtrāntaramavatārayituṃ codayati-<span class="bold">nanvaṇutve satīti /</span>
            aṇurātmā na śarīravyāpīti na sarvāṅgīṇaśaityopalabdhiḥ syādityarthaḥ /</p>
         
         
         <p class="bold">avirodhaścandanavat | BBs_2,3.23 |</p>
         
         
         <p>tvaksaṃyukto hi jīvaḥ tvakca sakalaśarīravyāpinīti tvagvyāpyātmasaṃbandhaḥ sakalaśaityopalabdhau
            samartha ityarthaḥ //23//</p>
         
         
         
         
         
         <p>START BsVBh_2,3.13.24</p>
         
         
         <p class="bold">avasthitivaiśeṣyāditi cen nābhyupagamāddhṛdi hi | BBs_2,3.24 |</p>
         
         
         <p>candanabindoḥ pratyakṣato 'lpīyastvaṃ buddhvā yuktā kalpanā bhavati, yasya tu saṃdigdhamaṇutvaṃ
            sarvāṅgīṇaṃ ca kāryamupalabhyate tasya vyāpitvamautsargikamapahāya neyaṃ kalpanāvakāśaṃ
            labhata iti śaṅkārthaḥ /
            naca haricandanabindudṛṣṭāntenāṇatvānumānaṃ jīvasya, pratidṛṣṭāntasaṃbhavenānaikāntikatvādityāha-<span class="bold">na cātrānumānamiti /</span>
            śaṅkāmimāmapākaroti-<span class="bold">atrocyata iti /</span></p>
         
         
         <p>yadyapi pūrvoktābhiḥ śrutibhiraṇutvaṃ siddhamātmanastathāpi vaibhavācchrutyantaramupanyastam
            //24//</p>
         
         
         
         
         
         <p>START BsVBh_2,3.13.25</p>
         
         
         <p class="bold">guṇādvā lokavat | BBs_2,3.25 |</p>
         
         <p>ye tu sāvayavatvāccandanabindoraṇusaṃcāreṇa dehavyāptirupapadyate na tvātmano 'navayavasyāṇusaṃcāraḥ
            saṃbhavī, tasmādvaiṣamyamiti manyante tān pratīdamucyate guṇādvā lokavaditi /
            tadvibhajate-<span class="bold">caitanya iti /</span></p>
         
         
         <p>
            yadyapyaṇurjīvastathāpi tadguṇaścaitanyaṃ sakaladehavyāpi /<br />
            yathā pradīpasyālpatve 'pi tadguṇaḥ prabhāsakalagṛhodaravyāpinīti //25//
            </p>
         
         
         
         
         
         <p>START BsVBh_2,3.13.26</p>
         
         
         <p>etadapi śaṅkādvāreṇa dṛṣayitvā dṛṣṭāntāntaramāha-</p>
         
         
         <p class="bold">vyatireko gandhavat | BBs_2,3.26 |</p>
         
         
         <p class="bold">akṣīyamāṇamapi taditi /</p>
         
         <p>kṣayasyātisūkṣmatayānupalabhyamānakṣayamiti śaṅkate-<span class="bold">syādetaditi /</span>
            viśliṣṭānāmalpatvādityupalakṣaṇaṃ, dravyāntaraparamāṇūnāmanupraveśādityapi draṣṭavyam
            /
            viśleṣānupraveśābhyāṃ ca sannapi viśleṣaḥ sūkṣmatvānnopalakṣyate iti /
            nirākaroti-<span class="bold">na /</span>
            kutaḥ /
            <span class="bold">atīndriyatvāditi /</span>
            
            <p>
               paramāṇūnāṃ paramasūkṣmatvāttadgatarūpādivadgandho 'pi nopalabhyeta /<br />
               upalabhyamāno vā sūkṣma upalabhyeta na sthūla ityarthaḥ /<br />
               śeṣamatirohitārtham //26//
               </p>
         </p>
         
         
         
         
         
         <p>START BsVBh_2,3.13.27</p>
         
         
         <p class="bold">tathā ca darśayati | BBs_2,3.27 |</p>
         
         <p>// 27 //</p>
         
         
         
         
         
         <p>START BsVBh_2,3.13.28</p>
         
         
         <p class="bold">pṛthagupadeśāt | BBs_2,3.28 |</p>
         
         
         <p>nigadavyākhyātamasya bhāṣyam //28//</p>
         
         
         
         
         
         <p>START BsVBh_2,3.13.29</p>
         
         
         <p class="bold">tadguṇasāratvāttu tadvyapadeśaḥ prājñavat | BBs_2,3.29 |</p>
         
         
         <p>kaṇṭakatodane 'pīti /
            mahadalpayoḥ saṃyogo 'lpamavaruṇaddhi na mahāntaṃ, na jātu ghaṭakarakādisaṃyogā nabhaso
            nabho vyaśruvate 'pitvalpāneva ghaṭakarakādīn, itarathā yatra nabhastatra sarvatra
            ghaṭakarakādyupalambha iti, te 'pi nabhaḥparimāṇaḥ prasajyeranniti /
            na cāṇorjīvasya sakalaśarīragatā vedanopapadyate /
            yadyapyantaḥkaraṇamaṇu tathāpi tasyatvacā saṃbaddhatvāttvacaśca samastaśarīravyāpitvādekadeśe
            'pyadhiṣṭhitā tvagadhiṣṭhitaiveti śarīravyāpī jīvaḥ śaknoti sarvāṅgīṇaṃ śaityamanubhavituṃ
            tvagindriyeṇa gaṅgāyām /
            aṇustu jīvo yatrāsti tasminneva śarīrapradeśe tadanubhavenna sarvāṅgīṇaṃ, tasyāsarvāṅgīṇatvāt
            /
            kaṇṭakatodanasya tu prādeśikatayā na sarvāṅgīṇopalabdhiriti vaiṣamyam /
            <span class="bold">guṇatvameva hīti /</span>
            idameva hi guṇānāṃ guṇatvaṃ yaddravyadeśatvam /
            ata eva hi hemante viṣaktāvayavāpyadravyagate 'tisāndre śītasparśe 'nubhūyamānepyanudbhūtaṃ
            rūpaṃ nopalabhyate yathā, tathā mṛgamadādīnāṃ gandhavāhaviprakīrṇasūkṣmāvayavānāmatisāndre
            gandhe 'nubhūyamāne rūpasparśau nānubhūyete tatkasya hetoḥ, anudbhūtatvāttayorgandhasya
            codbhūtatvāditi /
            naca dravyasya prakṣayaprasaṅgaḥ, dravyāntarāvayavapūraṇāt /
            ata eva kālaparivāsavaśādasya hatagandhitopalabhyate /
            apica caitanyaṃ nāma na gumo jīvasya guṇānaḥ, kintu svabhāvaḥ /
            naca svabhāvasya vyāpitve bhāvasyāvyāpitvaṃ, tattvapracyuterityāha-<span class="bold">yadi ca caitanyamiti /</span>
            tadevaṃ śrutismṛtītihāsapurāṇasiddhe jīvasyāvikāritayā paramātmatve, tathā śrutyāditaḥ
            paramamahattve ca, yā nāmāṇutvaśrutayastāstadanurodhena buddhiguṇasāratayā vyākhyeyā
            ityāha-<span class="bold">tadguṇasāratvāditi /</span>
            tadvyācaṣṭe-<span class="bold">tasyā buddheriti /</span>
            ātmanā svasaṃbandhinyā buddherupasthāpitatvāttadā parāmarśaḥ /
            nahi śuddhabuddhamuktasvabhāvasyātmanastattvaṃ saṃsāribhiranubhūyate /
            apitu yo 'yaṃ mithyājñānadveṣādyanuṣaktaḥ sa eva pratyātmamanubhavagocaraḥ /
            naca brahmasvabhāvasya jīvātmanaḥ kūṭasthanityasya svataḥ icchādveṣānuṣaṅgasaṃbhava
            iti buddhiguṇānāṃ teṣāṃ tadabhedādhyāsena taddharmatvādhyāsaḥ, udaśarāvādhyastasyeva
            candramaso bimbasya toyakampe kamampavattvādhyāsa ityupapāditamadhyāsabhāṣye /
            
            <p>
               tathāca buddhyādyupādhikṛtamasya jīvatvamiti buddherantaḥkaraṇasyāṇutayā so 'pyaṇuvyapadeśabhāgbhavati,
               nabha iva karakopahitaṃ karakaparimāṇam /<br />
               tathā cotkrāntyādīnāmupattiriti /<br />
               nigadavyākhyātamitarat /<br />
               prāyaṇe 'sattvamasaṃsāritvaṃ vā, tataśca kṛtavipraṇāśākṛtābhyāgamaprasaṅgaḥ //29//
               </p>
         </p>
         
         
         
         
         
         <p>START BsVBh_2,3.13.30</p>
         
         
         <p class="bold">yāvadātmabhāvitvāttu na doṣastaddarśanāt | BBs_2,3.30 |</p>
         
         <p>yāvatsaṃsāryātmabhāvitvādityarthaḥ /
            samānaḥ sanniti /
            buddhyā samānaḥ tadguṇasāratvāditi /
            <span class="bold">apica mithyājñāneti /</span>
            na kevalaṃ yaṃvatsaṃsāryātmabhāvitvamāgamataḥ,</p>
         
         
         <p>upapattitaścetyarthaḥ /
            ādityavarṇamiti /
            prakāśarūpamityarthaḥ /
            <span class="bold">tamasa iti /</span>
            
            <p>
               avidyāyā ityarthaḥ /<br />
               tameva viditvā sākṣātkṛtya mṛtyumavidyāmatyetīti yojanā //30//
               </p>
         </p>
         
         
         
         
         
         <p>START BsVBh_2,3.13.31</p>
         
         
         <p>anuśayabījaṃ pūrvapakṣī prakaṭayati-<span class="bold">nanu suṣuptapralayayoriti /
               satā</span>paramātmanā /
            anuśayabījaparihāraḥ atrocyate-</p>
         
         
         <p class="bold">puṃstvādivat tv asya sato 'bhivyaktiyogāt | BBs_2,3.31 |</p>
         
         
         <p>nigadavyākhyātamasya bhāṣyam //31//</p>
         
         
         
         
         
         <p>START BsVBh_2,3.13.32</p>
         
         
         <p class="bold">nityopalabdhyanupalabdhiprasaṅgonyataraniyamo vānyathā | BBs_2,3.32 |</p>
         
         
         <p>syādetat /
            antaḥkaraṇe 'pi sati tasya nityasaṃnidhānāt kasmānnityopalabdhyanupalabdhī na prasajyete
            /
            athādṛṣṭavipākakādācitkatvāt sāmarthyapratibandhāpratibandhābhyāmantaḥ karaṇasya nāyaṃ
            prasaṅgaḥ /
            tāvasatyevāntaḥ karaṇe ātmano vendriyāṇāṃ vā stāṃ, tatkimantargaḍunāntaḥkaraṇeneti
            codayati-<span class="bold">athavānyatarasyātmana iti /</span>
            athaveti siddhāntaṃ nivartayati /
            siddhāntī brūte-<span class="bold">na cātmana iti /</span>
            avadhānaṃ khalvanuvubhūṣā śuśrūṣā vā /
            na caite ātmano dharmau, tasyāvikriyatvāt /
            na condriyāṇam, ekaikendriyavyatireke 'pyandhādīnāṃ darśanāt /
            naca te āntaratvenānubhūyamāne bāhye saṃbhavataḥ /
            tasmādasti tadāntaraṃ kimapi /
            yasya caite tadantaḥkaraṇam /
            tadidamuktam-<span class="bold">yasyāvadhāneti /</span>
            atraivārthe śrutiṃ darśayati-<span class="bold">tathā ceti</span> //32//</p>
         
         
         
         
         
         <p>START BsVBh_2,3.14.33</p>
         
         
         <p class="bold">kartā śāstrārthavattvāt | BBs_2,3.33 |</p>
         
         <p>nanu 'tadguṇasāratvāt'ityanenaiva jīvasya kartṛtvaṃ bhoktṛtvaṃ ca labdhameveti tadvyutpādanamanarthakamityata
            āha-tadguṇasāratvādhikāreṇeti /
            tasyaivaiṣa prapañco ye paśyantyātmā bhoktaiva na karteti tannirākaraṇārthaḥ /
            'śāstraphalaṃ prayoktari tallakṣaṇatvāt'ityāha sma bhagavān jaiminiḥ /
            prayoktaryanuṣṭhātari /
            kartarīti yāvat /
            śāstraphalaṃ svargādi /
            kutaḥ /
            prayoktṛphalasādhanatālakṣaṇatvāt śāstrasya vidheḥ /
            
            <p>
               kartrapekṣitopāyatā hi vidhiḥ /<br />
               buddhiścetkartrī bhoktā cātmā tato yasyāpekṣitopāyo bhoktuna tasya kartṛtvaṃ yasya
               kartṛtvaṃ naca tasyāpekṣitopāyā iti kiṃ kena saṃgatamiti śāstrasyānarthakatvamavidyamānābhidheyatvaṃ
               tathā cāprayojanakatvaṃ syāt /<br />
               yathā ca tadguṇasāratayāsyāvastusadapi bhoktṛtvaṃ sāṃvyavahārikamevaṃ kartṛtvamapi
               sāṃvyavahārikaṃ na tu bhāvikam /<br />
               avidyāvadviṣayatvaṃ ca śāstrasyopapāditamadhyāsabhāṣya iti sarvamavadātam //33//
               </p>
         </p>
         
         
         
         
         
         <p>START BsVBh_2,3.14.34</p>
         
         
         <p class="bold">vihāropadeśāt | BBs_2,3.34 |</p>
         
         
         <p>
            vihāraḥ saṃcāraḥ kriyā, tatra svātantryaṃ nākartuḥ saṃbhavati /<br />
            tasmādapi kartā jīvaḥ //34//
            </p>
         
         
         
         
         
         <p>START BsVBh_2,3.14.35</p>
         
         
         <p class="bold">upādānāt | BBs_2,3.35 |</p>
         
         <p>tadeteṣāṃ prāṇānāmindriyāṇāṃ vijñānena buddhyā vijñānaṃ grahaṇaśaktimādāyopādāyetyupādāne
            svātantryaṃ nākartuḥ saṃbhavati //35//</p>
         
         
         
         
         
         <p>START BsVBh_2,3.14.36</p>
         
         
         <p class="bold">vyapadeśācca kriyāyāṃ cennirdeśaviparyayaḥ | BBs_2,3.36 |</p>
         
         <p>abhyuccayamātrametanna samyagupapattiḥ /
            
            <p>
               vijñānaṃ kartṛ yajñaṃ tanute /<br />
               sarvatra hi buddhiḥ karaṇarūpā karaṇatvenaiva vyapadiśyate na kartṛtvena, iha tu kartṛtvena,
               tasyā vyapadeśe viparyayaḥ syāt /<br />
               tasmādātmaiva vijñānamiti vyapadiṣṭaḥ /<br />
               tena karteti //36//
               </p>
         </p>
         
         
         
         
         
         <p>START BsVBh_2,3.14.37</p>
         
         
         <p>sūtrāntaramavatārayituṃ codayati-atrāha yadīti /
            prajñāvān svatantra iṣṭamovātmanaḥ saṃpādayennāniṣṭam /</p>
         
         
         <p>aniṣṭasaṃpattirapyasyopalabhyate /
            tasmānna svatantrastathā ca na kartā /
            tallakṣaṇatvāttasyetyarthaḥ /
            asyottaram-</p>
         
         
         <p class="bold">upalabdhivadaniyamaḥ | BBs_2,3.37 |</p>
         
         
         <p>karaṇādīni kārakāntarāṇi kartā prayuṅkte na tvayaṃ kārakāntaraiḥ prayujyata ityetāvanmātramasya
            svātantryaṃ na tu kāryakriyāyāṃ na kārakāntarāṇyapekṣata iti /
            īdṛśaṃ hi svātantryaṃ neśvarasyāpyatrabhavato 'stītyutsannasaṃkathaḥ kartā syāt /
            tathā cāyamadṛṣṭaparipākavaśādiṣṭamabhiprepsustatsādhanavibhrameṇāniṣṭopāyaṃ vyāpārayannaniṣṭaṃ
            prāpnuyādityaniyamaḥ kartṛtvaṃ ceti na virodhaḥ /
            <span class="bold">viṣayaprakalpanamātraprayojanatvāditi /</span><br />
            nityacaitanyasvabhāvasya khalvātmana indriyādīni karaṇāni svaviṣayamupanayanti, tena
            viṣayāvacchinnameva caitanyaṃ vṛttiriti vijñānamiti cākhyāyate, tatra cāsyāsti svātantryamityarthaḥ
            //37//</p>
         
         
         
         
         
         <p>START BsVBh_2,3.14.38</p>
         
         
         <p class="bold">śaktiviparyayāt | BBs_2,3.38 |</p>
         
         <p>
            pūrvaṃ kāraṇakavibhaktiviparyaya uktaḥ /<br />
            saṃprati kārakaśaktiviparyaya ityapunaruktam /<br />
            aviparyayāya tu karaṇāntarakalpanāyāṃ nāmni visaṃvāda iti //38//
            </p>
         
         
         
         
         
         <p>START BsVBh_2,3.14.39</p>
         
         
         <p class="bold">samādhyabhāvācca | BBs_2,3.39 |</p>
         
         <p>samādhiriti saṃyamamupalakṣayati /
            dhāraṇādhyānasamādhayo hi saṃyamapadevadanīyāḥ /
            yathāhuḥ-'trayamekatra saṃyamaḥ'iti /
            atra śrotavyo mantavya iti dhāraṇopadeśaḥ /
            
            <p>
               nididhyāsitavya iti dhyānopadeśaḥ /<br />
               draṣṭavya iti samādherupadeśaḥ /<br />
               yathāhuḥ-'tadeva dhyānamarthamātranirbhāsaṃ svarūpaśūnyamiva samādhiḥ'iti /<br />
               so 'yamiha kartātmā samādhāvupadiśyamāna ātmanaḥ kartṛtvamavaitīti sūtrārthaḥ //39//
               </p>
         </p>
         
         
         
         
         
         <p>START BsVBh_2,3.15.40</p>
         
         
         <p class="bold">yathā ca takṣobhayathā | BBs_2,3.40 |</p>
         
         <p>avāntarasaṃgatimāha-<span class="bold">evaṃ tāvaditi /</span>
            vimṛśati-<span class="bold">tatpunariti /</span>
            pūrvapakṣaṃ gṛhṇāti-<span class="bold">tatreti /</span>
            śāstrārthavattvādayo hi hetava ātmanaḥ kartṛtvamāpādayanti /
            naca svābhāvike kartṛtve saṃbhavatyasatyapavāde tadaupādhikaṃ yuktam atiprasaṅgāt
            /
            naca muktyabhāvaprasaṅgo 'syāpavādakaḥ, yathā jñānasvabhāvo jñeyābhāve 'pi nājño bhavatyevaṃ
            kartṛsvabhāvo 'pi kriyāveśābhāve 'pi nākartā /
            tasmāt svābhāvikamevāsya kartṛtvamiti prāpte 'bhidhīyate /
            nityaśuddhabuddhamuktasvabhāvaṃ hi brahma bhūyobhūyaḥ śrūyate /
            tadasya buddhatvamasatyapi boddhavye yuktaṃ, vahnerivāsatyapi dāhye dagdhṛtvaṃ, tacchīlasya
            tasyāvagamāt /
            kartṛtvaṃ tvasya kriyāveśādavagantavyam /
            naca nityodāsīnasya kūṭasthasya nityasyāsakṛcchutasya saṃbhavati, tasya ca kadācidapyasaṃsarge
            kathaṃ tacchaktiyogo nirviṣayāyāḥ śakterasaṃbhavāt tathāca yadi tatsidhyarthaṃ tadviṣaḥ
            kriyāveśo 'bhyupeyate tathā sati tatsvabhāvasya svabhāvocchedābhāvādbhāvanāśaprasaṅgaḥ,
            naca muktasyāsti kriyāyoga iti /
            kriyāyā duḥkhatvānna vigalitasakaladuḥkhaparamānandāvasthā mokṣaḥ syādityāśayavānāha-<span class="bold">na svābhāvikaṃ kartṛtvamātmana iti /</span>
            abhiprāyamabudhvā codayati-<span class="bold">nanu sthitāyāmapīti /</span>
            pariharati-<span class="bold">na /
               nimittānāmapīti /</span>
            śaktaśakyāśrayā śaktiḥ svasattayāvaśyaṃ śakyamākṣipati /
            tathāca tayākṣiptaṃ śakyaṃ sadaiva syāditi bhāvaḥ /
            codayati-<span class="bold">nanu mokṣasādhanavidhānāditi /</span>
            pariharati-<span class="bold">na /
               sādhanāyattasyeti /</span>
            asmākaṃ tu na mokṣaḥ sādhyaḥ, apitu brahmasvarūpaṃ tacca nityamiti /
            uktamabhiprāyamāviṣkaroti-<span class="bold">apica nityaśuddha iti /</span>
            codayati-<span class="bold">para eva tarhi saṃsārīti /</span>
            ayamarthaḥ-paraścetsaṃsārī tasyāvidyapravilaye muktau sarve mucyerannaviśeṣāt /
            tataśca sarvasaṃsārocchedaprasaṅgaḥ /
            parasmādanyaścetsa buddhyādisaṃghāta eveti, tasyaiva tarhi muktisaṃsārau nātmana iti
            /
            pariharati-<span class="bold">na /
               avidyāpratyupasthāpitatvāditi /</span>
            na paramātmano muktisaṃsārau, tasya nityamuktatvāt /
            nāpi buddhyādisaṃghātasya, tasyācetanatvāt /
            api tvavidyopasthāpitānāṃ buddhyādisaṃghātānāṃ bhedāttattadbuddhyādisaṃghātabhedopadhāna
            ātmaiko 'pi bhinna iva viśuddho 'pyaviśuddha iva tataścaikabuddhyādisaṃghātāpagame
            tatra mukta ivetaratra baddha iva yathā maṇikṛpāṇādyupadhānabhedādekameva mukhaṃ nāneva
            dīrghamiva vṛttamiva śyāmamivāvadātamiva anyatamopadhānavigame tatra muktamivānyatropahitamiveti
            naikamuktau sarvamuktiprasaṅgaḥ /
            tasmānna paramātmano makṣasaṃsārau, nāpi buddhyādisaṃghātāsya kintu buddhyādyupahitasyātmasvabhāvasya
            jīvabhāvamāpannasyeti paramārthaḥ /
            atraivānvayavyatirekau śrutibhirādarśayati-<span class="bold">tathāceti /</span>
            itaścaupādhikaṃ yadupādhyabhibhavodbhavābhyāmasyābhibhavodbhavau darśayati śrutirityāha-<span class="bold">tathā svapnajāgaritayoriti /</span>
            atraivārthe sūtraṃ vyācaṣṭe-<span class="bold">tadetadāheti /</span>
            saṃprasādaḥ suṣuptiḥ /
            syādetat /
            takṣṇaḥ pāṇyādayaḥ santi tairayaṃ vāsyādīn vyāpārayan bhavatu duḥkhī, paramātmā tvanavayavaḥ
            kena manaḥprabhṛtīni vyāpārayediti vaiṣamyaṃ takṣṇo dṛṣṭāntenetyata āha-<span class="bold">takṣadṛṣṭāntaśceti /</span>
            yathā svaśarīreṇodāsīnastakṣā sukhī, vāsyādīni tu karaṇāni vyāpārayan duḥkhī, tathā
            svātmanātmodāsīnaḥ sukhī, manaḥprabhṛtīni tu karaṇādīni vyāpārayan duḥkhītyetāvatāsya
            sāmyaṃ na tu sarvathā /
            yathātmā ca jīvo 'vayavāntarānapekṣaḥ svaśarīraṃ vyāpārayatyevaṃ manaḥprabhṛtīni tu
            karaṇāntarāṇi vyāpārayatīti pramāṇasiddhe niyogaparyanuyogānupapattiḥ /
            pūrvapakṣahetūnanubhāṣya dūṣayati-<span class="bold">yattūktamiti /</span>
            yatparaṃ hi śāstraṃ sa eva śāstrārthaḥ /
            kartrapekṣitopāyabhāvanāparaṃ tanna kartṛsvarūpaparam /
            tena yathālokasiddhaṃ kartāramapekṣya svaviṣaye pravartamānaṃ na puṃsaḥ svābhāvikaṃ
            kartṛtvamavagamayitutsahate, tasmāttattvamasītyādyupadeśavirodhādavidyākṛtaṃ tadavatiṣṭhate
            /
            codayati-<span class="bold">nanu saṃdhye sthāna iti /</span>
            aupādhikaṃ hi kartṛtvaṃ nopādhyapagame saṃbhavatīti svābhāvikameva yujyata ityarthaḥ
            /
            apica yatrāpi karaṇamasti tatrāpi kevalasyātmanaḥ kartṛtvaśravaṇātsvābhāvikameva yuktamityāha-<span class="bold">tathopādāne 'pīti /</span>
            tadetat pariharati-<span class="bold">na tāvatsaṃdhya iti /</span>
            upādhyapagamo 'siddho 'ntaḥkaraṇasyopādheḥ saṃdhye 'pyavasthānādityarthaḥ /
            apica svapne yādṛśaṃ jñānaṃ tādṛśo vihāro 'pītyāha-<span class="bold">vihāro 'pi ca tatreti /
               tathopādāne 'pīti /</span>
            yadyapi kartṛvibhaktiḥ kevale kartari śrūyate tathāpi karmakaraṇopadhānakṛtamasya
            kartṛtvaṃ na śuddhasya, nahi paraśusahāyaśchettā kevalaśchettā bhavati /
            nanu yadi na kevalasya kartṛtvamapi tu karaṇādisahitasyaiva, tathā sati karaṇādiṣvapi
            kartṛvibhaktiḥ syāt /
            na caitadastītyāha-<span class="bold">bhavati na loka iti /</span>
            karaṇādīṣvapi kartṛvibhaktiḥ kadācidastyeva vivakṣāvaśādityarthaḥ /
            api ceyamupādānaśrutiḥ karaṇavyāpāroparamamātraparā na svātantryaparā kartṛvibhaktistu
            bhāktī /
            kūlaṃ pipatiṣatītivadabuddhipūrvakasya karaṇavyāpāroparamasya dṛṣṭatvādityāha-<span class="bold">apicāsminnupādāna iti /
               yastvayaṃ vyapadeśa</span>iti yattaduktamasmābhirabhyuccayamātrametamiti taditaḥ samutthitam /
            <span class="bold">sarvakārakāṇāmeveti /</span><br />
            viklidyanti taṇḍulā jvalanti kāṣṭhāni bibhartti sthālīti hi svavyāpāre sarveṣāṃ, kartṛtvaṃ,
            tatkiṃ buddhyādīnāṃ kartṛtvameva na karaṇatvamityata āha-<span class="bold">upalabdhyapekṣaṃ tveṣāṃ karaṇatvam /</span>
            nanvevaṃ sati tasyāmevātmanaḥ svābhāvikaṃ kartṛtvamastvityata āha-<span class="bold">naca tasyāṃ </span>ulabdhāvapyasya svābhāvika<span class="bold">kartṛtvamasti</span>kasmāt <span class="bold">nityopalabdhisvarūpatvāt</span>ātmanaḥ /
            nahi nitye svabhāve cāsti bhāvasya vyāpāra ityarthaḥ /
            tadevaṃ nāsyopalabdhau savābhāvikaṃ kartṛtvamastītyuktam /
            nāpi buddhyāderupalabdhikartṛtvamātmanyadhyastaṃ yathā tadgatamadhyavasāyādikartṛtvamityāha-<span class="bold">ahaṅkārapūrvakamapi kartṛtvaṃ nopalabdhurbhavitumarhati /</span>
            kutaḥ /
            <span class="bold">ahaṅkārasyāpyupalabhyamānatvāt /</span>
            nahi śarīrādi yasyāṃ kriyāyāṃ gamyaṃ tasyāmeva gantṛ bhavati /
            etaduktaṃ bhavati-yadi buddhirupalabdhī bhavet, tatastasyā upalabdhṛtvamātmanyadhyavasyeta
            /
            na caitadasti /
            tasyā jaḍatvenopalabhyamānatayopalabdhikartṛtvānupapatteḥ /
            yadā caupalabdhau buddherakartṛtvaṃ tadā yaduktaṃ buddherupalabdhṛtve karaṇāntaraṃ
            kalpanīyaṃ, tathāca nāmamātre visaṃvāda iti tanna bhavatītyāha-<span class="bold">na caivaṃ sati karaṇāntarakalpanā</span>buddherupalabdhṛtvābhāvāt /
            tatkimidānīmakaraṇaṃ buddhirupalabdhāvātmā cānapalabdheta āha-<span class="bold">buddhe karaṇatvābhyupagamāt /</span></p>
         
         
         <p>
            ayamabhisaṃdhiḥ-caitanyamupalabdhirātmasvabhāvo nitya iti na tatrātmanaḥ kartṛtvaṃ,
            nāpi buddheḥ karaṇatvaṃ, kintu caitanyameva viṣayāvacchinnaṃ vṛttiriti copalabdhiriti
            cākhyāyate /<br />
            tasya tu tattadviṣayāvacchede vṛttau buddhyādīnāṃ karaṇatvamātmanaśca tadupadhānenāhaṅkārapūrvakaṃ
            kartṛtvaṃ yujyata iti //40//
            </p>
         
         
         
         
         
         <p>START BsVBh_2,3.16.41</p>
         
         
         <p class="bold">parāt tu tacchruteḥ | BBs_2,3.41 |</p>
         
         
         <p>yadetajjīvānāmaupādhikaṃ kartṛtvaṃ tatpravartanālakṣaṇeṣu rāgādiṣu satsu neśvaramaparaṃ
            pravartakaṃ kalpayitumarhati, atiprasaṅgāt /
            naceśvaro dveṣapakṣapātarahito jīvān sādhvasādhuni karmaṇi pravartayitumarhati, yena
            dharmādharmāpekṣayā jagadvaicitryamāpadyeta /
            sa hi svatantraḥ kāruṇiko dharma eva jantūn pravartayennādharme /
            tataśca tatpreritā jantavaḥ sarve dhārmikā eveti sukhina eva syurna duḥkhinaḥ /
            svatantrāstu rāgādiprayuktāḥ pravartamānā dharmādharmapracayavanto vaicitryamanubhavantīti
            yuktam /
            evañca vidhiniṣedhayorarthavattvamitarathā tu sarvathā jīvā avastatantrā itīśvareṇaiva
            pravartyanta iti kṛtaṃ vidhiniṣedhābhyām /
            nahi balavadanilasalilaughanudyamānaṃ pratyupadeśor'thavān /
            tasmāt 'eṣa hyeva sādhu karma kārayati'ityādayaḥ śrutayaḥ samastavidhiniṣedhaśrutivirodhāllokavirodhāccaiśvaryapraśaṃsāparatayā
            neyā iti prāpte 'bhidhīyate /
            'eṣa hyeva sādhu karma kārayati'ityādayastāvacchachrutayaḥ sarvavyāpāreṣu jantūnāmīśvaratantratāmāhuḥ,
            tadasati pratibandhake na praśaṃsāparatayā vyākhyātumucitam /
            naca śrutisiddhasya kalpanīyatā, yena pravartakeṣu rāgādiṣu satsu tatkalpanā virudhyeta
            /
            na ceśvaratantratve dharma eva jantūnāṃ pravṛtteḥ sukhitvameva na vaicitryamiti yuktam
            /
            yadyapyayamīśvaro vītarāgastathāpi pūrvapūrvajantukarmāpekṣaya jantūn dharmādharmayoḥ
            pravartayan na dveṣapakṣapātābhyāṃ viṣamaḥ /
            nāpi nirghṛṇaḥ /
            naca karmapracayasyādirastyanāditvātsaṃsārasya /
            na ceśvaratantrasya kṛtaṃ vidhiniṣedhābhyāmiti sāṃpratam /
            nahīśvaraḥ prabalatarapavana iva jantūn pravartayatyapi tu taccaitanyamanurudhyamāno
            rāgādyupahāramukhena /
            evaṃ ceṣṭāniṣṭaprāptiparihārārthino vidhiniṣedhāvarthavantau bhavataḥ /
            
            <p>
               tadanenābhisaṃdhinoktam-parāyatte 'pi hi kartṛtve karotyeva jīva iti /<br />
               tasmādvidhiniṣedhaśāstrāvirodhāllokasya sthūladarśitvāt 'eṣa hyeva sādhu karma kārayati'ityādiśruteḥ
               /<br />
               'ajño janturanīśo 'yamātmanaḥ sukhaduḥkhayoḥ /<br />
               īśvaraprerito gacchetsvargaṃ vā śvabhrameva vā //
               </p>
         </p>
         
         
         <p>'iti smṛteśceśvaratantrāṇāmeva jantūnāṃ kartṛtvaṃ, na tu svatantrāṇāmiti siddham /
            īśvara eva vidhiniṣedhayosthāne niyujyeta yadvidhiniṣedhayoḥ phalaṃ tadīśvareṇa tatpratipāditadharmādharmanirapekṣeṇa
            kṛtamiti vidhiniṣedhayorānarthakyam /
            na kevalamānarthakyaṃ viparītaṃ cāpadyeta ityāha-<span class="bold">tathā vihitakāriṇamiti /</span></p>
         
         
         <p>
            pūrvoktaśca doṣaḥ kṛtanāśākṛtābhyāgamaḥ prasajyeta /<br />
            atirohitārthamanyat //41//
            </p>
         
         
         
         
         
         <p>START BsVBh_2,3.16.42</p>
         
         
         <p class="bold">kṛtaprayatnāpekṣas tu vihitapratiṣiddhāvaiyarthyādibhyaḥ | BBs_2,3.42 |</p>
         
         <p>// 42 //</p>
         
         
         
         
         
         <p>START BsVBh_2,3.17.43</p>
         
         
         <p class="bold">aṃśo nānāvyapadeśād anyathā cāpi dāśakitavāditvam adhīyata eke | BBs_2,3.43 |</p>
         
         <p>avāntarasaṃgatimāha-<span class="bold">jīveśvarayoriti /
               upakāryopakārakabhāvaḥ</span>prayojyaprayojakabhāvaḥ /
            atrāpātato vinigamanāhetorabhāvādaniyamo niścaya ityuktaḥ /
            niścayahetvābhāsadarśanena bhedapakṣamālambyāha-athaveti /
            īśitavyeśitṛbhāvaścānveṣyānveṣṭṛbhāvaśca jñeyajñātṛbhāvaśca niyamyaniyantṛbhāvaścādhārādheyabhāvaśca
            na jīvaparamātmanorabhede 'vakalpyate /
            na ca 'brahmadāśā brahmakitavāḥ'ityādyāśca śrutayo dāśā brahma kitavā brahmetyādipratipādanaparā
            jīvānāṃ brahmaṇo bhede 'vakalpyante /
            na caitābhirbhedābhedapratipādanaparābhiḥ śrutibhiḥ sākṣādaṃśatvapratipādakācca mantravarṇāt
            'pādo 'sya viśvā bhūtāni'ityādeḥ, smṛteśca 'mamaivāṃśaḥ'ityāderjīvānāmīśvarāṃśatvasiddiḥ
            /
            niratiśayopādhisaṃpadā ca vibhūtiyogeneśvaraḥ svāṃśānāmapi nikṛṣṭopādhīnāmīṣṭa iti
            yujyate /
            nahi tāvadanavayaveśvarasya jīvā bhavitumarhantyaṃśāḥ /
            apica jīvānāṃ brahmāṃśatve tadgatā vedanā brahmaṇo bhavet /
            pādādigatā iva vedanā devadattasya /
            tataśca brahmabhūyaṅgatasya samastajīvagatavedanānubhavaprasaṅga iti varaṃ saṃsāra
            eva mukteḥ tatra hi svagatavedanāmātrāmanubhavānna bhūri duḥkhamanubhavati /
            muktastu sarvajīvavedanābhāgiti prayatnena muktiranarthabahulatayā parihartavyā syāditi
            /
            tathā bhedābhedayoḥ parasparavirodhinorekatrāsaṃbhavānnāṃśatvaṃ jīvānām /
            naca brahmaiva sadasantastu jīvā iti yuktaṃ, sukhaduḥkhamuktisaṃsāravyavasthābhāvaprasaṅgādanujñāparihārābhāvaprasaṅgācca
            /
            tasmājjīvā eva paramārthasanto na brahmaikamadvayam /
            advaitaśrutayastu jātideśakālābhedanimittopacārāditi prāpte 'bhidhīyate-anadhigatārthāvabodhanāni
            pramāṇāni viśeṣataḥ śabdaḥ /
            tatra bhedo lokasiddhatvānna śabdena pratipādyaḥ /
            abhedastvanadhigatatvādadhigatabhedānuvādena pratipādanamarhati /
            yena ca vākyamupakramyate madhye ca parāmṛśyate ante copasaṃhriyate tatraiva tasya
            tātparyam /
            upaniṣadaścādvaitopakramatatparāmarśatadupasaṃhārā advaitaparā eva yujyante /
            naca yatparāstadaupacārikaṃ yuktam, abhyāse hi bhūyastvamarthasya bhavati nālpatvamapi
            prāgevopacaritatvamityuktam /
            tasmādvaite bhāvike sthite jīvabhāvastasya brahmaṇo 'nādyanirvacanīyāvidyopadhānabhedādekasyaiva
            bimbasya darpaṇādyupādhibhedātpratibimbabhedāḥ /
            
            <p>
               evaṃ cānujñāparihārau laukikavaidikau sukhaduḥkhamuktisaṃsāravyavasthā copapadyeta
               /<br />
               naca mokṣasyānarthabahulatā, yataḥ pratibimbānāmiva śyāmatāvadātatādirjīvānāmeva nānāvedanābhisaṃbandho
               brahmaṇastu bimbasyeva na tadabhisaṃbandhaḥ /<br />
               yathāca darpaṇāpanaye tatpratibimbaṃ bimbabhāve 'vatiṣṭhate na kṛpāṇe pratibimbitamapi
               /<br />
               evamavidyopadhānavigame jīve brahmabhāva iti siddhaṃ jīvo brahmāṃśa iva tattantratayā
               na tvaṃśa iti tātparyārthāḥ //43//
               </p>
         </p>
         
         
         
         
         
         <p>START BsVBh_2,3.17.44</p>
         
         
         <p>mantravarṇāc ca | BBs_2,3.44 |</p>
         
         <p>// 44 //</p>
         
         
         
         
         
         <p>START BsVBh_2,3.17.45</p>
         
         
         <p>api ca smaryate | BBs_2,3.45 |</p>
         
         <p>// 45 //</p>
         
         
         
         
         
         <p>START BsVBh_2,3.17.46</p>
         
         
         <p>prakāśādivan naivaṃ paraḥ | BBs_2,3.46 |</p>
         
         <p>// 46 //</p>
         
         
         
         
         
         <p>START BsVBh_2,3.17.47</p>
         
         
         <p>smaranti ca | BBs_2,3.47 |</p>
         
         
         <p>
            saptadaśasaṃkhyāparimito rāśirgaṇaḥ saptadaśakaḥ /<br />
            tadyathā-buddhikarmendriyāṇi bāhyāni daśa buddhimanasī vṛttibhedamātreṇa bhinne apyekīkṛtyaikamantaḥkaraṇaṃ
            śarīraṃ pañca viṣayā iti saptadaśako rāśiḥ //47//
            </p>
         
         
         
         
         
         <p>START BsVBh_2,3.17.48</p>
         
         
         <p>anujñāparihārau dehasambandhāj jyotirādivat | BBs_2,3.48 |</p>
         
         
         <p><span class="bold">anujñā </span>vidhirabhimato na tu pravṛttapravartanā /
            apauruṣeye pravartayiturabhiprāyānurodhāsaṃbhavāt /
            kratvarthāyāmagnīṣomīyahiṃsāyāṃ pravṛttapravartanānupapatteśca /
            puruṣārthe 'pi niyamāṃśe pravṛtteḥ<span class="bold">kaḥ punardehasaṃbandha iti /</span>
            nahi kūṭasthanityasyātmanopariṇāmino 'sti dehena saṃyogaḥ samavāyo vānyo vā kaścit
            saṃbandhaḥ sakaladharmātigatvādityabhisaṃdhiḥ /
            uttaram-<span class="bold">dehādirayaṃ saṃghāto 'hamevetyātmani viparītapratyayotpattiḥ /</span>
            ayamarthaḥ-satyaṃ nāsti kaścidātmano dehādibhiḥ pāramārthikaḥ saṃbandhaḥ, kintu buddhyādijanitātmaviṣayā
            viparītā vṛttiḥ 'ahameva dehādisaṃghātaḥ'ityevaṃrūpā /
            asyāṃ dehādisaṃghāta ātmatādātmyena bhāsate /
            so 'yaṃ sāṃvṛttastādātmyalakṣaṇaḥ saṃbandho na pāramārthika ityarthaḥ /
            gūḍhābhisaṃdhiścodayati-<span class="bold">samyagdarśinastarhīti /
               uttaraṃ-na /
               tasyeti /</span>
            yadi sūkṣmasthūladehādisaṃghāto 'vidyopadarśita ekamevādvitīyaṃ brahmāsmīti samyagdarśanamabhimatam,
            addhā tadvantaṃ prati vidhiniṣedhayorānarthakyameva /
            etadeva viśadayati-<span class="bold">heyopādeyayoriti /</span>
            codako nigūḍhābhisaṃdhimāviṣkaroti-śarīravyatirekadarśina eva /
            āmuṣmikaphaleṣu karmasu darsapūrṇamāsādiṣu niyojyatvamiti cotpariharati-<span class="bold">na /
               tatsaṃhatatvābhimānāt /</span>
            etadvibhajate-<span class="bold">satyamiti /</span>
            yo hyātmanaḥ ṣāṭkauśikāddehādupapattyāvyatirekaṃ veda, na tu samastabuddhyādisaṃghātavyatirekaṃ,</p>
         
         
         <p>
            tasyāmuṣmikaphaleṣvādhikāraḥ /<br />
            samastabuddhyādivyatirekavedinastu karmabhoktṛtvābhimānarahitasya nādhikāraḥ karmaṇi
            tathāca na yatheṣṭaceṣṭā, abhimānavikalasya tasyā apyabhāvāditi //48//
            </p>
         
         
         
         
         
         <p>START BsVBh_2,3.17.49</p>
         
         
         <p>asantateś cāvyatikaraḥ | BBs_2,3.49 |</p>
         
         
         <p>// 49 //</p>
         
         
         
         
         
         <p>START BsVBh_2,3.17.50</p>
         
         
         <p>ābhāsa eva ca | BBs_2,3.50 |</p>
         
         
         <p>yeṣāṃ tu sāṃkhyānāṃ vaiśeṣikāṇāṃ vā sukhaduḥkhavyavasthāṃ pāramārthikīmicchatāṃ bahava
            ātmānaḥ sarvagatāsteṣāmevaiṣa vyatikaraḥ prāpnoti /
            tatra praśnapūrvakaṃ sāṃkhyān prati vyatikramaṃ tāvadāha-<span class="bold">kathamiti /</span>
            yādṛśastādṛśo guṇasaṃbandhaḥ sarvān puruṣān pratyaviśiṣṭa iti tatkṛte sukhaduḥkhe
            sarvān pratyaviśiṣṭe /
            naca karmanibandhanā vyavasthā, karmaṇaḥ prākṛtatvena prakṛteśca sādhāraṇatvenāvyavasthātādavasthyāt
            /
            codayati-<span class="bold">syādetaditi /</span>
            ayamarthaḥ-na pradhānaṃ svavibhūtīkhyāpanāya pravartate, kintu puruṣārtham /
            yaṃ ca puruṣaṃ prayatnena bhogāpavargau puruṣārthau sādhitau taṃ prati samāptādhikāratayā
            nivartate puruṣāntaraṃ tu pratyasamāptādhikāraṃ pravartate /
            evaṃ ca muktasaṃsārivyavasthopapatteḥ sukhaduḥkhavyavasthāpi bhaviṣyatīti nirākaroti<span class="bold">-nahīti /</span>
            sarveṣāṃ puruṣāṇāṃ vibhutvāt pradhānasya ca sādhāraṇyadamuṃ puruṣaṃ pratyanenārthaḥ
            sādhita ityetadeva nāsti /
            tasmāt prayojanavaśena vinā hetuṃ vyavasthāstheyā /
            sā cāyuktā hetvabhāvādityarthaḥ /</p>
         
         
         <p>bhavatu sāṃkhyānāmavyavasthā, pradhānasamavāyādadṛṣṭasya, pradhānasya ca sādhāraṇyāt
            /
            kāṇādādīnāṃ tvātmasamavāpyadṛṣṭaṃ pratyātmamasādhāraṇaṃ tatkṛtaśca manasā sahātmanaḥ
            svasvāmibhāvalakṣaṇaḥ saṃbandho 'nādiradṛṣṭabhedānāmanāditvāt, tathā cātmanaḥsaṃyogasya
            sādhāraṇye 'pi svasvāmibhāvasyāsādhāraṇyādabhisaṃdhyādivyavasthopapadyata eva /
            naca saṃyogo 'pi sādhāraṇaḥ /
            nahi tasya manasa ātmāntarairyaḥ saṃyogaḥ sa eva svāmināpi, ātmasaṃyogasya pratisaṃyogabhedena
            bhedāt /
            tasmādātmaikatvasyāgamasiddhatvāt, vyavasthāyāścaikatve 'pyupapatteḥ, nānekātmakalpanā,
            gauravādāgamavirodhācca /
            antyaviśeṣavattvena ca bhedakalpanāyāmanyonyāśrayāpatteḥ /
            
            <p>
               bhede hi tatkalpanā tataśca bheda iti /<br />
               etadeva kāṇādamatadūṣaṇam /<br />
               bhāṣyakṛtā tu prauḍhavāditayā kāṇādān pratyapyadṛṣṭāniyamādityādīni sūtrāṇi yojitāni
               /<br />
               sāṃkhyamatadūṣaṇaparāṇyeveti tu rocayante kecittadāstāṃ tāvat //50//
               </p>
         </p>
         
         
         
         
         
         <p>START BsVBh_2,3.17.51</p>
         
         
         <p>adṛṣṭāniyamāt | BBs_2,3.51 |</p>
         
         
         <p>// 51 //</p>
         
         
         
         
         
         <p>START BsVBh_2,3.17.52</p>
         
         
         <p>abhisandhyādiṣv api caivam | BBs_2,3.52 |</p>
         
         
         <p>// 52 //</p>
         
         
         
         
         
         <p>START BsVBh_2,3.17.53</p>
         
         
         <p>pradeśād iti cen nāntarbhāvāt | BBs_2,3.53 |</p>
         
         
         <p>// 53 //</p>
         
         
         <p>iti śrīvācaspatimiśraviracite bhagavatpādaśārīrakabhāṣyavibhāge bhāmatyāṃ dvitīyādhyāyasya
            tṛtīyaḥ pādaḥ //3//</p>
         
         
         <p><span class="bold">// iti dvitīyādhyāyasya pañcamahābhūta-jīvaśrutīnāṃ virodhaparipārākhyastṛtīyaḥ pādaḥ
               </span>//</p>
         
         
         
         
         
         
         
         <p class="bold">dvitīyādhyāye caturthaḥ pādaḥ /</p>
         
         
         
         
         
         <p>START BsVBh_2,4.1.1</p>
         
         
         <p class="bold">tathā prāṇāḥ | BBs_2,4.1 |</p>
         
         
         <p>yadyapi brahmavedane sarvavedanapratijñātādupapādanaśrutivirodhādbahutarādvaitaśrutivirodhācca
            prāṇānāṃ sargādau sadbhāvaśrutirviyadasmṛtatvādiśrutaya ivānyathā kathañcinnetumucitā,
            tathāpyanyathānayanaprakāramavidvānanyathānupapadyamānaikāpi śrutirbahvīranyathayediti
            manvānaḥ pūrvapakṣayati /
            atra cātyuccatayā viyadadhikaraṇapūrvapakṣahetūn smārayati-<span class="bold">tatra tāvaditi /</span>
            śabdaikapramāṇasamadhigamyā hi mahābhūtotpattistasyā yatra śabdo nivartate tatra tatpramāṇabhāvena
            tadabhāvaḥ pratīyate /
            yathā caityavandanatatkarmadharmatāyā ityarthaḥ /
            atrāpātataḥ śrutivipratipattyānadhyavasāyena pūrvapakṣayitvāthavetyabhihitaṃ pūrvapakṣamamavatārayati
            /
            abhiprāyo 'sya darśitaḥ /
            'pānavyāpacca tadvat'ityatrāśvapratigraheṣṭyādyadhikaraṇapūrvapakṣasūtrārthasādṛśyaṃ
            tadā parāmṛṣṭam /
            rāddhāntastu syādetadevaṃ yadi sargādau prāṇasadbhāvaśrutirananyathāsiddhā bhavet
            /
            anyathaiva tveṣā sidhyati /
            avāntarapralaye hyagnisādhanānāṃ sṛṣṭirvaktavyeti tadartho 'sāvupakramaḥ /
            tatrādhikāripuruṣaḥ prajāpatirapranaṣṭa eva trailokyamātraṃ pralīnamatastadīyān prāṇānapekṣya
            sā śrutirupapannārthā /
            tasmādbhūyasīnāṃ śrutīnāmanugrahāya sarvavijñānapratijñopapattyarthasya cottarasya
            saṃdarbhasya gauṇatve tu pratijñātārthānuguṇyābhāvenānapekṣitārthatvaprasaṅgātprāṇā
            api nabhovadbrahmaṇo vikārā iti /
            naca caityavandanādivatsarvathā prāṇānāmutpattyaśrutiḥ, kvacit khalveṣāmutpattyaśravaṇamutpattiśrutistu
            tatra tatra darśitā /
            tasmādvaiṣamyaṃ caityavandanapoṣadhādibhiriti /</p>
         
         
         
         
         
         <p>START BsVBh_2,4.1.2</p>
         
         
         <p class="bold">gauṇyasaṃbhavāt | BBs_2,4.2 |</p>
         
         
         <p>kecidviyadadhikaraṇavyākhyānena gauṇyasaṃbhavāditi sūtraṃ vyācakṣate /
            gauṇī prāṇānāmutpattiśrutirasaṃbhavādutpatteriti /
            tadayuktam /
            vikalpāsahatvāt /
            tathāhi-prāṇānāṃ jīvavadvāvikṛtabrahmātmatayānupapattiḥ syāt, brahmaṇastattvāntaratayā
            vā /
            na tāvajjīvavadeṣāmavikṛtabrahmātmatā, jaḍatvāt /
            tasmāttattvāntaratayaiṣāmanutpattirāstheyā /
            tathāca brahmavedanena sarvavedanapratijñāvyāhatiḥ, samastavedāntavyākopaścetyetadāha-<span class="bold">viyadadhikaraṇe hīti</span> //2//</p>
         
         
         
         
         
         <p>START BsVBh_2,4.1.3</p>
         
         
         <p class="bold">tatprākśruteś ca | BBs_2,4.3 |</p>
         
         <p>nigadavyākhyātamasya bhāṣyam //3//</p>
         
         
         
         
         
         <p>START BsVBh_2,4.1.4</p>
         
         
         <p class="bold">tatpūrvakatvādvācaḥ | BBs_2,4.4 |</p>
         
         <p>
            vāca iti vākprāṇamanasāmupalakṣaṇam /<br />
            ayamarthaḥ-yatrāpi tejaḥprabhṛtīnāṃ sṛṣṭau prāṇasṛṣṭirnokteti brūṣe, tatrāpyukteti
            brūmahe /<br />
            tathāhi-yasmin prakaraṇena tejobannapūrvakatvaṃ vākprāṇamanasāmāmnāyate 'annamayaṃ
            hi'ityādinā, tadyadi mukhyārthaṃ tatastatsāmāsarveṣāmeva prāṇānāṃ sṛṣṭiruktā /<br />
            atha gauṇaṃ tathāpi brahmakartṛkāyāṃ nāmarūpavyākriyāyāmupakramopasaṃhāraparyālocanayā
            śrutyantaraprasiddheśca brahmakāryatvaprapañcārthameva prāṇādīnāmāpomayatvādyabhidhānamityuktaiva
            tatrāpi prāṇasṛṣṭiriti siddham //4//
            </p>
         
         
         
         
         
         <p>START BsVBh_2,4.2.5</p>
         
         
         <p class="bold">sapta gaterviśeṣitatvācca | BBs_2,4.5 |</p>
         
         <p>avāntarasaṃgatimāha-<span class="bold">utpattiviṣaya iti /</span></p>
         
         
         <p>saṃśayakāraṇamāha-<span class="bold">śrutivipratiṣedhāditi /
               viśayaḥ</span>saṃśayaḥ /
            <span class="bold">kvacit sapta prāṇāḥ /</span><br />
            tadyathā-cakṣurghrāṇarasanavākśrotramanastvagiti /
            kvacidaṣṭau prāṇā<span class="bold">grahatvena</span>bandhanena guṇena saṃkīrtyante /
            tadyathā-ghrāṇarasanavākcakṣuḥ-śrotramanohastatvagiti, ta ete grahāḥ, eṣāṃ tu viṣayā
            atigrahāstvaṣṭāveva 'prāṇo vai grahaḥ so 'pānenātigraheṇa gṛhīto 'pānena hi gandhān
            jighrati'ityādinā saṃdarbheṇoktāḥ /
            <span class="bold">kvacinnava /</span><br />
            tadyathā-<span class="bold">sapta vai śīrṣaṇyāḥ prāṇāḥ dvāvavāñcāviti /</span>
            dve śrotre dve cakṣuṣī dve ghrāṇe ekā vāgiti sapta /
            pāyūpasthau buddhimanasī vā dvāvavāñcāviti naca /
            kvaciddaśa /
            <span class="bold">nava vai puruṣe prāṇā</span>sta uktā nābhirdaśamīti /
            kvacidekādaśa-<span class="bold">'</span> <span class="bold">daśeme puruṣe prāṇāḥ'</span> <span class="bold"> /</span>
            tadyathā-buddhīndriyāṇi ghrāṇādīni pañca karmendriyāṇyapi hastādīni pañca ātmaikādaśa,
            āpnotyadhiṣṭhānenetyātmā manaḥ sa ekādaśa iti /
            <span class="bold">kvacidvādaśa /</span><br />
            <span class="bold">'sarveṣāṃ sparśānāṃ tvagekāyanam' </span> <span class="bold">ityatra /</span>
            tadyathā-tvagnāsikārasanacakṣuḥśrotramanohṛdayahastapādopasthapāyūvāgiti /
            kvacideta eva prāṇā ahaṅkārādhikāstrayodaśa /
            evaṃ vipratipannāḥ prāṇeyattāṃ prati śrutayaḥ /
            atra praśnapūrvaṃ pūrvapakṣaṃ gṛhṇāti-<span class="bold">kiṃ tāvat prāptaṃ /
               saptaiveti /
               saptaiva prāṇāḥ kutaḥ-gateḥ</span>avagate /
            śrutibhyaḥ 'sapta prāṇāḥ prabhavanti'ityādibhyaḥ /
            na kevalaṃ śrutito 'vagatiḥ, viśeṣaṇādapyevamevetyāha-<span class="bold">viśeṣitatvācca /
               sapta vai śīrṣaṇyāḥ prāṇā iti /</span></p>
         
         
         <p>
            ye sapta śīrṣaṇyāḥ śrotrādayaste prāṇā ityukte itareṣāmaśīrṣaṇyānāṃ hastādīnāmaprāṇatvaṃ
            gamyate /<br />
            yathā dakṣiṇenākṣṇā paśyatītyukte vāmena na paśyatīti gamyate /<br />
            etaduktaṃ bhavati-yadyapi śrutivipratiṣedo yadyapi ca pūrvasaṃkhyāsu na parāsāṃ saṃkhyānāṃ
            niveśastathāpyavacchedakatvena bahvīnāṃ saṃkhyānāmasaṃbhavādekasyāṃ kalpyamānāyāṃ
            saptatvameva yuktaṃ prāthamyāllāghavācca, vṛttibhedamātravivakṣayā tvaṣṭatvādayo gamayitavyā
            iti prāptam //5//
            </p>
         
         
         
         
         
         <p>START BsVBh_2,4.2.6</p>
         
         
         <p>evaṃ prāpta ucyate-</p>
         
         
         <p><span class="bold">hastādayastu sthite 'to naivam |
               hastādayas tu sthite 'to naivam | BBs_2,4.6 |</span></p>
         
         
         <p>tuśabdaḥ pakṣaṃ vyāvartayati /
            na saptaiva kintu hastādayo 'pi prāṇāḥ /
            pramāṇāntarādekādaśatve prāṇānāṃ sthite 'tosmin sati /
            sārvavibhaktikastasiḥ /
            naivam /
            lāghavāt prāthamyācca saptatvamityakṣarārthaḥ /
            etaduktaṃ bhavati-yadyapi śrutayaḥ svataḥpramāṇatayānapekṣāstathāpi parasparavirodhānnārthatattvaparicchedāyālam
            /
            naca siddhe vastuni anuṣṭhāna iva vikalpaḥ saṃbhavati /
            tasmāt pramāṇāntaropanītārthavaśena vyavasthāpyante /
            <span class="bold">yathā hīneti /</span>
            'sruveṇāvadyapi'iti māṃsapuroḍāśāvadānāsaṃbhavāt,</p>
         
         
         <p>saṃbhavācca dravāvadānasya sruvāvadāne dravāṇīti vyavasthāpyate /
            evamihāpi rūpādibuddhipañcakakāryavyavasthātaścakṣurādibuddhīndriyakaraṇapañcakavyavasthā
            /
            nahyandhādayaḥ satsvapītareṣu ghrāṇādiṣu gandhādyupalabdhyānumitasadbhāveṣu rūpādīnupalabhante
            /
            tathā vacanādilakṣaṇakāryapañcakavyavasthāto vākpāṇyādilakṣaṇakarmendriyapañcakavyavasthā
            /
            nahi jātu mūkādayaḥ satsvapi viharaṇādyavagatasadbhāveṣu pādādiṣu buddhīndriyeṣu vā
            vacanādimanto bhavanti /
            evaṃ karmabuddhīndriyāsaṃbhavinyā saṃkalpādikriyāvyavasthayāntaḥkaraṇavyavasthānumānam
            /
            ekamapi cāntaḥkaraṇamanekakriyākāri bhaviṣyati, yathā pradīpa eko rūpaprakāśavartivikārasnehaśoṣaṇahetuḥ
            /
            tasmānnāntaḥkaraṇabhedaḥ /
            ekameva tvantaḥkaraṇaṃ mananānmana iti cābhimānādahaṅkāra iti cādhyavasāyādbuddhiriti
            cākhyāyate /
            vṛttibhedāccābhinnamapi bhinnamivopacaryate trayamiti /
            tattvena tvekameva bhede pramāṇābhāvāt /
            tadevamekādaśānāṃ kāryāṇāṃ vyavasthānādekādaśa prāṇā iti śrutirāñjasī /
            tadanuguṇatayā tvitarāḥ śrutayo netavyāḥ /
            tatrāvayutyanuvādena saptāṣṭanavadaśasaṃkhyāśrutayo yathaikaṃ vṛṇīte dvau vṛṇīte iti
            trīn vṛṇīta ityetadānuguṇyāt /
            dvādaśatrayodaśasaṃkhyāśrutī tu kathañcidvṛttibhedena bhedaṃ vivakṣitvopāsanādiparatayā
            netavye /
            tasmādekādaśaiva prāṇā netara iti siddham /
            apica śīrṣaṇyānāṃ prāṇānāṃ yatsaptatvābhidhānaṃ tadapi caturṣvevavyavasthāpanīyam,
            pramāṇāntaravirodhāt /
            na khalu dve cakṣuṣī, rūpopalabdhilakṣaṇasya kāryasyābhedāt /
            pihitaikacakṣuṣastu na tādṛśī rūpopalabdhirbhavati yādṛśī samagracakṣuṣaḥ, tasmādekameva
            cakṣuradhiṣṭhānabhedena tu bhinnamivopacaryate /
            kāṇasyāpyekagolakagatena cakṣuravayavenopalambhaḥ /
            etena ghrāṇaśrotre api vyākhyāte /
            iyamaparā sūtradvayayojanā-<span class="bold">saptaiva prāṇāḥ </span>cakṣurghrāṇarasanavākśrotramanastvaca utkrāntimantaḥ syuḥ /
            saptānāmeva gatiśruterviśeṣitatvāditi vyākhyātuṃ śaṅkate-<span class="bold">nanu sarvaśabdo 'pyatreti /</span>
            asyottaraṃ<span class="bold">viśeṣitatvāditi /</span>
            cakṣurādayastvakparyantā utkrāntau viśeṣitāḥ /
            tasmātsarvaśabdasya prakṛtāpekṣatvātsaptaiva prāṇā utkrāmanti na pāṇyādaya iti prāptam
            /
            codayati-nanvatra vijñānamaṣṭamamiti /
            'na vijānātītyāhuḥ'ityanenānukrāntam /
            pariharati-naiṣa doṣa iti /
            siddhāntamāha-<span class="bold">hastādayastvapare saptabhyo 'tiriktāḥ prāṇāḥ</span>utkrāntibhājo 'vagamyante grahatvaśruterhastādīnām /
            evaṃ khalveṣāṃ grahatvāmnānamupapadyeta /
            yadyāmukterātmānaṃ badhnīyuritarathā ṣāṭkośikaśarīravadeṣāṃ grahatvaṃ nāmnāyeta /
            ata eva ca smṛtireṣāṃ muktyavadhitāmāha<span class="bold">-puryaṣṭakeneti /</span></p>
         
         
         <p>
            tathātharvaṇaśrutirapyeṣāmekādaśānām utkrāntimabhivadati /<br />
            tasmācchrutyantarebhyaḥ smṛteśca sarvaśabdārthāsaṃkocācca sarveṣāmutkrameṇa sthite
            'sminnaivaṃ yaduktaṃ saptaiveti, kintu pradarśanārthaṃ saptatvasaṃkhyeti siddham //6//
            </p>
         
         
         
         
         
         <p>START BsVBh_2,4.3.7</p>
         
         
         <p class="bold">aṇavaś ca | BBs_2,4.7 |</p>
         
         <p>atra sāṃkhyānāmāhaṅkārikatvādindriyāṇāmahaṅkārasya ca jagnāmaṇḍalavyāpitvātsarvagatāḥ
            prāṇāḥ /
            
            <p>
               vṛttisteṣāṃ śarīradeśatayā prādeśikī tannibandhanā ca gatyāgatiśrutiriti manyante,
               tānpratyāha-aṇavaśca prāṇā anudbhūtarūpaspaśartā cāṇutvaṃ duradhigamatvānna tu paramāṇutvaṃ
               dehavyāpikāryānutpattiprasaṅgāttāpadūnasya śiśirahradanimagnasya sarvāṅgīṇaśītasparśopalabdhirastītyuktam
               /<br />
               etaduktaṃ bhavati-yadi sarvagatānīndriyāṇi bhaveyustato vyavahitavipravṛṣṭavastūpalambhaprasaṅgaḥ
               /<br />
               sarvagatatve 'pi dehāvacchinnānāmeva karaṇatvaṃ tena na vyavahitaviprakṛṣṭavastūpalambhaprasaṅga
               iti cet, hanta prāptāprāptāvivekena śarīrāvacchinnānāmeva teṣāṃ karaṇatvamindriyatvamiti
               na vyāpināmindriyabhāvaḥ /<br />
               tathāca nāmamātre visaṃvādo nārthe 'smābhistadindriyamucyate bhavadbhistu vṛttiriti
               siddhamaṇavaḥ prāṇā iti //7//
               </p>
         </p>
         
         
         
         
         
         <p>START BsVBh_2,4.4.8</p>
         
         
         <p class="bold">śreṣṭhaśca | BBs_2,4.8 |</p>
         
         <p>na kevalamitare prāṇā brahmavikārāḥ /
            śreṣṭhaśca prāṇo brahmavikāraḥ /
            'nāsadāsīt'ityadhikṛtya pravṛtte brahmasūkte nāsadāsīye sargātprāgānīditi prāṇavyāpāraśravaṇādasati
            ca vyāpārānupapatte prāṇasadbhāvājjyeṣṭhatvaśruteśca na brahmavikāraḥ prāṇa iti manvānasya
            bahuśrutivirodhe 'pi ca śrutyoretayorgatimapaśyataḥ pūrvapakṣaḥ /
            rāddhāntastu bahuśrutivirodhādevānīditi na prāṇavyāpārapratipādinī, kintu sṛṣṭikāraṇamānīt
            jīvati sma āsīditi yāvat /
            tena tatsadbhāvapratipādanaparā /
            jyeṣṭhatvaṃ ca śrotrādyapekṣamiti gamayitavyam /</p>
         
         
         <p>tasmādbahuśrutyanurodhānmukhyasyāpi prāṇasya brahmavikāratvamiti siddham //8//</p>
         
         
         
         
         
         <p>START BsVBh_2,4.5.9</p>
         
         
         <p class="bold">na vāyukriye pṛthagupadeśāt | BBs_2,4.9 |</p>
         
         <p>saṃprati mukhyaprāṇasvarūpaṃ nirūpyate /
            atra hi 'yaḥ prāṇaḥ sa vāyuḥ'iti śrutervāyureva prāṇa iti pratibhāti /
            athavā 'prāṇa eva brahmaṇaścaturthaḥ pādaḥ sa vāyunā jyotiṣā'iti vāyorbhedena prāṇasya
            śravaṇādetadvirodhādvaraṃ tantrāntarīyameva prāṇasya svarūpamastu, śrutī ca viruddhārthe
            kathañcinneṣyete iti sāmānyakaraṇavṛttireva prāṇo 'stu /
            na cātrāpi karaṇebhyaḥ pṛthakprāṇasyānukramaṇaśrutivirodho vṛttivṛttimatorbhedāditi
            pūrvaḥ pakṣaḥ /
            siddhāntastu-na sāmānyendriyavṛttiḥ prāṇaḥ /
            sa hi militānāṃ vendriyāṇāṃ vṛttirbhavet pratyekaṃ vā /
            na tāvanmilitānām, ekadvitricaturindriyābhāve tadabhāvaprasabhaṅgāt /
            no khalu cūrṇaharidrāsaṃyogajanmāruṇaguṇastayoranyatarābhāve bhavitumarhati /
            naca bahuviṣṭisādhyaṃ śibikodvahanaṃ dvitriviṣṭisādhyaṃ bavati /
            na ca tvagekasādhyaṃ, tathā sati sāmānyavṛttitvānupapatteḥ /
            
            <p>
               apica yatsaṃbhūya kārakāṇi niṣpādayanti tatpradhānavyāpārānuguṇāvāntaravyāpāreṇaiva
               yathā vayasāṃ prātisviko vyāpāraḥ pañjaracālanānuguṇaḥ /<br />
               na cendriyāṇāṃ prāṇe pradhānavyāpāre janayitavye 'sti tādṛśaḥ kaścidavāntaravyāpārastadanuguṇaḥ
               /<br />
               ye ca rūpādipratyayā na te tadanuguṇāḥ, tasmānnendriyāṇāṃ sāmānyavṛttiḥ prāṇastathā
               ca vṛttivṛttimatoḥ kathañcidbhedavivakṣayā na pṛthagupadeśo gamayitavyaḥ /<br />
               tasmānna kriyā, nāpi vāyumātraṃ prāṇaḥ, kintu vāyubheda evādhyātmāmāpannaḥ pañcavyūhaḥ
               prāṇa iti //9//
               </p>
         </p>
         
         
         
         
         
         <p>START BsVBh_2,4.5.10</p>
         
         
         <p>syādetat /
            yathā cakṣurādīnāṃ jīvaṃ prati guṇabhūtatvājjīvasya ca śreṣṭhatvājjīvaḥ svatantra
            evaṃ prāṇo 'pi prādhānyāt śreṣṭhatvācca svatantraḥ prāpnoti /
            naca dvayoḥ svatantrayorekasmin śarīre ekavākyatvamupapadyata ityaparyāyaṃ viruddhānekadikkriyatayā
            deha unmathyeta /
            iti prāpte, ucyate-</p>
         
         
         <p class="bold">cakṣurādivat tu tatsahaśiṣṭyādibhyaḥ | BBs_2,4.10 |</p>
         
         
         <p>
            yadyapi cakṣurādyapekṣayā śreṣṭhatvaṃ prādhānyaṃ ca prāṇasya tathāpi saṃhatatvādacetanatvādbhautikatvāccakṣurādibhiḥ
            sahaśiṣṭatvāccaca puruṣārthatvāt puruṣaṃ prati pāratantryaṃ śayanāsanādivadbhavet
            /<br />
            tathāca yathā mantrītareṣu naiyogikeṣu pradhānamapi rājānamapekṣyāsvatantra evaṃ prāṇo
            'pi cakṣurādiṣu pradhānamapi jīve 'svatantra iti //10//
            </p>
         
         
         
         
         
         <p>START BsVBh_2,4.5.11</p>
         
         
         <p>syādetaccakṣurādibhiḥ saha śāsanena karaṇaṃ cet prāṇaḥ /
            evaṃ sati cakṣurādiviṣayarūpādivadasyāpi viṣayāntaraṃ vaktavyam /
            naca tacchakyaṃ vaktum /
            ekādaśakaraṇagaṇanavyākopaśceti doṣaṃ pariharati-</p>
         
         
         <p class="bold">akaraṇatvācca na doṣastathāhi darśayati | BBs_2,4.11 |</p>
         
         
         <p>
            na prāṇaḥ paricchedadhāraṇādikaraṇamasmābhirabhyupeyate yenāsya viṣayāntaramanviṣyeta
            /<br />
            ekādaśatvaṃ ca karaṇānāṃ vyākupyetāpi tu prāṇāntarāsaṃbhavi dehendriyavidhāraṇakāraṇaṃ
            prāṇaḥ /<br />
            tacca śrutiprabandhena darśitaṃ na kevalaṃ śarīrendriyadhāraṇamasya kāryam //11//
            </p>
         
         
         
         
         
         <p>START BsVBh_2,4.5.12</p>
         
         
         <p>apica-
            <span class="bold">pañcavṛttir manovad vyapadiśyate | BBs_2,4.12 |</span>
            'viparyayo mithyājñānamatadrūpapratiṣṭham'yathā marumarīcikādiṣu salilādibuddhayaḥ
            /
            atadrūpapratiṣṭhatā ca saṃśaye 'pyasti tasyaikāpratiṣṭhānāt /
            ataḥ so 'pi saṃgṛhītaḥ /
            'śabdajñānānupātī vastuśūnyo vikalpaḥ' /
            yadyapi mithyājñāne 'pyasti vastuśūnyatā tathāpi na tasya vyavahārahetutāsti /
            asya tu paṇḍitarūpavicārāsahasyāpi śabdajñānamāhātmyādvyavahārāhetubhāvo 'styeva /
            
            <p>
               yatha puruṣasya caitanyamiti /<br />
               nahyatra ṣaṣṭhyarthaḥ saṃbandho 'sti, tasya bhedādhiṣṭhānatvāt /<br />
               caitanyasya puruṣādatyantābhedāt /<br />
               yadyapi cātrābhāvapratyayālambanā vṛttirneṣyate tathāpi vikṣepasaṃskāralakṣaṇā manovṛttirihāstyeveti
               sarvamavadātam //12//
               </p>
         </p>
         
         
         
         
         
         <p>START BsVBh_2,4.6.13</p>
         
         
         <p class="bold">aṇuśca | BBs_2,4.13 |</p>
         
         <p>'samāstribhirlokaiḥ'iti vibhutvaśravaṇādvibhuḥ prāṇaḥ, 'samaḥ pluṣiṇā'ityādyāstu śrutayo
            vibhorapyavacchedādbhāviṣyanti /
            yathā vibhuna ākāśasya kuṭakarakādyavacchedātkuṭādisāmyamiti prāpta āha-<span class="bold">aṇuśca /</span></p>
         
         
         <p>
            utkrāntigatyāgatiśrutibhya ādhyātmikasya prāṇasyāvacchinnatā na vibhutvam /<br />
            duradhigamatāmātreṇa ca śarīravyāpino 'pyaṇutvamupacaryate na tvaṇutvamityuktamadhastāt
            /<br />
            yattvasya vibhutvānmānaṃ tadādhidaivikena sūtrātmanā samaṣṭivyaṣṭirūpeṇa na tvādhyātmikena
            rūpeṇa /<br />
            tadāśrayāśca 'samaḥ pluṣiṇā'ityevamādyāḥ śrutayo dehasāmyameva prāṇasyāhuḥ svarūpato
            na tu karakākāśavatparopādhikatayā kathañcinnetavyā iti //13//
            </p>
         
         
         
         
         
         <p>START BsVBh_2,4.7.14</p>
         
         
         <p class="bold">jyotirādyadhiṣṭhānaṃ tu tadāmananāt | BBs_2,4.14 |</p>
         
         <p>yaddhi yatkāryaṃ kurvaddṛṣṭaṃ tatsvamahimnaiva karotityeṣa tāvadutsargaḥ parādhiṣṭhānaṃ
            tu tasya balavatpramāṇāntaravaśāt syādetat /
            vāsyādīnāṃ takṣādyadhiṣṭhitānāmacetanānāṃ kāryakāritvadarśanādacetanatvenandriyāṇāmapyadhiṣṭhātṛdevatākalpaneti
            cet /
            na /
            jīvasyaivādhiṣṭhātuścetanasya vidyamānatvāt /
            naca 'agnirvāgbhūtvā mukhaṃ prāviśat'ityādiśrutibhyo devatānāmapyadhiṣṭhātṛtvamabhyupagantuṃ
            yuktam /
            anekādhiṣṭhānābhyupagame hi teṣāmekābhiprāyaniyamanimittābhāvānna kiñcitkāryamutpadyeta
            virodhāt /
            apica ya indriyāṇāmadhiṣṭhātā sa eva bhokteti devatānāṃ bhoktṛtvena svāmitvaṃ śarīra
            iti na jīvaḥ svāmī syādbhoktā ca /
            tasmādagnyādyupacāro vāgādiṣu prakāśakatvādinā kenacinnimittena gamayitatavyo natu
            svarūpeṇāgnyādidevatānāṃ mukhādyanupraveśa iti prāptam /
            evaṃ prāpte ucyate-nānāvidhāsu tāvacchrutiṣu smṛtiṣu ca tatra tatra vāgādiṣvagnyādidevatādhiṣṭhānavagamyate
            /
            naca tadasatyāmanupapattau kleśena vyākhyātumucitam /
            naca svarūpopayogabhedajñānavirahiṇo jīvasyendriyādhiṣṭhātṛtvasaṃbhavaḥ, saṃbhavati
            tu devatānāmindriyādyārṣeṇa jñānena sākṣātkṛtavatīnāṃ tatsvarūpabhedatadupayogabhedavijñānam
            /
            tasmāttāstā eva devatāstattatkaraṇādhiṣṭhātrya iti yuktaṃ na tu jīvaḥ /
            bhavatu vā jīvo 'pyadhiṣṭhātā tathāpyadoṣaḥ /
            anekeṣāmadhiṣṭhātaṇāmekaḥ parameśvaro 'sti niyantāntaryāmī tadvaśādvipratipitsavo
            'pi na vipratipattumarhanti /
            tathā caikavākyatayā na tatkāryotpattipratyūhaḥ /
            na caitāvatā devatānāmatra śarīre bhoktṛtvam /
            nahi yantā rathamadhitiṣṭhinnapi tatsādhyavijayāderbhoktāpi tu svāmyeva /
            
            <p>
               evaṃ devatā adhiṣṭhātryo 'pi na bhoktryastāsāṃ tāvanmātrasya śrutatvāt /<br />
               bhoktā tu jīva eva /<br />
               naca narādiśarīrocitaṃ duḥkhabahulamupabhogaṃ sukhamayyo devatā arhanti /<br />
               tasmāt prāṇānāmadhiṣṭhātryo devatā iti siddham, śeṣamatirohitārtham //14//
               </p>
         </p>
         
         
         
         
         
         <p>BsVBh_2,4.7.15.
            prāṇavatā śabdāt | BBs_2,4.15 |
            // 15 //</p>
         
         
         
         
         
         <p>START BsVBh_2,4.7.16.
            tasya ca nityatvāt | BBs_2,4.16 |
            // 16 //</p>
         
         
         
         
         
         <p>START BsVBh_2,4.7.17</p>
         
         
         <p class="bold">ta indriyāṇi tadvyapadeśādanyatra śreṣṭhāt | BBs_2,4.17 |</p>
         
         <p>mā bhūt prāṇo vṛttirindriyāṇām /
            indriyāṇyevāsya jyeṣṭhasya śreṣṭhasya ca prāṇasya vṛttayo bhaviṣyanti /
            tadbhāvābhāvānuvidhāyibhāvābhāvatvamindriyāṇāṃ śrutyanubhavasiddhaṃ, tathāca prāṇaśabdasyaikasyānyāyyamanekārthatvaṃ
            na bhaviṣyati /
            vṛttīnāṃ vṛttimatastattvāntaratvābhāvāt /
            tattvāntaratve tvindriyāṇāṃ, prāṇaśabdasyānekārthatvaṃ prasajyeta /
            indriyeṣu lākṣaṇikatvaṃ vā /
            naca mukhyasaṃbhave lakṣaṇā yuktā jaghanyatvāt /
            naca bhedena vyapadeśo bhedasādhanam 'etasmājjāyate prāṇaḥ'ityādirmanaso 'pīndriyebhyo
            'sti bhedena vyapadeśa ityanindriyatvaprasaṅgaḥ /
            smṛtivaśāttu tasyendriyatve indriyāṇāmapi prāṇādbhedena vyapadiṣṭānāmapyasti prāṇasvabhāvatve
            'hanta asyaiva rūpamasāma'iti śrutiḥ /
            tasmādupapatteḥ śruteśca prāṇasyaiva vṛttaya ekādaśendriyāṇi na tattvāntarāṇīti iti
            prāptam /
            evaṃ prāpta ucyate-mukhyāt prāṇāttattvāntarāṇīndriyāṇi, tatra tatra bhedena vyapadeśāt
            /
            mṛtyuprāptāprāptatvalakṣaṇaviruddhadharmasaṃsargaśruteḥ /
            arthakriyābhedācca /
            dehadhāraṇaṃ hi prāṇasya kriyār'thālocanamanane cendriyāṇām /
            naca tadbhāvābhāvānuvidhānaṃ tadvṛttitāmāvahati /
            dehena vyabhicārāt /
            prāṇādayo hi dehānvayavyatirekānuvidhāyino naca dehātmanaḥ /
            yāpi ca prāṇarūpatāmindriyāṇāmabhidadhāti śrutiḥ, tatrāpi paurvāparyālocanāyāṃ bheda
            eva pratīyata ityuktaṃ bhāṣyakṛtā /
            tasmādbahuśrutivirodhāt pūrvāparavirodhācca prāṇarūpatābhidhānamindriyāṇāṃ prāṇāyattatayā
            bhāktaṃ gamayitavyam /
            manasastvindriyatve smṛteravagate kvacidindriyebhyo bhedenopādānaṃ gobalīrvadanyāyena
            /
            athavā indriyāṇāṃ vartamānamātraviṣayatvānmanasastu traikālyagocaratvādbhedenābhidhānam
            /
            naca prāṇe bhedavyapadeśabāhulyaṃ tathā netuṃ yuktam /
            prāṇarūpatāśruteśca gatirdarśitā /
            tathā jyeṣṭhe prāṇaśabdasya mukhyatvādindriyeṣu tatastattvāntareṣu lākṣaṇikaḥ prāṇaśabda
            iti yuktam /
            naca mukhyatvānurodhenāvagatabhedayoraikyaṃ yuktaṃ, mā bhūdgaṅgādīnāṃ tīrādibhiraikyamiti
            /
            anye tu bhedaśabdādhyāhārabhiyā bhedaśruteśceti paunaruktyabhiyā ca tacchabdasya cānantaroktaparamārthakatvādanyathā
            varṇayāñcakruḥ /
            kimekādaśaiva vāgādaya indriyāṇyāho prāṇo 'pīti viśaye indrasyātmano liṅgamindriyaṃ,
            tathāca vāgādivatprāṇasyāpīndraliṅgatāsti naca rūpādiviṣayālocanakaraṇatendriyatā,
            ālokasyāpīndriyatvaprasaṅgāt /
            tasmādbhautikamindraliṅgamindriyamiti vāgādivatprāṇo 'pīndriyamiti prāptam /
            evaṃ prāpte 'bhidhīyate-indriyāṇi vāgādini śreṣṭhāt prāṇādanyatra /
            kutaḥ-tenendriyaśabdena teṣāmeva vāgādīnāṃ vyapadeśāt /
            nahi mukhye prāṇā indriyaśabdo dṛṣṭacaraḥ /
            indraliṅgatā tu vyutpattimātranimittaṃ yathā gacchatīti gauriti /
            pravṛttinimittaṃ tu dehādhiṣṭhānatve sati rūpādyālocanakaraṇatvam /
            
            <p>
               idaṃ cāsya dehādhiṣṭhānatvaṃ yaddehānugrahopaghātābhyāṃ tadanugrahopaghātau /<br />
               tathāca nālokasyendriyatvaprasaṅgaḥ /<br />
               tasmādrūḍhervāgādaya evendriyāṇi na prāṇa iti siddham /<br />
               bhāṣyakārīyaṃ tvadhikaraṇaṃ bhedaśruterityādiṣu sūtreṣu neyam //17//
               </p>
         </p>
         
         
         
         
         
         <p>START BsVBh_2,4.8.18.
            bhedaśruteḥ | BBs_2,4.18 |
            // 18 //</p>
         
         
         
         
         
         <p>START BsVBh_2,4.8.19.
            vailakṣaṇyāc ca | BBs_2,4.19 |
            // 19 //</p>
         
         
         
         
         
         <p>START BsVBh_2,4.9.20</p>
         
         
         <p class="bold">saṃjñāmūrtikḷptistu trivṛtkurvata upadeśāt | BBs_2,4.20 |</p>
         
         <p>satprakriyāyāṃ 'tatteja aikṣata'ityādinā saṃdarbheṇa tejo 'bannānāṃ sṛṣṭiṃ vidhāyopadiśyate-'seyaṃ
            devataikṣata hantāhamimāstisro devatā anena jīvenātmanānupraviśya nāmarūpe vyākaravāṇi
            tāsāṃ trivṛtaṃ trivṛtamekaikāṃ karavāṇi'iti /
            asyārthaḥ-pūrvoktaṃ bahubhavanamīkṣaṇaprayojanamadyāpi sarvathā na niṣpannamiti punarīkṣāṃ
            kṛtavatī bahubhavanameva prayojanamuddiśya kathaṃ hantedānīmahamimā yathoktāsteja
            ādyāstisro devatāḥ pūrvasṛṣṭāvubhūtena saṃprati smaraṇasaṃnidhāpitena jīvena prāṇadhāraṇakartrātmanānupraviśya
            buddhyādibhūtamātrāyāmadarśa iva mukhabimbaṃ toya iva candramaso bimbaṃ chāyāmātratayānupraviśya
            nāma ca rūpaṃ ca te vyākaravāṇi vispaṣṭaṃ karavāṇīdamasya nāmedaṃ ca rūpamiti /
            tāsāṃ tisṛṇāṃ devatānāṃ trivṛtaṃ trivṛtaṃ tejo 'bannātmanā tryātmikāṃ tryātmikāmekaikāṃ
            devatāṃ karavāṇīti /
            tatra saṃśayaḥ-kiṃ jīvakartṛkamidaṃ nāmarūpavyākaraṇamāho parameśvarakartṛkamiti /
            yadi jīvakartṛkaṃ tataḥ 'ākāśo ha vai nāma nāmarūpayornirvahitā'ityādiśrutivirodhādanadhyavasāyaḥ
            /
            atha parameśvarakartṛkaṃ, tato na virodhaḥ /
            tatra ḍitthaḍavitthādināmakaraṇe ca ghaṭapaṭādirūpakaraṇe ca jīvakartṛtvadarśanādihāpi
            trivṛtkaraṇe nāmarūpakaraṇe cāsti saṃbhāvanā jīvasya /
            tathāca yogyatvādanena jīveneti vyākaravāṇīti pradhānakriyayā saṃbadhyate, na tvānantaryādanupraviśyetyanena
            saṃbadhyate /
            pradhānapadārthasaṃbandho hi sākṣātsarveṣāṃ guṇabhūtānāṃ padārthānāmautsargikastādarthyātteṣām
            /
            tasya tu kvacitsākṣādasaṃbhavātparamparāśrayaṇaṃ, sākṣātsaṃbhavaśca yogyatayā darśitaḥ
            /
            nanu seyaṃ devateti parameśvarakartṛtvaṃ śrūyate /
            satyam /
            prayojakatayā tu tadbhaviṣyati /
            yathā loke cāreṇāhaṃ parasainyamanupraviśya saṃkalayānīti /
            yadi punarasya sākṣātkartṛbhāvo bhavedanena jīvenetyanarthakaṃ syāt /
            nahi jīvasyānyathā karaṇabhāvo bhavitumarhati /
            prayojakakartustatsākṣātkartā karaṇaṃ bhavati pradhānakriyoddeśena prayojakena prayojyakarturvyāpanāt
            /
            tasmādatra jīvasya kartṛtvaṃ nāmarūpavyākaraṇe 'nyatra tu parameśvarasyeti virodhādanadhyavasāya
            iti prāptam /
            evaṃ prāpta ucyate-parameśvarasyaivehāpi nāmarūpavyākartṛtvamupadiśyate na tu jīvasya,
            tasya pradhānakriyāsaṃbandhaṃ pratyayogyatvāt /
            nanvanyatra ḍitthaḍavitthādināmakarmaṇi ghaṭaśarāvādirūpakarmaṇi ca kartṛtvadarśanādihāpi
            yogyatā saṃbhāvyata iti cet /
            na /
            nirinadīsamudrādinirmāṇāsāmarthyenārthāpattyabhāvaparicchinnena saṃbhāvanāpabādhanāt
            /
            tasmāt parameśvarasyaivātra sākṣātkartṛtvamupadiśyate na jīvasya /
            anupraviśyetyanena tu saṃnihitenāsya saṃbandho yogyatvāt /
            na cānarthakyaṃ trivṛtkaraṇasya bhoktṛjīvārthatayā tadanupraveśābhidhānasyārthavattvāt
            /
            syādetat /
            anupraviśya vyākaravāṇīti samānakartṛtve ktvaḥ smaraṇāt praveśanakarturjīvasyaiva
            vyākartṛtvamupadiśyate 'nyathā tu parameśvarasya vyākartṛtve jīvasya praveṣṭṛtve bhinnakartṛkatvena
            ktvaḥ prayogo vyāhanyetetyatrāha-<span class="bold">naca jīvo nāmeti /</span></p>
         
         
         <p>atirohitārthamanyat //20//</p>
         
         
         
         
         
         <p>START BsVBh_2,4.9.21</p>
         
         
         <p class="bold">māṃsādi bhaumaṃ yathāśabdamitarayośca | BBs_2,4.21 |</p>
         
         <p>atra bhāṣyakṛtottarasūtraśeṣatayā sūtrametadviṣayopadarśanaparatayā vyākhyātam /
            śaṅkānirākaraṇārthatvamapyasya śakyaṃ vaktum /
            tathāhi-yo 'nnasyāṇiṣṭho bhāgastanmanastejasastu yo 'ṇiṣṭho bhāgaḥ sa vāgityatra hi
            kāṇādānāṃ sāṃkhyānāṃ cāsti vipratipattiḥ /
            tatra kāṇādā mano nityamācakṣate /
            sāṃkhyāstvāhaṅkārike vāṅmanase /
            annabhāgatāvacanaṃ tvasyānnasaṃbandhalakṣaṇārtham /
            annopabhoge hi manaḥ svasthaṃ bhavati /
            evaṃ vāco 'pi pāṭavena tejaḥsāmyamabhyūhanīyam /
            tatredamupatiṣṭhate-<span class="bold">māṃsāditi /</span>
            vāṅmanasa iti vaktavye māṃsādyabhidhānaṃ siddhena saha sādhyasyopanyāso dṛṣṭāntalābhāya
            /
            yathā māṃsādi bhaumādyevaṃ vāṅmanase api taijasabhaume ityarthaḥ /
            etaduktaṃ bhavati-na tāvadbrahmavyatiriktamasti kiñcinnityam /
            brahmajñānena sarvajñānapratijñāvyāghātāt, bahuśrutivirodhācca nāpyāhaṅkārikam, ahaṅkārasya
            sāṃkhyābhimatasya tattvasyāprāmāṇikatvāt /
            tasmādasati bādhake śrutirāñjasī nānyathā kathañcinnetumuciteti kañciddoṣamityuktaṃ
            taṃ doṣaṃ darśayannāha pūrvapakṣī-<span class="bold">yadi sarvameva iti</span> //21//</p>
         
         
         
         
         
         <p>START BsVBh_2,4.9.22</p>
         
         
         <p class="bold">vaiśeṣyāttu tadvādastadvādaḥ | BBs_2,4.22 |</p>
         
         
         <p>tribṛtkaraṇāviśeṣe 'pi yasya ca yatra bhūyastvaṃ tena tasya vyapadeśa ityarthaḥ //22//</p>
         
         
         <p>iti śrīmadvācaspatimiśraviracite śrīmadbhagavatpādaśārīrakabhāṣyavibhāge bhāmatyāṃ
            dvitīyasyādhyāyasya caturthaḥ pādaḥ //4//</p>
         
         
         <p><span class="bold">// iti śrīmadbrahmasūtraśāṅkarabhāṣye 'virodhākhyo dvitīyo 'dhyāyaḥ </span>//</p>
         
         
         
         <div id="d1e13849">
            
            <p class="bold">atha tṛtīyo 'dhyāyaḥ /</p>
            
            </div>
         
         
         
         <p>START BsVBh_3,1.1.1</p>
         
         
         <p class="bold">tadantarapratipattau raṃhati saṃpariṣvaktaḥ praśnanirūpaṇābhyām | BBs_3,1.1 |</p>
         
         <p>dvitīyatṛtīyādhyāyayorhetumadbhāvalakṣaṇaṃ saṃbandhaṃ darśayan sukhāvabodhārthamarthasaṃkṣepamāha-<span class="bold">dvitīye 'dhyāya iti /</span>
            smṛtinyāyaśrutivirodhaparihāreṇa hi anadhyavasāyalakṣaṇamaprāmāṇyaṃ parihṛtaṃ tathāca
            prāmāṇye niścalīkṛte tārtīyo vicāro bhavatyanyathā tu nirbījatayā na sidhyediti /
            avāntarasaṃgatiṃ darśayitun<span class="bold">tatra ca jīvavyatiriktāni tattvāni jīvopakaraṇāni</span>cetyuktam /
            adhyāyārthasaṃkṣepamuktvā pādārthasaṃkṣepamāha-<span class="bold">tatra prathame tāvatpāda iti /</span>
            tasya prayojanamāha-vairāgya iti /
            pūrvāparapariśodhanāya bhūmikāmāracayati<span class="bold">-jīvo mukhyaprāṇasaciva iti /
               karaṇopādānavadbhūtopādānasyāśrutatvāditi /</span>
            atra ca karaṇopādānaśrutyaiva bhautikatvāt karaṇānāṃ bhūtopādānasiddherindriyopādānātiriktabhūtavivakṣayādhikaraṇārambhaḥ
            /
            yadi bhūtānyādāyāgamiṣyattadā tadapi karaṇopādānavadevaśroṣyat /
            naca śrūyate tasmānna bhūtapariṣvakto raṃhatyapi tu karaṇamātrapariṣvaktaḥ /
            nahyāgamaikagamyer'the tadabhāvaḥ prameyābhāvaṃ na paricchettumarhati /
            naca dehāntarārambhānyathānupapattyā bhūtapariṣvaktasya raṃhaṇakalpaneti yuktamityāha-<span class="bold">sulabhāśca sarvatra bhūtamātrā iti /
               dyuparjanya iti /</span>
            iha hi kāyārambhaṇāmagnihotrāpūrvapariṇāmalakṣaṇaṃ śraddhāditvena pañcadhā pravibhajya
            dyuprabhṛtiṣvagniṣu hotavyatvenopāsanamuttaramārgapratipattisādhanaṃ vivakṣantyāha
            śrutiḥ-'asau vāva loko gautamāgniḥ'ityādi /
            atra sāyaṃprātaragnihotrāhuto, hute payaḥādisādhane śraddhāpūrvamāhavanīyāgnisamiddhūmārciraṅgāravisphuliṅgabhāvite
            kartrādikārakabhāvite cāntarikṣaṃ krameṇotkrāmya dyulokaṃ praviśantyau sūkṣmabhūte
            dravadravyapayaḥprabhṛtyapsaṃbandhādapśabdavācye, śraddhāhetukatvācca śraddhāśabdavācye
            /
            tayorāhutyoradhikaraṇamagniranye ca samiddhūmārciraṅgāravisphuliṅgā rūpakatvena nirdiśyante
            /
            asau vāva dyuloko gautamāgniḥ /
            yathāgnihotrādhikaraṇamāhavanīya evaṃ śraddhāśabdavācyāgnihotrāhutipariṇāmāvasthārūpāḥ
            sūkṣmā yā āpaḥ śraddhābhāvitāstadadhikaraṇaṃ dyulokaḥ /
            asyāditya eva samit /
            tena hīddho 'sau dyuloko dīpyate 'taḥ samindhanātsamit tasyādityasya raśmayo dhūmā
            indhanādivādityādraśmīnāṃ samutthānāt /
            ahararthiḥ /
            prakāśasāmānyādādityakāryatvācca /
            candramā aṅgāraḥ /
            arciṣaḥ praśame 'bhivyakteḥ /
            nakṣatrāpyasya visphuliṅgaḥ candramaso 'ṅgārasyāvayavā iva viprakīrṇatāsāmānyādvisphuliṅgaḥ
            /
            tadetasminnagnau devā yajamānaprāṇā agnyādirūpā adhidevam /
            śraddhāṃ juhvati śraddhā coktā /
            parjanyo vāva gautamāgniḥ parjanyo nāma vṛṣṭyupakaraṇābhimānī devatāviśeṣaḥ /
            tasya vāyureva samit /
            vāyunā hi parjanyo 'gniḥ samidhyate, purovātādiprābalye vṛṣṭidarśanāt /
            abhraṃ dhūmaḥ /
            dhūkāryatvāt dhūmasādṛśyācca /
            vidyudarciḥ /
            prakāśasāmānyāt /
            aśaniraṅgārāḥ kāṭhinyādvidyutsaṃbandhācca /
            garjitaṃ moghānāṃ visphuliṅgāḥ viprakīrṇatāsāmānyāt /
            tasmindevā yajamānaprāṇā agnirūpāḥ somaṃ rājānaṃ juhvati tasya somasyāhutervarṣaṃ
            bhavati /
            etaduktaṃ bhavati-śraddhākhyā āpo dyulokamāhutitvena praviśya candrākāreṇa pariṇatāḥ
            satyo dvitīye paryāye parjanyāgnau hutā vṛṣṭitvena pariṇamanta iti /
            'pṛthivī vāva gautamāgniḥ'tasya pṛthivyākhyasyāgnaiḥ saṃvatsara eva samit /
            saṃvatsareṇa kālena hi samiddhā bhūmirvrīhyādiniṣpattaye kalpate /
            ākāśo dhūmaḥ pṛthivyagnerutthita ivākāśo dṛśyate /
            rātrirarciḥ pṛthivyā śyāmāyā anurūpā śyāmatayā rātriragnerivānurupamarciḥ /
            diśoṅgārāḥ prage rātrirūpārciḥśamane upaśāntānāṃ prasannānāṃ diśāṃ darśanāt /
            avāntaradiśo visphuliṅgāḥ kṣudratvasāmyāt /
            tasminnagnau śraddhāsomapariṇāmakrameṇāgatā apo vṛṣṭirūpeṇa pariṇatā devā juhvati
            tasyā āhuterannaṃ vrīhiyavādi bhavati /
            puruṣo vāva gautamāgnistasya vāgeva samit /
            vācā khalvayaṃ tālvādyaṣṭasthānasthitayā varṇapadavākyābhivyaktikrameṇārthajātaṃ prakāśayan
            samidhyate /
            prāṇo dhūmaḥ /
            dhūmavanmukhānnirgamanāt /
            jihvārciḥ lohitatvasāmyāt /
            cakṣuraṅgārāḥ prabhāśrayatvāt /
            śrotraṃ visphuliṅgāḥ viprakīrṇatvāt /
            tā evāpaḥ śraddhādipariṇāmakrameṇāgatāḥ vrīhyādirūpeḥ pariṇatā satyaḥ puruṣe 'gnau
            hutāstāsāṃ pariṇāmo retaḥ saṃbhavati /
            yoṣā vāva gautamāgniḥ tasyā upastha eva samit /
            tena hi sā putrādyutpādanāya samidhyate yadupamantrayate sa dhūmaḥ /
            strīsaṃbhavādupamantraṇasya lomāni vā dhūmaḥ yonirarciḥ lohitatvāt /
            yadantaḥ karoti maithunaṃ te 'ṅgārāḥ /
            abhinandāḥ sukhalavā visphuliṅgāḥ, kṣudratvāt /
            tasminnetasminnagnau devā reto juhvati tasyā āhutergarbhaḥ saṃbhavati /
            evaṃ śraddhāsomavarṣānnaretohavanakrameṇa yoṣāgniṃ prāpyāpo garbhākhyā bhavanti /
            tatrāpsamavāyitvādāpaḥ puruṣavacaso bhavanti pañcamyāmāhutāviti /
            yataḥ pañcamyāmāhutāvāpaḥ puruṣavacaso bhavanti tasmādadbhiḥ pariveṣṭito jīvo rahatīti
            gamyate /
            etaduktaṃ bhavati-śraddhāśabdavācyā āpa ityagre vakṣyati tāsāṃ trivṛtkatatayā tejo
            'nnāvinābhāvenābgrahaṇena tejonnayorapi saṃgraha ityetadapi vakṣyate /
            yadyapyetāvatāpi bhūtaveṣṭitasya jīvasya raṃhaṇaṃ nāvagamyate tejovannānāṃ pañcamyāmāhutau
            puruṣavacastvamātraśravaṇāt, tathāpīṣṭādikāriṇāṃ dhūmādinā pitṛyāṇena pathā candralokaprāptikathanaparayā
            'ākāśāccandramasameṣa somo rāṭ'iti śrutyā saha 'śraddhāṃ juhvati tasyā āhuteḥ somo
            rājā saṃbhavati'ityasyāḥ śruteḥ mānatvādgamyate bhūtapariṣvakto raṃhatīti /
            tathāhi-yā evāpo hutā dvitīyasyāmāhutau somabhāvaṃ gatāstābhireṣa pariṣvakto jīva
            iṣṭādikārī candrabhūyaṃ gataścandralokaṃ prāpta iti /
            nanu svatantrā āpaḥ śraddhādikrameṇa somabhāvamāpnuvantu tābhirapariṣvakta eva tu
            jīvaḥ sendriyamātro gatvā somabhāvamanubhavatu /
            ko doṣaḥ /
            ayaṃ doṣaḥ /
            yataḥ śrutisāmānyātikrama iti /
            evaṃ hi śrutisāmānyaṃ kalpeta yadi yena rūpeṇa yena ca krameṇāpāṃ somabhāvastenaiva
            jīvasyāpi somabhāvo bhavet /
            anyathā tu na śrutisāmānyaṃ syāt /
            tasmātpariṣvaktāpariṣvaktaraṃhaṇaviśaye śrutisāmānyānurodhena pariṣvaktaraṃhaṇaṃ niścīyate
            /
            ato dadhipayaḥprabhṛtayo dravabhūyastvādāpo hutāḥ sūkṣmībhūtā iṣṭādikāriṇamāśritā
            nendhanena vidhinā dehe hūyamāne hutāḥ satya āhutimayya iṣṭādikāriṇaṃ pariveṣṭya svargaṃ
            lokaṃ nayantīti /
            codayati-<span class="bold">nanvanyā śrutiriti /</span>
            ayamarthaḥ-evaṃ hi sūkṣmadehapariṣvakto raṃhet yadyasya sthūlaṃ śarīraṃ raṃhato na
            bhavet /
            asti tvasya vartamānasthūlaśarīrayoga ādehāntaraprāptestṛṇajalāyukānidarśanena, tasmānnidarśanaśrutivirodhānna
            sūkṣmadehapariṣvakto raṃhatīti /
            pariharati-<span class="bold">tatrāpīti /</span>
            na tāvatparamātmanaḥ saṃsaraṇasaṃbhavaḥ, tasya nityaśuddhabuddhamuktasvabhāvatvāt
            /
            kintu jīvānām /
            paramātmaiva copādhikalpitāvacchedo jīva ityākhyāyate, tasya ca dehendriyāderupādheḥ
            prādeśikatvānna tatra san dehāntaraṃ gantumarhati /
            tasmātsūkṣmadehapariṣvakto raṃhatikarmopasthāpitaḥ pratipattavyaḥ prāptavyo yo dehastadviṣayāyā
            bhāvanāyā utpādanāyā dīrghībhāvamātraṃ jalūkayopamīyate /
            sāṃkhyānāṃ kalpanāmāha-<span class="bold">vyāpināṃ karaṇānāmiti /</span></p>
         
         
         <p>āhaṅkārikatvātkaraṇānāmahaṅkārasya ca jaganmaṇḍalavyāpitvātkaraṇānāmapi vyāpitetyarthaḥ
            /
            bauddhānāṃ kalpanāmāha-<span class="bold">kevalasyaivātmana iti /</span>
            ālayavijñānasaṃtāna ātmā tasya vṛttiḥ ṣaṭ pravṛttivijñānāni /
            pañcendriyāṇi tu cakṣurādīni abhinavāni jāyante /
            kaṇabhukklpanāmāha-<span class="bold">mana eva ceti /</span>
            bhogasthānaṃ bhogāyatanaṃ śarīramabhinavamiti yāvat /
            digambarakalpanāmāha-<span class="bold">jīva evotplutyeti /</span></p>
         
         
         <p>
            ādigrahaṇena lokāyatikānāṃ kalpanāṃ saṃgṛhṇāti /<br />
            te hi śarīrātmavādino bhasmībhāvamātmana āhurna kasyacidgamanamiti //1//
            </p>
         
         
         
         
         
         <p>START BsVBh_3,1.1.2</p>
         
         
         <p>codayati-
            <span class="bold">nanūdāhṛtābhyāmiti /</span>
            atra sūtreṇottaramāha-</p>
         
         
         <p class="bold">tryātmakatvāttu bhūyastvāt | BBs_3,1.2 |</p>
         
         
         <p>tejasaḥ kāryamaśitapītāhāraparipākaḥ /
            apāṃ kāryaṃ snehasvedādi /
            pṛthivyāḥ kāryaṃ gandhādi /
            yastu gandhasvedapākaprāṇāvakāśadānadarśanāddehasya pāñcabhautikatvaṃ paśyaṃstejobannātmakatvena
            tryātmakatve na parituṣyati, taṃ pratyāha-<span class="bold">punaśca tryātmaka iti /</span>
            vātapittaśleṣmabhistribhirdhātubhiḥ śarīradhāraṇātmakaistridhātutvāt /
            ato na sa deho bhūtāntarāṇi pratyākhyāya kevalābhiradbhirārabdhuṃ śakyate /
            abgrahaṇaniyamastarhi kasmādityata āha-<span class="bold">tasmādbhūyastvāpekṣa iti /</span></p>
         
         
         <p>pṛthivīdhātuvarjamitaratejaḥādyapekṣayā kāryasya śarīrasya lohitādidravabhūyastvāttatkaraṇayoścopādānanimittayordravabhūyastvādapāṃ
            puruṣavacastvoktirna punarbhūtāntaranirāsārthā //2//</p>
         
         
         
         
         
         <p>START BsVBh_3,1.1.3</p>
         
         
         <p class="bold">prāṇagateśca | BBs_3,1.3 |</p>
         
         <p>
            prāṇānāṃ jīvaddehe sāśrayatvamavagataṃ gacchati jīvaddehe tadanuvidhāyinaḥ prāṇā api
            gacchantīti dṛṣṭam /<br />
            ataḥ ṣāṭkauśikā dehādutkrāmantaḥ kasmiṃścidutkrāmatyutkrāmanti /<br />
            sa caiṣāmanuvidheyaḥ sūkṣmo deho bhūtendriyamaya iti gamyate /<br />
            nahīndriyamātrāśrayatvameṣāṃ dṛṣṭaṃ yatastanmātrāśrayāṇāṃ gatirupapadyeteti //3//
            </p>
         
         
         
         
         
         <p>START BsVBh_3,1.1.4</p>
         
         
         <p class="bold">agnyādigatiśruteriti cenna bhāktatvāt | BBs_3,1.4 |</p>
         
         <p>
            śrāvite 'pi spaṣṭe jīvasya prāṇaiḥ saha gamane 'gnyādigatiśaṅkā śrutivirodhotthāpanārthā
            /<br />
            atra hi lomakeśayoroṣadhivanaspatigamanaṃ dṛṣṭavirodhādbhāktaṃ tāvadabhyupeyam /<br />
            evaṃ ca tanmadhyapatitatvena teṣāmapi śrutivirodhādbhāktatvamevocitamiti /<br />
            bhaktiścopakāranivṛttiruktā //4//
            </p>
         
         
         
         
         
         <p>START BsVBh_3,1.1.5</p>
         
         
         <p class="bold">prathame 'śravaṇāditi cenna tā eva hyupapatteḥ | BBs_3,1.5 |</p>
         
         <p>pañcamyāmāhutāvapāṃ puruṣavacastvaprakāre pṛṣṭe prathamāyāmāhutau anapāṃ śraddhāyā
            hotavyatābhidhānasaṃbhaddhamanupapannaṃ ca /
            
            <p>
               nahi yathā paśvādibhyo hṛdayādayo 'vayavā avadāya niṣkṛṣya hūyante, evaṃ śraddhā buddhiprasādalakṣaṇā
               niṣkraṣṭuṃ vā hotuṃ vā śakyate /<br />
               na cāpyevamautsargikī kāraṇānurūpatā kāryasya yujyate /<br />
               tasmādbhaktyāyāmapsu śraddhāśabdaḥ prayukta iti /<br />
               ataḥeva śrutiḥ 'āpo hātmai'iti //5//
               </p>
         </p>
         
         
         
         
         
         <p>START BsVBh_3,1.1.6</p>
         
         
         <p class="bold">aśrutatvāditi cenneṣṭādikāriṇāṃ pratīteḥ | BBs_3,1.6 |</p>
         
         <p>
            asyārthaḥ pūrvamevoktaḥ /<br />
            agnihotre ṣaṭsūtkrāntigatipratiṣṭhātṛptipunarāvṛttilokapratyutthāyiṣvagnisamiddhūmārc
            iraṅgāravisphuliṅgeṣu praśnāḥ ṣaṭ, teṣāṃ yaḥ samāhāraḥ ṣaṇṇāṃ sā ṣaṭpraśnī, tasyā
            nirūpaṇaṃ prativacanam //6//
            </p>
         
         
         
         
         
         <p>START BsVBh_3,1.1.7</p>
         
         
         <p>sūtrāntaramavatārayituṃ śaṅkate-<span class="bold">kathaṃ punariti /
               somaṃ rājānamāpyāyasvāpakṣīyasvetyevamenāṃstatra bhakṣayantīti /</span>
            kriyāsamabhihāreṇāpyāyanāpakṣayau yathā somasya tathā bhakṣayanti somamayāṃllokānityarthaḥ
            /
            ata uttaraṃ paṭhati-</p>
         
         
         <p class="bold">bhāktaṃ vānātmavisttvāttathāhi darśayati | BBs_3,1.7 |</p>
         
         
         <p>karmajanitaphalopabhogakartā hyadhikārī na punarupabhogyastasmāccandrasālokyamupagatānāṃ
            devādibhakṣyatve 'svargakāmo yajeta'iti yāgabhāvanāyaḥ kartrapekṣitopāyatārūpavidhiśrutivirodhādannaśabdo
            bhoktṛṇāmeva satāṃ devopajīvitāmātreṇa bhākto gamayitavyo na tu carvaṇanigaraṇābhyāṃ
            mukhya iti /
            atraivārthe śrutyantaraṃ saṃgacchata ityāha-<span class="bold">tathāhi darśayati /</span>
            śrutiranātmavigāmanātmavittvādeva paśuvaddevopabhogyatāṃ na tu carvaṇīyatayā /
            yathā hi balīvardādayo bhuñjānā api svaphalaṃ svāmino halādivahanenopakurvāṇā bhogyāḥ,
            evaṃ paramatattvamavidvāṃsa iṣṭādikāriṇa iha dadhipayaḥpuroḍāśādināmuṣmiṃśca loke
            paricārakatayā devānāmupabhogyā iti śrutyarthaḥ /
            athavā<span class="bold">anātmavittvāttathāhi darśayati</span>ityasyānyā vyākhyā /
            ātmavit pañcāgnividyāvit na ātmavit anātmavit /
            yo hi pañcāgnividyāṃ na veda taṃ devā bhakṣayantīti nindyate pañcāgnividyāṃ stotuṃ
            tasyā eva prakṛtatvāt /
            tadanenopacārasya prayojanamuktam /
            upacāranimittamanupapattimāha-<span class="bold">tathāhi darśayati /</span>
            śrutirbhoktṛtvam /
            <span class="bold">sa somaloke vibhūtimanubhūyeti /</span><br />
            śeṣamatirohitārtham //7//</p>
         
         
         
         
         
         <p>START BsVBh_3,1.2.8</p>
         
         
         <p><span class="bold">kṛtātyaye 'nuśayavān dṛṣṭasmṛtibhyāṃ yathetamanevaṃ ca | BBs_3,1.8 |</span></p>
         
         <p><span class="bold">yāvatsaṃpātamuṣitveti /</span>
            yāvadupabandhāt /
            <span class="bold">yatkiñceha karotyayamiti /</span><br />
            ca yatkiñceha karma kṛtaṃ tasyāntaṃ prāpyeti śravaṇāt, prāyaṇasya caikapraghaṭṭakena
            sakalakarmābhivyañjakatvāt /
            na khalvabhivyaktinimittasya sādhāraṇye 'bhivyaktiniyamo yuktaḥ /
            phaladānābhimukhīkaraṇaṃ cābhivyaktistasmātsamastameva karma phalamupabhojitavat /
            svaphalavirodhi ca karma /
            tasmācchruterupapatteścaṃ niranuśayānāmeva caraṇādācārādavaroho na karmaṇaḥ /
            ācārakarmaṇī ca śruteḥ prasiddhabhede /
            yathākārī yathācārī tathā bhavatīti /
            tathāca ramaṇīyacaraṇāḥ kapūyacaraṇā ityācārameva yoninimittamupadiśati na tu karma
            /
            stāṃ vā karmaśīle dve apyaviśeṣeṇānuśayastathāpi yadyapyayamiṣṭāpūrtakārī svayaṃ niranuśayo
            bhuktabhogatvāttathāpi pitrādigatānuśayavaśāttadvipākān jātyāyurbhogāṃścandralokādavaruhyānubhaviṣyati
            /
            smaryate hyanyasya sukṛtaduṣkṛtābhyāmanyasya tatsaṃbandhinastatphalabhāgitā-'patatyardhaśarīreṇa
            yasya bhāryā surāṃ pibet'ityādi /
            tathā śrāddhavaiśvānarīyeṣṭyādeḥ pitāputrādigāmiphalaśrutiḥ /
            tasmādyāvatsaṃpātamityupakramānurodhāt 'yat kiñceha karoti'iti ca śrutyantarānusārādramaṇīyacaraṇatvaṃ
            saṃbandhyantaragatamiṣṭāpūrtakāriṇi bhāktaṃ gamayitavyam /
            tathāca niranuśayānāmeva bhuktabhogānāmavaroha iti prāpta ucyate-yena karmakalāpena
            phalamupabhojitaṃ tasminnatīte 'pi sānuśayā eva candramaṇḍalādavarohanti /
            kutaḥ-dṛṣṭasmṛtibhyām /
            pratyakṣadṛṣṭā śrutirdṛṣṭaśabdavācyā /
            smṛtiścopanyastā /
            athavā dṛṣṭaśabdenoccāvacarūpo bhoga ucyate /
            ayamabhisaṃdhiḥ-kapūyacaraṇā ramaṇīyacaraṇā ityavarohitāmetadviśeṣaṇam /
            naca sati mukhyārthasaṃbhave saṃbandhimātreṇopacaritārthatvaṃ nyāyyam /
            na copakramavirodhācchrutyantaravirodhācca mukhyārthasaṃbhava iti sāṃpratam /
            dattaphaleṣṭāpūrtakarmāpekṣayāpi yāvatpadasya yatkiñcetipadasya copapatteḥ /
            nahi 'yāvajjīvamagnihotraṃ juhuyāt'iti yāvajjīvamāhāravihārādisamaye 'pi homaṃ vidhatte
            nāpi madhyāhnādāvapi tu sāyaṃprātaḥkālāpekṣayā /
            sāyaṃprātaḥkālavidhānasāmarthyāt, kālasya cānupādeyatayānaṅgasyāpi nimittānupraveśāttatraivamiti
            cet /
            na /
            ihāpi ramaṇīyacaraṇā ityādermukhyārthatvānurodhāttadupapatteḥ /
            tatkimidānīmupasaṃhārānurodhenopakramaḥ saṃkocayitavyaḥ /
            netyucyate /
            nahyasāvupasaṃhārānurodhe 'pyasaṃkucadvṛttirupapattumarhati /
            nahi yāvantaḥ saṃpātā yāvatāṃ vā puṃsāṃ saṃpātāste sarve tatreṣṭādikāriṇā bhogena
            kṣayaṃ nīyante /
            puruṣāntarāśrayāṇāṃ karmāśayānāṃ tadbhogena kṣaye 'tiprasaṅgāt /
            ciropabhuktānāṃ ca karmāśayānāmasatāṃ candramaṇḍalopabhogenāpanayanāt /
            tathāca svayaṃ saṃkucantī yāvacchrutirupasaṃhārānurodhaprāptamapi saṃkocanamanumanyate
            /
            etena 'yatkiñceha karoti'ityapi vyākhyātam /
            api ceṣṭāpūrtakārīha janmani kevalaṃ na tanmātramakārṣīdapi tu godohanenāpaḥ praṇayan
            paśuphalamapyapūrvaṃ samacaiṣīt /
            evamaharniśaṃ ca vāṅmanaḥ śarīraceṣṭābhiḥ puṇyāpuṇyamihāmutropabhogyaṃ saṃcitavato
            na martyalokādibhogyaṃ candraloke bhogyaṃ bhavitumarhati /
            naca svaphalavirodhino 'nuśayasya ṛte prāyaścittādātmajñānādvādattaphalasya dhvaṃsaḥ
            saṃbhavati /
            tasmāttenānuśayenāyamanuśayavān parāvartata iti śliṣṭam /
            na caikabhavikaḥ karmāśaya ityagre bhāṣyakṛdvakṣyati /
            anye tu sakalakarmakṣaye parāvṛttiśaṅkā nirbījeti manyamānā anyathādhikaraṇaṃ varṇayāñcakrurityāha-<span class="bold">kecittāvadāhuriti /</span>
            anuśayo 'tra dattaphalasya karmaṇaḥ śeṣa ucyate /
            tatredamiha vicāryate-kiṃ dattaphalānāmiṣṭāpūrtakarmaṇāmavaśeṣādihāvartante uta tānyupabhogena
            niravaśeṣaṃ kṣapayitvānupabhuktakarmaśādihāvartanta iti /
            tatreṣṭādīnāṃ bhogena samūlakāṣaṃ kaṣitatvānniranuśayā evānupabhuktakarmavaśādāvartanta
            iti prāpta ucyate-sānuśayā evāvartanta iti /
            kutaḥ-dṛṣṭānusārāt /
            yathā bhāṇḍasthe madhuni sarpiṣi vā kṣālite 'pi bhāṇḍalepakaṃ taccheṣaṃ madhu vā sarpirvā
            na kṣālayituṃ śakyamiti dṛṣṭamevaṃ tadanusārādetadapi pratipattavyam /
            na cāvaśeṣamātrāccandramaṇḍale tiṣṭhāsannapi sthātuṃ pārayati /
            yathā sevako hāstikāśvīyapadātivrātaparivṛto mahārājaṃ sevamānaḥ kālavaśācchatrapādukāvaśeṣo
            na sevitumarhatīti dṛṣṭaṃ tanmūlā ca laukikī smṛtiriti dṛṣṭasmṛtibhyāṃ sānuśayā evāvartanta
            iti /
            tadedaddūṣayati-<span class="bold">na caitaditi /</span>
            evakāre prayoktavye ivakāro guḍajihvikayā prayuktaḥ /
            śabdaikagamyer'the na sāmānyatodṛṣṭānumānāvasara ityarthaḥ /
            śeṣamatirohitārtham /
            pūrvapakṣahetumanubhāṣate-<span class="bold">yadapyuktaṃ prāyaṇamiti /</span>
            dūṣayati-<span class="bold">tadapyanuśayasadbhāveti /</span>
            ramaṇīyacaraṇā kapūyacaraṇā ityādikayānuśayapratipādanaparayā śrutyā viruddhamityarthaḥ
            /
            <span class="bold">apicetyādi /</span>
            iha janmani hi paryāyeṇa sukhaduḥkhe bhujyamāne dṛśyete /
            yugapaccedekapraghaṭṭakena prāyaṇena sukhaduḥkhaphalāni karmāṇi vyajyeran /
            yugapadeva tatphalāni bhujyeran /
            tasmādupabhogaparyāyadarśanādbalīyasā durbalasyābhibhavaḥ kalpanīyaḥ /
            evaṃ viruddhajātinimittopabhogaphaleṣvapi karmasu draṣṭavyam /
            na cābhivyaktaṃ ca karma phalaṃ na datta iti ca saṃbhavati /
            phalopajanābhimukhyaṃ hi karmaṇāmabhivyaktiḥ /
            
            <p>
               apica prāṇasyābhivyañjakatve svarganarakatatiryagyonigatānāṃ jantūnāṃ tasmiñjanmani
               karmasvanadhikārānnāpūrvakarmopajanaḥ pūrvakṛtasya kramāśyasya prāyaṇābhivyaktatayā
               phalopabhogena prakṣayānnāsti teṣāṃ karmāśya iti na te saṃsareyuḥ /<br />
               naca mucyerannātmajñānābhāvāditi kaṣṭāṃ batāliṣṭā daśām /<br />
               kiñca svasamavetameva prāyaṇenābhivyajyate 'pūrvaṃ na parasamavetaṃ, yena pitrādigatena
               karmaṇā varteranniti /<br />
               śeṣaṃ sugamam //8//
               </p>
         </p>
         
         
         
         
         
         <p>START BsVBh_3,1.2.9</p>
         
         
         <p class="bold">caraṇāditi cennopalakṣaṇārtheti kārṣṇājiniḥ | BBs_3,1.9 |</p>
         
         <p>
            anena niranuśayā evāvarohantīti pūrvapakṣabījaṃ nigūḍhamuddhāṭya nirasyati /<br />
            yadyapi 'akrodhaḥ sarvabhūteṣu karmaṇā manasā girā /<br />
            anugrahaśca jñānaṃ ca śīlametādvidurbudhāḥ //
            </p>
         
         
         <p>
            'iti smṛteḥ śīlamācāro 'nuśayādbhinnastathāpyānuśayāṅgatayānuśayopalakṣaṇatvaṃ kārṣṇājinirācāryo
            mene /<br />
            tathāca ramaṇīyacaraṇāḥ kapūyacaraṇā ityanenānuśayopalakṣaṇātsiddhaṃ sānuśayānāmevāvarohaṇamiti
            //9//
            </p>
         
         
         
         
         
         <p>START BsVBh_3,1.2.10</p>
         
         
         <p class="bold">ānarthakyamiti cenna tadapekṣatvāt | BBs_3,1.10 |</p>
         
         <p>'ācārahīnaṃ na punanti vedāḥ'iti hi smṛtyā vedapadena vedārthamupalakṣayantyā vedārthānuṣṭhānaśeṣatvamācārasyoktaṃ
            na tu svatantra ācāraḥ phalasya sādhanaṃ, tena vedārthānuṣṭhānopakārakatayācārasya
            nānarthakyaṃ kratvarthasya /
            tadanena samidādivadācārasya kratvarthatvamuktam /
            saṃprati snānādivatpuruṣārthatve puruṣasaṃskāratve 'pyadoṣa ityāha-<span class="bold">puruṣārthatve 'pyācārasyeti /</span></p>
         
         
         <p>tadevaṃ caraṇaśabdenācāravācinā sarvo 'nuśayo lakṣita ityuktam //10//</p>
         
         
         
         
         
         <p>START BsVBh_3,1.2.11</p>
         
         
         <p>bādaristu mukhya eva caraṇaśabdaḥ karmaṇītyāha-</p>
         
         
         <p class="bold">sukṛtaduṣkṛte eveti tu bādariḥ | BBs_3,1.11 |</p>
         
         
         <p>
            brahmaṇaparivrājakanyāyo gobalīvardanyāyaḥ /<br />
            śeṣamatirohitārtham //11//
            </p>
         
         
         
         
         
         <p>START BsVBh_3,1.3.12</p>
         
         
         <p class="bold">aniṣṭādikāriṇāmapi ca śrutam | BBs_3,1.12 |</p>
         
         <p>'ye vai ke cāsmāllokātprayanti candramasameva te sarve gacchanti'iti kauṣītakināṃ
            samāmnānāt, dehārambhasya ca candralokagamanamantareṇānupapatteḥ pañcamyāmāhutāvityāhitisaṃkhyāniyamāt
            /
            tathāhi-dyusomavṛṣṭyannaretaḥpariṇāmakrameṇa tā evāpo yoṣidagnau hutāḥ puruṣavacaso
            bhavantītyaviśeṣeṇa śrutam /
            na caitanmanuṣyābhiprāyaṃ, kapūyacaraṇāḥ svayonimityamanuṣyasyāpi śravaṇāt /
            gamanāgamanāya ca devayānapitṛyāṇayoreva mārgayorāmnānāt, pathyantarasyāśruteḥ, 'jāyasva
            mriyasveti tṛtīyaṃ sthānam'iti ca sthānatvamātreṇāvagamātpathitvenāpratīteścandralokādavatīrṇānāmapi
            ca tatsthānatvasaṃbhavādasaṃpūraṇena prativacanopapatteḥ, ananyamārgatayā ca tadbhogavirahiṇāmapi
            grāmaṃ gacchan vṛkṣamūlānyupasarpatītivatsaṃyamanādiṣu yamavaśyatāyai candralokagamanopapatteḥ,
            'na katareṇacana'ityasyāsaṃpūraṇapratipādanaparatayā mārgadvayaniṣedhaparatvābhāvāt,
            aniṣṭādikāriṇāmapi candralokagamane prāpte 'bhidhīyate-satyaṃ sthānatayāvagatasya
            na mārgatvaṃ tathāpi vettha yathāsau mārgo na saṃpūryate ityasya prativacanāvasare
            mārgadvayaniṣedhapūrvaṃ tṛtīyaṃ sthānamabhivadannasaṃpūraṇāya tatpratipakṣamācakṣīta
            /
            yadi punastenaiva mārgeṇāgatya janmamaraṇaprabandhavat sthānamadhyāsīta naitattṛtīyaṃ
            sthānaṃ bhavet /
            nahīṣṭādikāriṇaścandramaṇḍalādavaruhya ramaṇīyāṃ ninditāṃ vā yoniṃ pratipadyamānāstṛtīyaṃ
            sthānaṃ pratipadyante /
            tatkasya hetoḥ /
            pitṛyāṇena pathāvarohāt /
            tadyadi kṣudrajantavo 'pyanenaiva pathāvaroheyuḥ, naitadeṣāṃ janmamaraṇaprabandhavattṛtīyaṃ
            sthānaṃ bhavet /
            tato 'vagacchāmaḥ saṃyamanaṃ sapta ca yātanābhūmīryamavaśatayā pratipadyamānā aniṣṭādikāriṇo
            na candramaṇḍalādavarohantīti /
            tasmāt 'ye vai ke ca'itīṣṭādikāriviṣayaṃ na sarvaviṣayam /
            pañcamyāmāhutāviti ca svārthavidhānaparaṃ na punarapañcamyāhutipratiṣedhaparamapi,
            vākyabhedaprasaṅgāt /
            saṃyamane tvanubhūyeti sūtreṇāvarohāpādānatayā saṃyamanasyopādānāccandramaṇḍalāpādānaniṣedha
            āñjasaḥ /
            tathāca siddhāntasūtrameva /
            pūrvapakṣasūtratve tu śaṅkāntarādhyāhāreṇa kathañcidgamayitavyam /
            <span class="bold">jīvajañ</span>jarāyujam /
            <span class="bold">saṃśokajaṃ</span>saṃsvedajam //12//</p>
         
         
         
         
         
         <p>START BsVBh_3,1.3.13</p>
         
         
         <p>saṃyamane tv anubhūyetareṣāmārohāv arohau tadgatidarśanāt | BBs_3,1.13 |</p>
         
         <p>// 13 //</p>
         
         
         
         
         
         <p>START BsVBh_3,1.3.14</p>
         
         
         <p>smaranti ca | BBs_3,1.14 |</p>
         
         <p>// 14 //</p>
         
         
         
         
         
         <p>START BsVBh_3,1.3.15</p>
         
         
         <p>api ca sapta | BBs_3,1.15 |</p>
         
         <p>// 15 //</p>
         
         
         
         
         
         <p>START BsVBh_3,1.3.16</p>
         
         
         <p>tatrāpi ca tadvyāpārādavirodhaḥ | BBs_3,1.16 |</p>
         
         <p>// 16 //</p>
         
         
         
         
         
         <p>START BsVBh_3,1.3.17</p>
         
         
         <p>vidyākarmaṇor iti tu prakṛtatvāt | BBs_3,1.17 |</p>
         
         <p>// 17 //</p>
         
         
         
         
         
         <p>START BsVBh_3,1.3.18</p>
         
         
         <p>na tṛtīye tathopalabdheḥ | BBs_3,1.18 |</p>
         
         <p>// 18 //</p>
         
         
         
         
         
         <p>START BsVBh_3,1.3.19</p>
         
         
         <p>smaryate 'pi ca loke | BBs_3,1.19 |</p>
         
         <p>// 19 //</p>
         
         
         
         
         
         <p>START BsVBh_3,1.3.20</p>
         
         
         <p>darśanāc ca | BBs_3,1.20 |</p>
         
         <p>// 20 //</p>
         
         
         
         
         
         <p>START BsVBh_3,1.3.21</p>
         
         
         <p>tṛtīyaśabdāvarodhaḥ saṃśokajasya | BBs_3,1.21 |</p>
         
         <p>// 21 //</p>
         
         
         
         
         
         <p>START BsVBh_3,1.4.22</p>
         
         
         <p class="bold">sābhāvyāpattirupapatteḥ | BBs_3,1.22 |</p>
         
         <p>yadyapi yathetamākāśamākāśādvāyumityato na tādātmyaṃ sphuṭamavagamyate tathāpi vāyurbhūtvetyādeḥ
            sphuṭataraṃ tādātmyāvagamādyathetamākāśamityetadapi tādātmya evāvatiṣṭhate /
            na cānyasyānyabhāvānupapattiḥ /
            manuṣyaśarīrasya nandikeśvarasya devadeharūpapariṇāmasmaraṇāddevadehasya ca nahuṣasya
            tiryaktvasmaraṇāt /
            tasmānmukhyārthaparityāgena na gauṇī vṛttirāśrayaṇīyā /
            gauṇyāṃ ca vṛttau lakṣaṇāśabdaḥ prayukto guṇe lakṣaṇāyāḥ saṃbhavāt /
            yathāhuḥ-'lakṣyamāṇaguṇairyogādvṛtteriṣṭā tu gauṇatā'iti /
            evaṃ prāpte brūmaḥ-sābhāvyāpattiḥ /
            samāno bhāvo rūpaṃ yeṣāṃ te sabhāvāsteṣāṃ bhāvaḥ sābhāvyaṃ sārūpyaṃ sādṛśyamiti yāvat
            /
            kutaḥ-<span class="bold">upapatteḥ /</span>
            etadeva vyatirekamukhena vyācaṣṭe-<span class="bold">nahyanyasyānyabhāvo mukhya upapadyate /</span>
            yuktametadyaddevaśarīramajagarabhāvena pariṇamate, devadehasamaye 'jagaraśarīrasyābhāvāt
            /
            yadi tu devājagaśarīre samasamaye syātāṃ na devaśarīramajagaraśarīraṃ śilpiśatenāpi
            kriyate /
            nahi dadhipayasī samasamaye parasparātmanī śakye saṃpādayituṃ, tathehāpi sūkṣmaśarīrākāśayoryugapadbhāvānna
            parasparātmatvaṃ bhavitumarhati /
            evaṃ vāyvādiṣvapi yojyam /
            tathāca tadbhāvastatsādṛśyenaupacāriko vyākhyeyaḥ /
            nanvākāśabhāvena saṃyogamātraṃ lakṣyatāṃ kiṃ sādṛśyenetyata āha-<span class="bold">vibhutvāccākāśeneti</span> //22//</p>
         
         
         
         
         <p>START BsVBh_3,1.5.23</p>
         
         
         <p class="bold">nāticireṇa viśeṣāt | BBs_3,1.23 |</p>
         
         <p>
            'durniṣprapataram'iti duḥkhena niḥsaraṇaṃ brūte na tu vilambeneti manyate pūrvapakṣī
            /<br />
            vinā sthūlaśarīraṃ na sūkṣmaśarīre duḥkhabhāgīti durniṣprapataraṃ vilambaṃ lakṣayatīti
            rāddhāntaḥ //23//
            </p>
         
         
         
         
         
         <p>START BsVBh_3,1.6.24</p>
         
         
         <p class="bold">anyādhiṣṭhiteṣu pūrvavadabhilāpāt | BBs_3,1.24 |</p>
         
         <p>ākāśasārūpyaṃ vāyudhūmādisaṃparko 'nuśayināmukta ihedānīṃ vrīhiyavā oṣādhivanaspatayastilabhāṣā
            iti jāyanta iti śrūyate /
            tatra saṃśayaḥ-kimanuśayināṃ bhogādhiṣṭhānaṃ vrīhiyavādayaḥ sthāvarā bhavanti, āhosvit
            kṣetrajñāntarādhiṣṭhiteṣveṣu saṃsargamātramanubhavantīti /
            tatra manuṣyo jāyate devo jāyata ityādau prayoge janeḥ śarīraparigrahe prasiddhatvādatrāpi
            vrīhyādiśarīraparigraha eva janirmukhyārtha iti vrīhyādiśarīrā evānuśayina iti yuktam
            /
            naca ramaṇīyacaraṇāḥ kapūyacaraṇā itivat karmaviśeṣāsaṃkīrtanāmāttadabhāve vrīhyādīnāṃ
            śarīrabhāvābhāvātkṣetrajñānantarādhiṣṭhitānāmeva yatsaṃparkamātramiti sāṃpratam /
            iṣṭādikāriṇāmiṣṭādikarmasaṃkīrtanādiṣṭādeśca hiṃsādoṣadūṣitātvena sāvadyaphalatayā
            candralokabhogānāntaraṃ sthāvaraśarīrabhogyaduḥkhaphalatvasyāpyupapatteḥ /
            naca 'na hiṃsyātsarvā bhūtāni'iti sāmānyaśāstrasyāgnīṣomīyapaśuhiṃsāviṣayaviśeṣaśāstreṇa
            bādhanaṃ, sāmānyaśāstrasya hiṃsāmānyadvāreṇa viśeṣopasarpaṇaṃ vilambeneti sākṣādviśeṣaspṛśaḥ
            śāstracchīghratarapravṛttāddurbalatvāditi sāṃpratam /
            nahi balavadityeva durbalaṃ bādhate kintu sati virodhe /
            na cehāsti virodhaḥ, bhinnagocaracāritvāt /
            'agnīṣomīyaṃ paśumālabhet 'iti hi kratuprakaraṇe samāmnātaṃ kratvarthatāmasya gamayati
            na tvapanayati niṣedhāpāditāmasya puruṣaṃ pratyanarthahetutām /
            tenāstu niṣedhādasya puruṣaṃ pratyanarthahetutā vidheścha kratvarthatā ko virodhaḥ
            /
            yathāhuḥ-'yo nāma kratumadhyasthaḥ kalañjādīni bhakṣayet /
            na kratostatra vaiguṇyaṃ yathā coditasiddhitaḥ'iti /
            tasmājjanermukhyārthatvādvrīhyādiśarīrā anuśayino jāyanta iti prāpte 'bhidhīyate-bhavedetadevaṃ
            yadi ramaṇīyacaraṇāḥ kapūyacaraṇā itivadvrīhyādiṣvanuśayavatāṃ karmaviśeṣaḥ kīrtyeta
            na caitadasti /
            na ceṣṭādeḥ karmaṇaḥ sthāvaraśarīropabhogyaduḥkhaphalaprasavahetubhāvaḥ saṃbhavati,
            tasya dharmatvena sukhaikahetutvāt /
            naca tadgatāyāḥ paśuhiṃsāyā 'na hiṃsyāt'iti niṣedhātkratvarthāyā api duḥkhaphalavatsaṃbhavaḥ
            /</p>
         
         
         <p>puruṣārthāyā eva na hiṃsyāditi pratiṣedhāt /
            tathāhi-na hiṃsyāditi niṣedhasya niṣedhyādhīnanirūpaṇatayā yadarthaṃ niṣedhyaṃ tadartha
            eva niṣedho vijñāyate /
            na caitat 'nānṛtaṃ vadet' 'na tau paśau karoti'itivatkasyacitprakaraṇe samāmnātaṃ
            yenānṛtatavadanavadasya niṣedhasya kratvarthate niṣedho 'pi kratvarthaḥ syāt /
            paśau niṣiddhayorājyabhāgayoḥ kratvarthatvena niṣedhasyāpi kratvarthatvaṃ bhavet /
            evaṃ hi satyājyabhāgarahitairapyaṅgāntarairājyabhāgasādhyaḥ kratūpakāro vijñāyate
            /
            tasmādanārabhyādhītena na hiṃsyādityanenābhihitasya vidhyupahitasya puruṣavyāpārasya
            vidhivibhaktivirodhātprakṛtyarthahiṃsākarmabhāvyatparityāgena puruṣārtha eva bhāvyo
            'vatiṣṭhate /
            ākhyātānabhihitasyāpi puruṣasya kartṛvyāpārābhidhānadvāreṇopasthāpitatvāt /
            kevalaṃ tasya rāgataḥ prāptatvāttadanuvādena nañarthaṃ vidhirupasaṃkrāmati, tena puruṣārtho
            niṣedhya iti tadadhīnanirūpaṇo niṣedho 'pi puruṣārtho bhavati /
            tathā cāyamarthaḥ saṃpadyate-yatpuruṣārthaṃ hananaṃ tanna kuryāditi /
            kratvarthasyāpi ca niṣedhe hiṃsāyāḥ kratūpakārakatvamapi kalpyate /
            naca dṛṣṭe puruṣokārakatve pratyarthini sati tatkalpanāspadam /
            naca svātantryapāratantrye sati saṃyogapṛthaktve khādiratādivadekatra saṃbhavataḥ
            /
            tasmātpuruṣārthapratiṣedho na kratvarthamapyāskandatīti śuddhasukhaphalatvameveṣṭādīnāṃ
            na sthāvaraśarīropabhogyaduḥkhaphalatvamapīti /
            ākāśādiṣviva karmavyāpāramantareṇābhilāpāt /
            anuśayināṃ vrīhyādisaṃyogamātraṃ na tu dehatvamiti /
            ayamevārtha utsargāpavādakathanenopalakṣitaḥ /
            <span class="bold">apica mukhye 'nuśayināṃ vrīhyādijanmanīti /</span>
            
            <p>
               vrīhyādibhāvamāpannāḥ khalvanuśayinaḥ puruṣairupabhuktā retaḥ sigbhāvamanubhavantī
               śrūyate /<br />
               tadetadvrīhyādidehatve 'nuśayināṃ nopapadyate /<br />
               vrīhyādidehatve hi vrīhyādiṣu lūneṣvavahantinā phalīkṛteṣu ca vrīhyādidehavināśādanuśayinaḥ
               pravaseyuriti kathamanuśayināṃ retaḥsigbhāvaḥ saṃsargamātre tu saṃsargiṣu vrīhyādiṣu
               naṣṭeṣvapi na saṃsargiṇo 'nuśayinaḥ pravaseyuriti retaḥsigbhāva upapadyate /<br />
               śeṣamuktam //24//
               </p>
         </p>
         
         
         
         
         
         <p>START BsVBh_3,1.6.25</p>
         
         
         <p>aśuddham iti cen na śabdāt | BBs_3,1.25 |</p>
         
         <p>// 25 //</p>
         
         
         
         
         
         <p>START BsVBh_3,1.6.26</p>
         
         
         <p class="bold">retaḥsigyogo 'tha | BBs_3,1.26 |</p>
         
         <p>sadyo jāto hi bālo na retaḥ sigbhavatyapi tu cirajātaḥ prauḍhayauvanaḥ, tasmādapi
            saṃsargamātramiti gamyate //26//</p>
         
         
         
         
         
         <p>START BsVBh_3,1.6.27</p>
         
         
         <p>tatkimidānīṃ sarvatraivānuśayināṃ saṃsargamātraṃ tathāca ramaṇīyacaraṇā ityādiṣu tathābhāva
            āpadyeteti netyāha-
            <span class="bold">yoneḥ śarīram | BBs_3,1.27 |</span><br />
            sugamam //27//</p>
         
         
         <p>iti śrīvācaspatimiśraviracite śārīrakamīmāṃsābhāṣyavibhāge bhāmatyāṃ tṛtīyasyādhyāyasya
            prathamaḥ pādaḥ //</p>
         
         
         <p><span class="bold">// iti tṛtīyādhyāyasya gatyāgaticintayā vairāgyanirūpaṇākhyaḥ prathamaḥ pādaḥ </span>//</p>
         
         
         
         
         
         
         
         <p class="bold">tṛtīyādhyāye dvitīyaḥ pādaḥ //</p>
         
         
         
         
         
         <p>START BsVBh_3,2.1.1</p>
         
         
         <p class="bold">saṃdhye sṛṣṭirāha hi | BBs_3,2.1 |</p>
         
         
         <p>idānīṃ tu tasyaiva jīvasyāvasthābhedaḥ svayañjyotiṣṭvasiddhyartha prapañcayate-<span class="bold">kiṃ prabodha iva svapne 'pi pāramārthikī sṛṣṭirāhosvinmāyāmayīti /
               </span>yadyapi brahmaṇo 'nyasyānirvācyatayā jāgratsvapnāvasthāgatayorubhayorapi sargayormāyamayatvaṃ
            tathāpi yathā jāgratsṛṣṭirbrahmātmabhāvasākṣātkārātprāganuvartate /
            brahmātmabhāvasākṣātkārāttu nivartate /
            evaṃ kiṃ svapnasṛṣṭirāhosvit pratidinameva nivartata iti vimarśārthaḥ <span class="bold">//</span></p>
         
         
         <p><span class="bold">dvayoḥ</span> ihalokaparalokasthānayoḥ /
            saṃdhau bhavaṃ saṃdhyam /
            aihalaukikacakṣurādyavyāpārādrūpādisākṣātkāropajananādanaihalaukikaṃ pāralaukikendriyādivyāpārasya
            ca bhaviṣyato 'pratyutpannatvena na pāralaukikam /
            naca na rūpādisākṣātkāro 'sti svapnadṛśaḥ /</p>
         
         
         <p>tasmādubhayorlokayorasyāntarālatvamiti brahmātmabhāvasākṣātkārātprāk tathyarūpaiva
            sṛṣṭirbhavitumarhati /
            ayamabhisaṃdhiḥ-iha hi sarvāṇyeva mithyājñānānyudāharaṇaṃ teṣāṃ satyatvaṃ pratijñāyate
            /
            prakṛtopayogitayā tu svapnajñānamudāhṛtam /
            jñānaṃ yamarthamavabodhayati sa tathaiveti yuktam /
            tathābhāvasya jñānārohāt /
            atathātvasya tvapratīyamānasya tathābhāvaprameyavirodhena kalpanāspadatvāt bādhakapratyayādatathātvamiti
            cet /
            na /
            tasya bādhakatvāsiddheḥ /
            samānagocare hi viruddhārthopasaṃhāriṇī jñāne virudhyate /
            balavadabalavattvāniścayācca bādhyabādhakabhāvaṃ pratipadyete /
            na ceha samānaviṣayatvaṃ, kālabhedena vyavasthopapatteḥ /
            yathāhi kṣīraṃ dṛṣṭaṃ kālāntare dadhi bhavati, evaṃ rajataṃ dṛṣṭaṃ kālāntare śuktirbhavet
            /
            nānārūpaṃ vā tadvastu /
            yadyasya tīvrātapaklāntisahitaṃ cakṣuḥ sa tasya rajatarūpatāṃ gṛhṇāti /
            yasya tu kevalamālokamātropakṛtaṃ, sa tasyaiva śuktirūpatāṃ gṛhṇāti /
            evamutpalamapi nīlalohitaṃ divā saurībhirbhābhirabhivyaktaṃ nīlatayā gṛhyate /
            pradīpābhivyaktaṃ tu naktaṃ lohitatayā /
            evamasatyāṃ nidrāyāṃ sato 'pi rathādīnna gṛhṇāti nidrāṇastu gṛhṇātīti sāmagrībhedādvā
            kālabhedādvā virodhābhāvaḥ /
            nāpi pūrvottarayorbalavadabalavattvanirṇayaḥ /
            dvayorapi svagocaracāritayā samānatvena vinigamanāhetorabhāvāt /
            tasmādapyavaśyamavirodho vyavasthāpanīyaḥ /
            tatsiddhametat /
            vivādāspadaṃ pratyayāḥ, samyañcaḥ, pratyayatvāt, jāgratstambhādipratyayavaditi /
            imamarthaṃ śrutirapi darśayati-'atha rathān rathayogān pathaḥ sṛjate'iti /
            naca 'na tatra rathā na rathayogā na panthāno bhavanti'iti virodhādupacaritārthāṃ
            sṛjata iti śrutirvyākhyeyā /
            sṛjata iti hi śruterbahuśrutisaṃvādātpramāṇāntarasaṃvādācca balīyastvena tadanuguṇatayā
            na tatra rathā ityasyā bhāktatvena vyākhyānāt /
            jāgradavasthādarśanayogyā na santi na tu rathā na santīti /
            ata eva kartṛśrutiḥ śākhāntaraśrutirudāhṛtā /
            prājñakartṛkatvāccāsya pāramārthikatvaṃ viyadādisargavat /
            naca jīvakartṛkatvānna prājñakartṛkatvamiti sāṃpratam /
            'anyatra dharmādanyatrādharmāt'iti prājñasyaiva prakṛtatvāt /
            jīvakartṛkatve 'pi ca prājñadabhedena jīvasya prājñatvāt /
            
            <p>
               apica jāgratpratyayasaṃvādavanto 'pi svapnapratyayāḥ keciddṛśyante /<br />
               tadyathā svapne śuklāmbaradharaḥ śuklamālyānulepano brāhmaṇāyanaḥ priyavrataṃ pratyāha-priyavrata,
               pañcame 'hani prātarevorvarāprāyabhūmidānena narapatistvāṃ mānayiṣyatīti /<br />
               sa ca jāgrattathātmano mānamanubhūya svapnapratyayaṃ satyamabhimanyate /<br />
               tasmātsaṃdhye pāramārthikī sṛṣṭiḥ //1//
               </p>
         </p>
         
         
         
         
         
         <p>START BsVBh_3,2.1.2</p>
         
         
         <p class="bold">nirmātāraṃ caike putrādayaś ca | BBs_3,2.2 |</p>
         
         <p>// 2 //</p>
         
         
         
         
         
         <p>START BsVBh_3,2.1.3</p>
         
         
         <p>iti prāpte ucyate-</p>
         
         
         <p><span class="bold">māyāmātraṃ tu kārtsnyenānabhivyaktasvarūpatvāt | BBs_3,2.3 |</span></p>
         
         <p></p>
         
         <p>idamatrākūtam /
            na tāvat kṣīrasyeva dadhi rajatasya pariṇāmaḥ śuktiḥ saṃbhavati /
            nahi jātvīśvaragṛhe cirasthitānyapi rajatabhājanāni śuktibhāvamanubhavanti dṛśyante
            /
            na cetarasya rajatānubhavasamaye 'nyo 'nākulendriyo na tasya śuktibhāvamanubhavati
            pratyeti ca /
            na cobhayarūpaṃ vastu /
            sāmagrībhedāttu kadācidasya toyabhāvo 'nubhūyate kadācinmarīciteti sāṃpratam /
            pāramārthike hyāsya toyabhāve tatsādhyāmudānyopaśamalakṣaṇārthakriyāṃ kuryānmarīcisādhyāmapi
            rūpaprakāśalakṣaṇām /
            na marīcibhiḥ kasyacittṛṣṇaja udanyopaśāmyati /
            naca toyameva dvividhamudanyopaśamanamatadupaśamanamiti yuktam /
            tadarthakriyākāritvavyāptaṃ toyatvaṃ mātrayāpi tāmakurvattoyameva na syāt /
            apica toyapratyayasamīcīnatvāyāsya dvaividhyamabhyupeyate taccābhyupagame 'pi na seddhumarhati
            /
            tathāhi-asamarthavidhāpāti toyametaditi manvāno na tṛṣṇayāpi marīcitoyamabhidhāvet
            yathā marīcīnanubhavan /
            athāśaktamabhimanyamāno 'bhidhāvati /
            kimaparāddhaṃ marīciṣu toyaviparyāsena sarvajanīnena yattamatilaṅghya viparyāsāntaraṃ
            kalpyate /
            naca kṣīradadhipratyayavadācāryamātulabrāhmaṇapratyayavadvā toyamarīcivijñāne samuccitāvagāhinī
            svānubhavātparasparaviruddhayorbādhyabādhakabhāvāvabhāsanāt /
            tatrāpi rajatajñānaṃ pūrvamutpannaṃ bādhyamuttaraṃ tu bādhakaṃ śuktijñānaṃ prāptipūrvakatvātpratiṣedhasya
            /
            rajatajñānātprākprāpakābhāvena śukteraprāptāyāḥ pratiṣedhasaṃbhavātpūrvajñānaprāptaṃ
            tu rajataṃ śuktijñānamapabādhitumarhati /
            tadapabādhātmakaṃ ca svānubhavādavasīyate /
            yathāhuḥ-'āgāmitvādabādhitvā paraṃ pūrvaṃ hi jāyate /
            pūrvaṃ punarabādhitvā paraṃ notpadyate kvacit' /
            naca vartamānarajatāvabhāsi jñānaṃ bhaviṣyattāmasyāgocarayanna bhaviṣyatā svasamayavartinīṃ
            śuktiṃ gocarayatā pratyayena bādhyate, kālabhedena virodhābhāvāditi yuktam /
            mā nāmāsya jñāsītpratyakṣaṃ bhaviṣyattāṃ tatpṛṣṭhabhāvi tvanumānamupakārabhāvahetumivāsati
            vināśapratyayopanipāte sthemānamākalayati /
            asati vināśapratyayopanipāte rajatamidaṃ sthiraṃ rajatatvādanubhūtapratyabhijñātarajatavat
            /
            
            <p>
               tathāca rajatagocaraṃ pratyakṣaṃ vastutaḥ sthirameva rajataṃ gocarayet /<br />
               tathāca bhaviṣyacchuktikājñānakālaṃ, rajataṃ vyāpnuyāditi virodhācchuktijñānena bādhyate
               /<br />
               yathāhuḥ-'rajataṃ gṛhyamāṇaṃ hi cirasthāyīti gṛhyate /<br />
               bhaviṣyacchuktikājñānakālaṃ vyāpnoti tena tat' //
               </p>
         </p>
         
         
         <p>iti /
            pratyakṣeṇa cirasthāyīti gṛhyata iti kecidvyācakṣate /
            tadayuktam /
            yadi cirasthāyitvaṃ yogyatā na sā pratyakṣagocaraḥ śakteratīndriyatvāt /
            atha kālāntaravyāpitvaṃ, tadapyayuktaṃ, kālāntareṇa bhaviṣyatendriyasya saṃyogāyogāttadupahitasīmno
            vyāpitvasyātīndriyatvāt /
            naca pratyabhijñāpratyayavadatrāsti saṃskāraḥ sahakārī yenāvartamānamapyākalayet /
            tasmādatyantābhyāsavaśena pratyakṣānantaraṃ śīghratarotpannavinaśyadavasthānumānasahitapratyakṣābhiprāyameva
            cirasthāyīti gṛhyata iti mantavyam /
            ata evaitatsūkṣmataraṃ kālavyavadhānamavivecayantaḥ saugatāḥ prāhuḥ, dvividho hi viṣayaḥ
            pratyakṣasya grāhyaścādhyavaseyaśca /
            grāhyakṣaṇa ekaḥ svalakṣaṇo 'dhyavaseyaśca /
            saṃtāna iti /
            etena svapnapratyayo mithyātvena vyākhyātaḥ /
            yattu satyaṃ svapnadarśanamuktaṃ tatrāpyākhyātrā brāhmaṇāyanenākhyāte saṃvādābhāvāt
            /
            priyavratasyākhyātasaṃvādastu kākatālīyo na svapnajñānaṃ pramāṇayitumarhati /
            tādṛśasyaiva bahulaṃ visaṃvādadarśanāt /
            darśitaśca visaṃvādo bhāṣyakṛtā kārtsnyenānabhivyaktiṃ vivṛṇvatā /
            <span class="bold">rajanyāṃ supta iti /
               </span>rajanīsamaye 'pi hi bhāratādvarṣāntare ketumālādau vāsaro bhavatīti bhārate varṣa
            ityuktam //3//</p>
         
         
         
         
         
         <p>START BsVBh_3,2.1.4</p>
         
         
         <p><span class="bold">sūcakaśca hi śruterācakṣate ca tadvidaḥ | BBs_3,2.4 |</span></p>
         
         <p>darśanaṃ sūcakaṃ tacca svarūpeṇa sat /</p>
         
         <p>asattu dṛśyam /
            ata eva strīdarśanasvarūpasādhyāścaramadhātuvisargādayo jāgradavasthāyāmanuvartante
            /
            strīsādhyāstu mālyavilepanadantakṣatādayo nānuvartante /
            <span class="bold">na cāsmābhiḥ svapne 'pi prājñavyāpāra iti /
               </span>prājñavyāpāratvena pāramārthikatvānumānaṃ pratyakṣeṇa bādhakapratyayena virudhyamānaṃ
            nātmānaṃ labhata iti bhāvaḥ /
            bandhamokṣayorāntarālikaṃ tṛtīyamaiśvaryamiti //4//</p>
         
         
         
         
         
         <p>START BsVBh_3,2.1.5</p>
         
         
         <p><span class="bold">parābhidhyānāt tu tirohitaṃ tato hyasya bandhaviparyayau | BBs_3,2.5 |</span></p>
         
         <p><span class="bold">dehayogādvā so 'pi</span>iti sūtradvayaṃ kṛtopapādanamasmābhiḥ prathamasūtre /
            nigadavyākhyātaṃ caitayorbhāṣyamiti //5//</p>
         
         
         
         
         
         <p>START BsVBh_3,2.1.6</p>
         
         
         <p class="bold">dehayogād vā so 'pi | BBs_3,2.6 |</p>
         
         <p>// 6 //</p>
         
         
         
         
         
         <p>START BsVBh_3,2.2.7</p>
         
         
         <p><span class="bold">tadabhāvo nāḍīṣu tacchruterātmani ca | BBs_3,2.7 |</span></p>
         
         <p>iha hi nāḍīpuritatparamātmāno jīvasya suṣuptāvasthāyāṃ sthānatvena śrūyante /</p>
         
         <p>tatra kimeṣāṃ sthānānāṃ vikalpa āhosvitsamuccayaḥ /
            kimato yadyevam /
            etadato bhavati /
            yadā nāḍyo vā purītadvā suṣuptasthānaṃ tadā viparītagrahaṇanivṛttāvapi na jīvasya
            paramātmabhāva iti /
            avidyānivṛttāvapi jīvasya paramātmabhāvāya kāraṇāntaramapekṣitavyaṃ tacca karmaiva
            na tu tattajñānaṃ viparītajñānanivṛttimātreṇa tasyopayogāt, viparītajñānanivṛtteśca
            vināpi tattvajñānaṃ suṣuptāvapi saṃbhavāt /
            tataśca karmaṇaivāpavargo na jñānena /
            yathāhuḥ-'karmaṇaiva tu saṃsiddhimāsthitā janakādayaḥ'iti /
            ata tu paramātmaiva nāḍīpurītasmṛtidvārā suṣuptisthānaṃ tato viparītajñānanivṛtterasti
            mātrayā paramātmabhāva upayogaḥ /
            tayā hi tāvadeṣa jīvastadavasthāno bhavati kevalam /
            tattvajñānābhāvena samūlakāṣamavidyāyā akāṣājjāgratsvapnalakṣaṇaṃ jīvasya vyutthānaṃ
            bhavati /
            tasmātprayojanavatyeṣā vicāraṇeti /
            kiṃ tāvaprāptaṃ, nāḍīpurītatparamātmasu sthāneṣu suṣuptasya jīvasya nilayaṃ prati
            vikalpaḥ /
            yathā bahuṣu prāsādeṣveko narendraḥ kadācitkvacinnilīyate kadācitkvacidevameko jīvaḥ
            kadācinnāḍīṣu kadācitpurītati kadācidbrahmaṇīti /
            yathā nirapekṣā vrīhiyavāḥ kratusādhanībhūtapuroḍāśaprakṛtitayā śrutā ekārthā vikalpyante,
            evaṃ saptamīśrutyā vāyatanaśrutyā vekanilayanārthāḥ parasparānapekṣā nāḍyadayo 'pi
            vikalpamarhanti /
            yatrāpi nāḍībhiḥ pratyavasṛpya purītati śeta iti nāḍīpurītatoḥ samuccayaśravaṇam 'tathā
            tāsu tadā bhavati yadā suptaḥ svapnaṃ na kañcana paśyati /
            athāsmin prāṇa evaikadhā bhavati'iti nāḍībrahmaṇorādhārayoḥ samuccayaśravaṇam /
            prāṇaśabdaṃ ca brahma 'athāsmin prāṇe brahmaṇi sa jīva ekadhā bhavati'nnirapekṣayoravedhāratvam
            /
            iyāṃstu viśeṣaḥ /
            kadācinnāḍya evādhāraḥ kadācinnāḍībhiḥ saṃcaramāṇasya purītadeva /
            evaṃ tābhireva saṃcaramāṇasya kadācidbrahmaivādhāra iti siddhamādhāratve nāḍīpurītatparamātmanāmanapekṣatvam
            /
            tathāca vikalpo vrīhiyavavadbṛhadrathantaravadveti prāptam /
            prāpte 'bhidhīyate-jīvaḥ samuccayenaivaitāni nāḍyādīni svāpāyopaiti na vikalpena /
            ayamabhisaṃdhiḥ-nityavadāmnātānāṃ yatpākṣikatvaṃ nāma tadgatyantarābhāve kalpyate
            /
            yathāhuḥ-'evameṣo 'ṣṭadoṣo 'pi yadvrīhiyavavākyayoḥ /
            vikalpa āśritastatra gatiranyā na vidyate'iti /
            prakṛtakratusādhanībhūtapuroḍāśadravyaprakṛtitayā hi parasparānapekṣau vrīhiyavau
            vihitauśakrutaścaitau pratyekaṃ puroḍāśamabhinirvartayitum /
            tatra yadi miśrābhyāṃ puroḍāśo 'bhinirvartyeta parasparānapekṣavrīhiyavavidhātṛṇī
            ubhe api śāstre bādhyeyātām /
            na caitau prayogavacanaḥ samuccatumarhati /
            sa hi yathā vihitānyaṅgānyabhisamīkṣya pravartamāno naitānyanyathayitaṃ śaknoti /
            miśraṇe cānyathātvameteṣām /
            na cāṅgānurodhena pradhānābhyāso 'gosave ubhe kuryāt'itivadyuktaḥ /
            aśruto hyatra pradhānābhyāso 'ṅgānurodhena ca so 'nyāyyaḥ /
            na cāṅgabhūtaindravāyavādigrahānurodhena yathā pradhānasya somayāgasyāvṛttirevamatrāpīti
            yuktam /
            'somenayajeta'iti hi tatrāpūrvayāgavidhiḥ /
            tatra ca daśamuṣṭiparimitasya somadravyasya 'somamabhiṣuṇoti', 'somamabhiplāvayati'iti
            ca vākyāntarānulocanayā rasadvāreṇa yāgasādhanībhūtasyendravāyvādyuddeśena prādeśamātreṣūrdhvapātreṣu
            grahaṇāni pṛthakprakalpanāni saṃskārā vidhīyante, natu somayāgoddeśenendravāyvādayo
            devatāścodyante, yena tāsāṃ yāganiṣpattilakṣaṇaikārthatvena vikalpaḥ syāt /
            naca prādeśamātramekaikamūrdhvapātraṃ daśamuṣṭiparimitasomarasagrahaṇāya kalpate,
            yena tulyārthatayā grahaṇāni vikalperan /
            naca yāvanmātramekamūrdhvapātraṃ vyāpnoti tāvanmātraṃ gṛhītvā pariśiṣṭaṃ tyajyeteti
            yujyate /
            daśamuṣṭiparimitopādānasyādṛṣṭārthatvaprasaṅgāt /
            evaṃ taddṛṣṭārthaṃ bhavedyadi tatsarvaṃ yāga upayujyeta /
            naca dṛṣṭe saṃbhavatyadṛṣṭakalpanā nyāyyā /
            tasmātsakalasya somarasasya yāgaśeṣatvena saṃskārārhatvādekaikena ca grahaṇena sakalasya
            saṃskartumaśakyatvāttadavayavasyaikena saṃskāre 'vayavāntarasya grahaṇāntareṇa saṃskāra
            iti kāryabhedādgrahaṇāni samuccīyeran /
            ata eva samuccayadarśanaṃ 'daśautānadhvaryuḥ prātaḥ savane grahan gṛhṇāti'iti /
            samuccaye ca sati kramo 'pyupapadyate /
            'āśvino daśamo gṛhyate tṛtīyo hūyate' /
            tathaiva 'aindravāyavāgrāngrahāngṛhṇāti'iti /
            teṣāṃ ca samuccaye sati yāvadyaduddeśena gṛhītaṃ tāvattasyai devatāyai tyaktavyamityarthādyāgasyāvṛttyā
            bhavitavyam /
            yadi punaḥ pṛthakkṛtānyapyekīkṛtya kāñcana devatāmuddiśya tyajeran, pṛthakkaraṇāni
            ca devatoddeśāścādṛṣṭārthā bhaveyuḥ /
            naca dṛṣṭe saṃbhavatyadṛṣṭakalpanā nyāyyetyuktam /
            tasmāttatra samuccayasyāvaśyaṃbhāvityādguṇānurodhenāpi pradhānābhyāsa āsthīyate /
            iha tvabhyāsakalpanāpramāṇābhāvātpuroḍāśadravyasya cāniyamena prakṛtidravye yasminkasmiṃścitprāpte
            ekaikā parasparānapekṣā vrīhiśrutiryavaśrutiśca niyāmikaikārtatayā vikalpamarhataḥ
            /
            na tu nāḍīpurītatparamātmanāmanyonyānapekṣaṇāmekanilayanārthasaṃbhavo yena vikalpo
            bhavet /
            nahyekavibhaktinirdeśamātreṇaikārthatā bhavati samuccitānāmapyekavibhaktinirdeśadarśanāt
            /
            paryaṅke śete prasāde śeta iti /
            tasmādekavibhaktinirdeśasyānaikāntikatvādanyato vinigamanā vaktavyā /
            sā coktā bhāṣyakṛtā-<span class="bold">yatrāpi nirapekṣā iva nāḍīḥ suptisthānatvena śrāvayatītyādinā /
               </span>sāpekṣaśrutyanurodhena nirapekṣaśrutirnetavyetyarthaḥ /
            śeṣamatirohitārtham /
            nanu yadi brahmaiva nilayanasthānaṃ tāvanmātramucyatāṃ kṛtaṃ nāḍyupanyāsenetyata āha-<span class="bold">apicātreti /
               </span>apiceti /
            samuccaye na vikalpe /
            etadupapattisahitā pūrvopapattirarthasādhinīti /
            mārgopadeśopayuktānāṃ nāḍīnāṃ stutyarthamatra nāḍīsaṃkīrtanamityarthaḥ /
            pittenābhivyāptakaraṇo na bāhyānviṣayānvedeti taddvārā sukhaduḥkhābhāvena tatkāraṇapāpmāsparśena
            nāḍīstutiḥ /
            yadā tu tejo brahma tadā sugamam /
            apica <span class="bold">nāḍyaḥ purītadvā jīvasyopādhyādhāra eva bhavatīti /
               </span>ayamarthaḥ-abhyupetya jīvasyādheyatvamidamuktam /
            paramārthatastu na jīvasyādheyatvamasti /
            tathāhi-nāḍyaḥ purītadvā jīvasyopādhīnāṃ karaṇānāmāśrayo jīvastu brāhmāvyatirekātsvamahipratiṣṭhaḥ
            /
            na cāpi brahma jīvasyādhāraḥ, tādātmyāt /
            vikalpa tu vyatirekaṃ brahmaṇa ādhāratvamucyate jīvaṃ prati /
            tathāca suṣuptāvasthāyāmupādhīnāmasamudācārājjīvasya brahmātmatvameva brahmādhāratvaṃ
            na tu nāḍīpurītādhāratvam /
            tadupādhikaraṇamātrādhāratayā tu suṣuptadaśārambhāya jīvasya nāḍīpurītadādhāratvamityatulyārthatayā
            na vikalpa iti /
            apica na kadācijjīvasyeti /
            autsagikaṃ brahmasvarūpatvaṃ jīvasyāsati jāgratsvapnadaśārūpe 'pavāde suṣuptavasthāyāṃ
            nānyathayituṃ śakyamityarthaḥ /
            apica ye 'pi sthānavikalpamāsthiṣacata tairapi viśeṣavijñānopaśamalakṣaṇā suṣuptyavasthāṅgīkartavyā
            /
            na ceyamātmatādātmyaṃ vinā nāḍyādiṣu paramātmavyatirikteṣu sthāneṣūpapadyate /
            tatra hi sthito 'yaṃ jīva ātmavyatirekābhimānī sannavaśyaṃ viśeṣajñānavān bhavet /
            tathāhi śrutiḥ-'yatra vā anyadiva syāttatrānyo 'nyatpaśyet'iti /
            ātmasthānatve tvadoṣaḥ /
            'yatra tvasya sarvamātmaivābhūttatkena kaṃ paśyedvijānīyāt'iti śruteḥ /
            tasmādapyātmasthānatvasya dvāraṃ nāḍyādītyāha-<span class="bold">apica sthānavikalpābhyupagame 'pīti /
               </span>atra codayati-<span class="bold">nanu bhedaviṣayasyāpīti /
               </span>bhidyata iti bhedaḥ /
            bhidyamānasyāpi viṣayasyetyarthaḥ /
            pariharati-<span class="bold">bāḍhamevaṃ syāditi /
               </span>na tāvajjīvasyāsti svataḥparicchedastasya brahmātmatvena vibhutvāt /
            aupādhike tu paricchede yatropādhisaṃnihitastanmātraṃ na jānīyānna tu sarvam /
            nahyasaṃnidhānātsumerumavidvān devadattaḥ saṃnihitamapi na veda /
            tasmātsarvaviśeṣavijñānapratyastamayīṃ suṣuptiṃ prasādayata tadāsya sarvopādhyupasaṃhāro
            vaktavyaḥ /
            athāca siddhamasya tathā brahmātmatvamityarthaḥ /
            guṇapradhānabhāvena samuccayo na samapradhānatayāgneyādivaditi vadanvikalpamapyapākaroti-<span class="bold">naca vayamiheti /
               </span>svādhyāyādhyayanavidhyāpāditapuruṣārthatvasya vedarāśerekenāpi varṇena nāpuruṣārthena
            bhavituṃ yuktam /
            
            <p>
               naca suṣuptāvasthāyāṃ jīvasya svarūpeṇa nāḍyādisthānatvapratipādane kiñcitprayojanaṃ
               brahmabhūyapratipādane tvasti /<br />
               tasmānna samapradhānabhāvena samuccayo nāpi vikalpa iti bhāvaḥ /<br />
               nītārthamanyat //7//
               </p>
         </p>
         
         
         
         
         
         <p>START BsVBh_3,2.2.8</p>
         
         
         <p class="bold">ataḥ prabodho 'smāt | BBs_3,2.8 |</p>
         
         <p>// 8 //</p>
         
         
         
         
         
         <p>START BsVBh_3,2.3.9</p>
         
         
         <p><span class="bold">sa eva tu karmānusmṛtiśabdavidhibhyaḥ | BBs_3,2.9 |</span></p>
         
         <p>yadyapīśvarādabhinno jīvastathāpyupādhyavacchedena bhedaṃ vivakṣitvādhikaraṇāntarārambhaḥ
            /</p>
         
         <p>sa eveti duḥsaṃpādamiti /
            sa vānyo veti īśvaro veti saṃbhavamātreṇopanyāsaḥ /
            nahi tasya śuddhamuktasvabhāvasyāvidyākṛtavyutthānasaṃbhavaḥ /
            ata eva</p>
         
         
         <p>vimarśāvasare 'syānupanyāsaḥ /
            yaddhi dvyahādinirvartanīyamekasya puṃsaścoditaṃ karma tasya pūrvedyuranuṣṭhitasyāsti
            smṛtiriti vaktavye 'nuḥ pratyabhijñānasūcanārthaḥ /
            ata eva so 'hamasmītyuktam /
            <span class="bold">punaḥ pratinyāyaṃ pratiyonyādravatīti /
               </span>ayanaṃ āyaḥ niyamena gamanaṃ nyāyaḥ /
            jīvaḥ pratinyāyaṃ saṃprasāde suṣuptāvasthāyāṃ vṛddhāntāyādravati āgacchati pratiyoni
            /
            yohi vyāghrayoniḥ suṣupto buddhāntamāgacchan sa vyāghra eva bhavati na jātyantaram
            /
            tadidamuktam-<span class="bold">ta iha vyāghro vā siṃho veti /
               atha tatra supta utiṣṭhediti /
               </span>yo hi jīvaḥ suptaḥ sa śarīrāntara uttiṣṭhati śarīrāntaragatastu suptajīvasaṃbandhini
            śarīra uttiṣṭhati, tataśca na śarīrāntare vyavahāralopa ityarthaḥ /
            <span class="bold">apica na jīvo nāma kaścitparasmādanya iti /
               </span>yathā ghaṭākāśo nāma na paramākāśādanyaḥ /
            atha cānya iva yāvadghaṭamanuvartate /
            na cāsau durvivecastadupādherghaṭasya viviktatvāt /
            evamanādyanirvacanīyāvidyopadhānabhedopādhikalpito jīvo na vastutaḥ paramātmano bhidyate
            tadupādyudbhavābhibhavābhyāṃ codbhūta ityabhibhūta iva pratīyate /
            tataśca suṣuptādāvapi abhibhūta iva</p>
         
         
         <p>
            jāgradavasthādiṣūdbhūta iva /<br />
            tasya cāvidyātadvāsanopādheranāditayā kāryakāraṇabhāvena pravahataḥ suvivecatayā tadupahito
            jīvaḥ suviveca iti //9//
            </p>
         
         
         
         
         
         <p>START BsVBh_3,2.4.10</p>
         
         
         <p><span class="bold">mugdhe 'rdhasaṃpattiḥ pariśeṣāt | BBs_3,2.10 |</span></p>
         
         <p>viśeṣavijñānābhāvānmūrcchā jāgarasvapnāvasthābhyāṃ bhidyate punarutthānācca maraṇāvasthāyāḥ
            /</p>
         
         <p>ataḥ suṣuptireva mūrcchā viśeṣajñānābhāvāviśeṣāt /
            cirānucchvāsavepathuprabhṛtayastu supteravāntaraprabhedāḥ /
            tadyathā kaścitsuptotthitaḥ prāha sukhamahamasvāpsaṃ laghūni me gātrāṇi prasannaṃ
            me mana iti, kaścitpunarduḥkhamasvāpsaṃ gurūṇi me gātrāṇi bhramatyanavasthitaṃ me
            mana iti /
            na caitāvatā suṣuptirbhidyate /
            tathā vikārāntare 'pi mūrcchā na suṣupterbhidyate /
            tasmāllokaprasiddhyabhāvānneyaṃ pañcamyavastheti prāptam /
            evaṃ prāpta ucyate-
            yadyapi viśeṣavijñānopaśamena mohasuṣuptayoḥ sāmyaṃ tathāpi naikyam /
            nahi viśeṣavijñānasadbhāvasāmyamātreṇa svapnajāgarayorabhedaḥ /
            bāhyendriyavyāpārabhāvābhāvābhyāṃ tu bhede tayoḥ suṣuptamohayorapi prayojanabhedātkāraṇabhedāllakṣaṇabhedācca
            bhedaḥ /
            śramāpanuttyarthā hi brahmaṇā saṃpattiḥ suṣaptam /
            śarīratyāgārthā tu brahmaṇā saṃpattirmohaḥ /
            yadyapi satyapi mohe na maraṇaṃ tathāpyasati mohe na maraṇamiti maraṇārtho mohaḥ /</p>
         
         
         <p>musalasaṃpātādinimittatvānmohasya śramādinimittatvācca suṣuptasya mukhanetrādivikāralakṣaṇatvānmohasya
            prasannavadanatvādilakṣaṇabhedācca suṣuptasyāsuṣuptasya tvavāntarabhede 'pi nimittaprayojanalakṣaṇābhedādekatvam
            /
            
            <p>
               tasmāt suṣuptamohāvasthayorbrahmaṇā saṃpattāvapi suṣupte yādṛśī saṃpattirna tādṛśī
               moha ityardhasaṃpattiruktā /<br />
               sāmyavaiṣamyābhyāmardhatvam /<br />
               yadā naitadavasthāntaraṃ tadā bhedāttatpravilayāya yatnāntaramāstheyam /<br />
               abhede tu na yatnāntaramiti cintāprayojanam //10//
               </p>
         </p>
         
         
         
         
         
         <p>START BsVBh_3,2.5.11</p>
         
         
         <p class="bold">na sthānato 'pi parasyobhayaliṅgaṃ sarvatra hi | BBs_3,2.11 |</p>
         
         <p>avāntarasaṃgatimāha-<span class="bold">yena brahmaṇā suṣuptādiṣviti /
               </span>yadyapi 'tadananyatvamārambhaṇaśabdādibhyaḥ'ityatra niṣprapañcameva brahmopapāditaṃ
            tathāpi prapañcaliṅgānāṃ bahvīnāṃ śrutīnāṃ darśanādbhavati punarvicikitsā atastannivāraṇāyārambhaḥ
            /
            tasya ca tattvajñānamapavargopayogīti prayojanavān vicāraḥ /
            tatrobhayaliṅgaśravaṇādubhayarūpatvaṃ brahmaṇaḥ prāptam /</p>
         
         
         <p>tatrāpi saviśeṣatvanirviśeṣatvayorvirodhātsvābhāvikatvānupapatterekaṃ svato 'paraṃ
            tu parataḥ /
            naca yatparatastadpāramārthikam /
            nahi cakṣurādīnāṃ svataḥpramāṇabhūtānāṃ doṣato 'prāmāṇyamapāramārthikam /
            viparyayajñānalakṣaṇakāryānutpādaprasaṅgāt /
            tasmādubhayaliṅgakaśāstraprāmāṇyādubhayarūpatā brahmaṇaḥ pāramārthikīti prāpta ucyate-na
            sthānata upādhito 'pi parasya brahmaṇa ubhayacihnatvasaṃbhavaḥ /
            ekaṃ hi pāramārthikamanyadadhyāropitam /
            pāramārthikatve hyupādhijanitasya rūpasya brahmaṇaḥ pariṇāmo bhavet /
            sa ca prākpratiṣiddhaḥ /
            tatpāriśeṣyātsphaṭikamaṇeriva svabhāvasvacchadhavalasya lākṣārasāvasekopādhirarūṇimā
            sarvagandhatvādiraupādhiko brahmaṇyadhyasta iti paśyāmo nirviśeṣatāpratipādanārthatvācchrutīnām
            /
            saviśeṣatāyāmapi 'yaścāyamasyāṃ pṛthivyāṃ tejomayaḥ'ityādīnāṃ śrutīnāṃ brahmaikatvapratipādanaparatvādekatvanānātvayoścaikasminnasaṃbhavādekatvāṅgatvenaiva
            nānātvapratipādanaparyavasānāt, nānātvasya pramāṇāntarasiddhatayānuvādyatvādekatvasya
            cānadhigatervidheyatvopapatterbhedadarśananindayā ca sākṣādbhūyasībhiḥ</p>
         
         
         <p>śrutibhirabhedapratipānādākāravadbrahmaviṣayāṇāṃ ca kāsāṃcicchrutīnāmupāsanāparatvamasati
            bādhake 'nyaparādvacanātpratīyamānamapi gṛhyate /
            yathā devatānāṃ vigrahavattvam /
            
            <p>
               santi cātra sākṣādvaitāpavādenādvaitapratipādanaparāḥ śataśaḥ śrutayaḥ /<br />
               kāsāṃcicca dvaitābhidhāyinīnāṃ tatpravilayaparatvam /<br />
               tasmānnirviśeṣamekarūpaṃ caitanyaikarasaṃ sadbrahma paramārthataḥ, viśeṣāśca sarvagandhatvavāmanītvādaya
               upādhivaśādadhyastā iti siddham /<br />
               śeṣamatirohitārtham //11//
               </p>
         </p>
         
         
         
         
         
         <p>START BsVBh_3,2.5.12</p>
         
         
         <p>na bhedād iti cen na pratyekam atadvacanāt | BBs_3,2.12 |</p>
         
         <p>// 12 //</p>
         
         
         
         
         
         <p>START BsVBh_3,2.5.13</p>
         
         
         <p>api caivam eke | BBs_3,2.13 |</p>
         
         <p>// 13 //</p>
         
         
         
         
         
         <p>START BsVBh_3,2.5.14
            arūpavad eva hi tatpradhānatvāt | BBs_3,2.14 |
            // 14 //</p>
         
         
         
         
         
         <p>START BsVBh_3,2.5.15</p>
         
         
         <p>prakāśavac cāvaiyarthyāt | BBs_3,2.15 |</p>
         
         <p>// 15 //</p>
         
         
         
         
         
         <p>START BsVBh_3,2.5.16</p>
         
         
         <p>āha ca tanmātram | BBs_3,2.16 |</p>
         
         <p>// 16 //</p>
         
         
         
         
         
         <p>START BsVBh_3,2.5.17</p>
         
         
         <p>darśayati cātho api smaryate | BBs_3,2.17 |</p>
         
         <p>// 17 //</p>
         
         
         
         
         
         <p>START BsVBh_3,2.5.18</p>
         
         
         <p>ata eva copamā sūryakādivat | BBs_3,2.18 |</p>
         
         <p>// 18 //</p>
         
         
         
         
         
         <p>START BsVBh_3,2.5.19</p>
         
         
         <p>ambuvadagrahaṇāt tu na tathātvam | BBs_3,2.19 |</p>
         
         <p>// 19 //</p>
         
         
         
         
         
         <p>START BsVBh_3,2.5.20</p>
         
         
         <p>vṛddhihrāsabhāktvam antarbhāvād ubhayasāmañjasyād evam | BBs_3,2.20 |</p>
         
         <p>// 20 //</p>
         
         
         
         
         
         <p>START BsVBh_3,2.5.21</p>
         
         
         <p>darśanāc ca | BBs_3,2.21 |</p>
         
         
         <p><span class="bold">atra keciddve adhikaraṇe kalpayantīti /
               </span>kiṃ sāllakṣaṇaṃ ca prakāśalakṣaṇaṃ ca brahma kiṃ sallakṣaṇameva brahmota prakāśalakṣaṇameveti
            tatra pūrvapakṣaṃ gṛhṇāti-<span class="bold">prakāśavaccāvaiyarthyāt /
               </span>cakārātsacca /
            avaiyarthyāt /
            brahmaṇi sacchruteḥ siddhāntayati-<span class="bold">āha ca tanmātram /
               </span>prakāśamātram /
            nahi sattvaṃ nāma prakāśarūpādanyat, yathā sarvagandhatvādayo 'pi tu prakāśarūpameva
            saditi nobhayarūpatvaṃ brahmaṇa ityarthaḥ /
            tadetadanenopanyasya dūṣitam /
            sattāprakāśayorekatve nobhayalakṣaṇatvam /
            bhede na sthānato 'pīti nirākṛtamiti nādhikaraṇāntaraṃ prayojayati /
            paramārthatastvabheda eva prakarṣaprakāśavaditi /
            <span class="bold">sarveṣāṃ ca sādhāraṇe pravilayārthatve sati '</span> <span class="bold">arūpavadeva hi tatpradhānatvāt' </span> <span class="bold">iti vinigamanakāraṇavacanamanavakāśaṃ syāt /
               </span>evaṃ hi tasyāvakāśaḥ syādyāda kāścidupāsanāparatayā rūpamācakṣīran kāścinnīrūpabrahmapratipādanaparā
            bhaveyuḥ /
            sarvāsāṃ tu pravilayārthatvena nīrūpabrahmapratipādanārthatve ukto</p>
         
         
         <p>vinigamanaheturna syādityarthaḥ /
            <span class="bold">ekaniyogapratīteḥ prayājadarśapūrṇamāsavākyavadityadhikārābhiprāyam,</span>anubandhabhedāttu bhinno 'nayorapi niyoga iti /
            <span class="bold">ko 'yaṃ prapañcapravilaya iti /
               </span>vāstavasya vā prapañcasya pravilayaḥ sarpiṣa ivāgnisaṃyogāt /
            samāropitasya vā rajjvāṃ sarpabhāvasyeva rajjutattvaparijñānāt /
            na tāvadvāstavaḥ sarvasādhāraṇaḥ pṛthivyādiprapañcaḥ puruṣamātreṇa śakyaḥ samucchettum
            /
            apica prahlādaśukādibhiḥ puruṣadhaureyaiḥ samūlamunmūlitaḥ prapañca iti śūnyaṃ jagadbhavet
            /
            naca vāstavaṃ tattvajñānena śakyaṃ samucchettum /
            āropitarūpavirodhitvātattvajñānasyetyuktam /
            samāropitarūpastu prapañco brahmatattvajñāpanaparaireva vākyairbrahmatattvamavabodhayadbhiḥ
            śakyaḥ samucchettumiti kṛtamatra vidhinā /
            nahi vidhiśatenāpi vinā tattvāvabodhanaṃ pravartasvātmajñāna iti vā kuru prapañcapravilayaṃ
            veti pravartitaḥ śaknoti prapañcapravilayaṃ kartum /
            na cāsyātmajñānavidhiṃ vinā vedāntārthabrahmatattvāvabodho na bhavati /
            maulikasya svādhyāyādhyayanavidhereva vivakṣitārthatayā sakalasya vedarāśeḥ phalavadarthāvabodhanaparatāmāpādayato
            vidyamānatvāt /
            anyathā karmavidhivākyānyapi vidhyantaramapekṣeranniti /
            naca cintāsākṣātkārayorvidhiriti tattvasamīkṣāyāmasmābhirūpapāditam /
            vistareṇa cāyamarthastatraiva prapañcitaḥ /
            tasmāt 'jartilayavāgvā juhuyāt'itivadvidhisarūpā ete 'ātmā vā are draṣṭavya'ityādayo
            na tu vidhaya iti /
            tadidamuktam-<span class="bold">draṣṭavyādiśabdā api tattvābhimudhīkaraṇapradhānā na tattvāvabodhavidhipradhānā iti
               /
               </span>apica brahmatattvaṃ niṣprapañcamuktaṃ na tatra niyojyaḥ kaścitsaṃbhavati /
            jīvo hi niyojyo bhavet, sa cetprapañcapakṣe vartate ko niyojyastasyocchinnatvāt /
            atha brahmapakṣe tathāpyaniyojyaḥ, brahmaṇo 'niyojyatvāt /
            atha brahmaṇo 'nanyo 'pyavidyayānya iveti niyojyaḥ /
            tadayuktam /
            brahmabhāvaṃ pāramārthikamavagamayatāgamenāvidyāyā nirastatvāt /
            tasmānniyojyābhāvādapi na niyogaḥ /
            tadidamuktam-<span class="bold">jīvo nāma prapañcapakṣasyaiveti /
               </span>apica jñānavidhiparatve tanmātrāttu jñānasyānutpattestattvapratipādanaparatvamabhyupagamanīyam
            /
            tatra varaṃ tattvapratipādanaparatvamevāstu tasyāvaśyābhyupagantavyatvenobhayavādisiddhatvāt
            /
            evaṃ ca kṛtaṃ tattvajñānavidhinetyāha-<span class="bold">jñeyābhimukhasyāpīti /
               </span>naca jñānādāne pramāṇānapekṣasyāsti kaścidupayogo vidheḥ /
            evaṃ hi tadubhayogo bhavedyadyanyathākāraṃ jñānamanyathādadhīta /
            naca tacchakyaṃ vāpi yuktamityāha-<span class="bold">naca</span></p>
         
         
         <p><span class="bold">pramāṇāntareṇeti /
               kiñcānyanniyoganiṣṭhatayaiva ca paryavasyatyāmnāye yadabhyupagataṃ</span>bhavadbhiḥ śāstraparyālocanayāniyojyabrahmātmatvaṃ jīvasyeti tadetacchāstrāvirodhādapramāṇakam
            /
            athaitacchāstramaniyojyabrahmātmatvaṃ ca jīvasya pratipādayati jīvaṃ ca niyuktaṃ tato
            dvyarthaṃ ca viruddhārthaṃ ca syādityāha-<span class="bold">atheti /
               </span>darśapaurṇamāsādivākyeṣu jīvasyāniyojyasyāpi vastuto 'dhyastaniyojyabhāvasya niyojyatā
            yuktā /
            nahi tadvākyaṃ tasya niyojyatāmāhāpi tu laukikapramāṇasiddhāṃ niyojyatāmāśritya darśapūrṇamāsau
            vidhatte /
            idaṃ tu niyojyatāmapanayati ca niyuṅkte ceti durghaṭamiti bhāvaḥ /
            <span class="bold">niyogaparatāyāṃ ceti /
               </span>paurvāparyālocanayā vedāntānāṃ tattvaniṣṭhatā śrutā na śrutā niyoganiṣṭhatetyarthaḥ
            /
            apica</p>
         
         
         <p>niyoganiṣṭhatve vākyasya darśapaurṇāmāsakarmaṇa ivāpūrvāvāntaravyāpārādātmajñānakarmaṇo
            'pyapūrvāvāntaravyāpārādeva svargādiphalavanmokṣasyānandarūpaphalasya siddhiḥ /
            tathā cānityatvaṃ sātiśayatvaṃ</p>
         
         
         <p>svargavadbhavedityāha-<span class="bold">karmaphalavaditi /
               apica brahmavākyeṣviti /
               </span>saprapañcaniṣprapañcopadeśeṣu hi sādhyānubandhabhedādekaniyogatvamasiddham /
            darśapaurṇamāsaprayājavākyeṣu tu yadyapyanubandhabhedastathāpyadhikārāṃśasya sādhyasya
            bhedābhāvādabheda iti //21//</p>
         
         
         
         
         
         <p>START BsVBh_3,2.6.22</p>
         
         
         <p class="bold">prakṛtaitāvattvaṃ hi pratiṣedhati tato bravīti ca bhūyaḥ | BBs_3,2.22 |</p>
         
         
         <p><span class="bold">adhikaraṇaviṣayamāha-dve vāva brahmaṇo rūpe iti /
               </span>dve eva brahmaṇo rūpe brahmaṇaḥ paramārthato 'rūpasyādhyāropite dve eva rūpe tābhyāṃ
            hi tadrūpyate /
            te darśayati-<span class="bold">mūrtaṃ caivāmūrtaṃ ca /
               </span>samuccīyamānāvadhāraṇam /
            atra pṛthivyaptejāṃsi trīṇi bhūtāni brahmaṇo rūpaṃ mūrtaṃ mūrcchitāvayavamitaretarānupraviṣṭāvayavaṃ
            kaṭhinamiti yāvat /
            tasyaiva viśeṣaṇāntarāṇi-martyaṃ maraṇadharmakam /
            sthitamavyāpi /
            avacchinnamiti yāvat /
            sat anyebhyo viśiṣyamāṇamasādhāraṇadharmavaditi yāvat /
            gandhasnehoṣṇatāścānyonyavyavacchedahetavo 'sādhāraṇā dharmāḥ /
            tasyaitasya brahmarūpasya tejo 'bannasya caturviśeṣaṇasyaiṣa rasaḥ sāro ya eṣa savitā
            tapati /
            athāmūrtaṃ vāyuścāntarikṣaṃ ca taddhi na kaṭhinamityamūrtametadamṛtamamaraṇadharmakam
            /
            mūrtaṃ hi mūrtāntareṇābhihanyamānamavayavaviśleṣāddhvaṃsate natu tathābhāvaḥ saṃbhavatyamūrtasya
            /
            etadyadeti gacchati vyāpnotīti /
            etattyaṃ nityaparokṣamityarthaḥ /
            tasyaitasyāmūrtasyaitasyāmṛtasyaitasya yata etasya tyasyaiṣa raso ya eṣa etasmin savitṛmaṇḍale
            puruṣaḥ /
            karaṇātmako hiraṇyagarbhaprāṇāhvayastyasya hyeṣa rasaḥ sāro nityaparokṣatā ca sāmyamityadhidaivatam
            /
            athādhyātmamidameva mūrtaṃ yadanyatprāṇāntarākāśābhyāṃ bhūtatrayaṃ śarīrārambhakametanmartyametatsthitametatsattasyaitasya
            mūrtasyaitasya martyasyaitasya sthitasyaitasya sata eṣa raso yaccakṣuḥ sato hyoṣa
            rasa iti /
            athāmūrtaṃ prāṇaśca yaścāyamantarātmannākāśa etadamṛtametadyadetattyaṃ tasyaitasyāmūrtasyaitasyāmṛtasyaitasya
            yata etasya tyasyaiṣa raso yo 'yaṃ dakṣiṇekṣan puruṣastyasya hyeṣa rasaḥ /
            liṅgasya hi karaṇātmakasya hiraṇyagarbhasya dakṣiṇamakṣyadhiṣṭhānaṃ śruteradhigatam
            /
            tadevaṃ brahmaṇa aupādhikayormūrtāmūrtayorādhyātmikādhidaivikayoḥ kāryakāraṇabhāvena
            vibhāgo vyākhyātaḥ sattyacchabdavācyayoḥ /
            athedānīṃ tasya karaṇātmanaḥ puruṣasya liṅgasya rūpaṃ vaktavyam /
            mūrtāmūrtavāsanāvijñānamayaṃ vicitraṃ māyāmahendrajālopamaṃ tadvicitrairdṛṣṭāntairādarśayati-'tadyathā
            māhārajanaṃ'ityādināṃ /
            etaduktaṃ bhati-mūrtāmūrtavāsanāvijñānamayasya vicitraṃ rūpaṃ liṅgasyeti /
            tadevaṃ</p>
         
         
         <p>niravaśeṣaṃ savāsanaṃ satyarūpamuktvā yattatsatyasya satyamuktaṃ brahma tatsvarūpāvadhāraṇārthamidamārabhyate
            /
            yataḥ satyasya rūpaṃ niḥśeṣamuktamato 'vaśiṣṭaṃ satyasya yatsatyaṃ tasyānantaraṃ taduktihetukaṃ
            svarūpaṃ vaktavyamityāha-<span class="bold">athāta ādeśaḥ</span>kathanaṃ satyasatyasya paramātmanastamāha-<span class="bold">neti netīti /
               </span>etadarthakathanārthamidamadhikaraṇam /
            nanu kimetāvadevādeśyamutetaḥ paramanyatapyastītyata āha-<span class="bold">nahyetasmā</span>dbrahmaṇa iti /
            netyādiṣṭādanyatparamasti yadādeśyaṃ bhavet /
            tasmādetāvadevādeśyaṃ nāparamastītyarthaḥ /
            atraivamarthenetinā yatsaṃnihitaṃ parāmṛṣṭaṃ tanniṣidhyate nañā saṃnihitaṃ ca mūrtāmūrtaṃ
            savāsanaṃ rūpadvayam /
            tadavacchedakatvena ca brahma /
            tatredaṃ vicāryate-kiṃ rūpadvayaṃ savāsanaṃ brahma ca sarvameva ca pratiṣidhyate,
            uta brahmaivātha savāsanaṃ rūpadvayaṃ brahma tu pariśiṣyata iti /
            yadyapi teṣu teṣu vedāntapradeśeṣu brahmasvarūpaṃ pratipāditaṃ tadasadbhāvajñānaṃ
            ca ninditam /
            'astītyevopalabdhavyaḥ'iti cāsya sattvamavadhāritaṃ tathāpi sadbodharūpaṃ tadbrahma
            savāsanamūrtāmūrtarūpasādhāraṇatayā ca sāmānyaṃ tasya caite viśeṣā mūrtāmūrtādayaḥ
            /
            naca tattadviśeṣaniṣedhe sāmānyamavasthātumarhati nirviśeṣasya</p>
         
         
         <p>sāmānyasyāyogāt /
            yathāhuḥ-'nirviśeṣaṃ na sāmānyaṃ bhavecchaśaviṣāṇavat'iti /
            tasmāttadviśeṣaniṣedhe 'pi tatsāmānyasya brahmaṇo 'navasthānātsarvasyaivāyaṃ niṣedhaḥ
            /
            ata eva nahyetasmāditi netyanyatparamastīti niṣedhāt paraṃ nāstīti sarvaniṣedhameva
            tattvamāha śrutiḥ /
            'astītyevopalabdhavyaḥ'iti copāsanāvidhānavanneyaṃ, na tvastitvamevāsya tattvam /
            tatpraśaṃsārtha cāsadbhāvajñānanindā /
            yaccānyatra brahmasvarūpapratipādanaṃ tadapi mūrtāmūrtarūpapratipādanavanniṣedhārtham
            /
            asaṃnihito 'pi ca tatra niṣedho yogyatvātsaṃbhansyate /
            yathāhuḥ-'yena yasyābhisaṃbandho dūrasthasyāpi tena saḥ'iti /
            tasmātsarvasyaivāviśeṣeṇa niṣedha iti prathamaḥ pakṣaḥ /
            athavā pṛthivyādiprapañcasya samastasya pratyakṣādipramāṇasiddhatvāt, brahmaṇastu
            vāṅmanasāgocaratayā sakalapramāṇavirahāt, katarasyāstu niṣedha iti viśaye prapañcapratiṣedhe
            samastapratyakṣādivyākopaprasaṅgāt, brahmapratiṣedhe tvavyākopādbrahmaiva pratiṣedhena
            saṃbadhyate yogyatvānna prapañcastadvaiparītyāt, vīpsā tu tadatyantābhāvasūcanāyeti
            madhyamaḥ pakṣaḥ /
            tatra prathamaṃ pakṣaṃ nirākaroti-<span class="bold">na tāvadubhayapratiṣedha upapadyate śūnyavādaprasaṅgāditi /
               </span>ayamabhisaṃdhiḥ-upādhayo hyamī pṛthivyādayo 'vidyākalpitā na tu śoṇakarkādaya iva
            viśeṣā aśvatvasya /
            na copādhivigame upahitasyābhāvo 'pratītirvā /
            nahyupādīnāṃ darpaṇamaṇikṛpāṇādīnāmapagame mukhasyābhāvo 'pratitirvā /
            tasmādupādhiniṣedhe 'pi nopahitasya śaśaviṣāṇāyamānatāpratyayo vā /
            na cetīti saṃnidhānāviśeṣātsarvasya pratiṣedhyatvamiti yuktam /
            nahi bhāvamanupāśritya pratiṣedha upapadyate /
            kiñciddhi kvacinniṣidhyate /
            nahyanāśrayaḥ pratiṣedhaḥ śakyaḥ pratipattum /
            tadidamuktam-<span class="bold">apariśiṣyamāṇe cānyasminya itaraḥ pratiṣeddhumārabhyate tasya pratiṣedbhumaśakyatvāttasyaiva
               paramārthatvāpatteḥ pratiṣedhānupapattiḥ /
               </span>madhyamaṃ pakṣaṃ pratikṣipati-<span class="bold">nāpi brahmapratiṣedha upapadyate /
               </span>yuktaṃ yannaisargikāvidyāprāptaḥ prapañcaḥ pratiṣidhyate prāptipūrvakatvātpratiṣedhasya
            /
            brahma tu nāvidyāsiddhaṃ, nāpi pramāṇāntarāt /
            tasmācchabdena prāptaṃ pratiṣedhanīyam /
            tathāca yastasya śabdaḥ prāpakaḥ sa tatpara iti sa brahmaṇi pramāṇamiti kathamasya
            niṣedho 'pi pramāṇavān /
            naca paryudāsādhikaraṇapūrvapakṣanyāyena vikalpaḥ vastuni siddhasvabhāve tadanupapatteḥ
            /
            na cāvāṅmanasagocaro buddhāvalekhituṃ śakyaḥ /
            aśakyaśca kathaṃ niṣidhyate /
            prapañcastvanādyavidyāsiddho 'nūdya brahmaṇi pratiṣidyata iti yuktam /
            tadimāmanupapattimabhipretyoktam-'nāpi brahmapratiṣedha upapadyate'iti /
            hetvantaramāha-brahma te bravāṇīti /
            upakramavirodhāditi /
            upakramaparāmarśopasaṃhāraparyālocanayā hi vedāntānāṃ sarveṣāmeva brahmaparatvamupapāditaṃ
            prathame 'dhyāye /
            na cāsatyāmākāṅkṣāyāṃ dūratarasthena pratiṣedhenaiṣāṃ saṃbandhaḥ saṃbhavati /
            yacca vāṅmanasātītatayā brahmaṇastatpratiṣedhasya na pramāṇāntaravirodha iti tatrāha-<span class="bold">vāṅmanasātītatvamapīti /
               </span>pratipādayanti vedāntā mahatā prayatnena brahma /
            naca niṣedhāya tatpratipādanam, anupapatterityuktamadhastāt /
            idānīṃ tu niṣprayojanamityuktaṃ 'prakṣālanāddhi paṅkasya'iti nyāyāt /
            tasmādvedāntavācā manasi saṃnidhānādbrahmaṇo vāṅmanasātītatvaṃ nāñjasamapi tu pratipādanaprakriyopakrama
            eṣaḥ /
            yathā gavādayo viṣayāḥ sākṣācchṛṅgagrāhikayā pratipādyante pratiyante ca naivaṃ brahma
            /
            yathāhuḥ-'bhedaprapañcavilayadvāreṇa ca nirūpaṇam'iti /
            nanu prakṛtapratiṣedhe brahmaṇo 'pi kasmānna pratiṣedha ityata āha-<span class="bold">taddhi prakṛtaṃ prapañcitaṃ ceti /
               </span>pradhānaṃ prakṛtaṃ prapañcaśca pradhānaṃ na brahma tasya ṣaṣṭhyantatayā prapañcāvacchedakatvenāpradhānatvādityarthaḥ
            /
            tato 'nyadbravītīti neti netīti pratiṣedhādanyadbhūyo bravītīti tannirvacanam /
            nahyetasmādityasya yadā nahyetasmāditi neti netyādiṣṭādbrahmaṇo 'nyatparamastīti vyākhyānaṃ
            tadā prapañcapratiṣedhādanyadbrahmaiva bravītīti vyākhyeyam /
            yadā tu nahyetasmāditi sarvanāmnā pratiṣedho brahmaṇa ādeśaḥ parāmṛśyate tadāpi prapañcapratiṣedhamātraṃ
            na pratipattavyamapi tu tena pratiṣedhena bhāvarūpaṃ brahmopalakṣyate /
            kasmādityata āha-<span class="bold">tato bravīti ca bhūya iti /
               </span>yasmātpratiṣedhasya parastādapi bravīti /
            atha brahmaṇo nāmadheyaṃ nāma satyasya satyamiti tadvyācaṣṭe śrutiḥ-'prāṇā vai satyam'iti
            /
            mahārajanādyupamitaṃ liṅgamupalaṅayati /
            tat khalu satyamitarāpekṣayā tasyāpi paraṃ satyaṃ brahma /
            
            <p>
               tadevaṃ yataḥ pratiṣedhasya parastādbravīti tasmānna prapañcapratiṣedhamātraṃ brahmāpi
               tu bhāvarūpamiti /<br />
               tadevaṃ pūrvasmin vyākhyāne nirvacanaṃ bravītīti vyākhyātam /<br />
               asmistuṃ satyasya satyamiti bravītīti vyākhyeyam /<br />
               śeṣamatirohitārtham //23//
               </p>
         </p>
         
         
         
         
         
         <p>START BsVBh_3,2.6.24
            api ca saṃrādhane pratyakṣānumānābhyām | BBs_3,2.24 |
            // 24 //</p>
         
         
         
         
         
         <p>START BsVBh_3,2.6.25</p>
         
         
         <p>prakāśādivaccāvaiśeṣyaṃ prakāśaś ca karmaṇyabhyāsāt | BBs_3,2.25 |</p>
         
         <p>// 25 //</p>
         
         
         
         
         
         <p>START BsVBh_3,2.5.26</p>
         
         
         <p>ato 'nantena tathā hi liṅgam | BBs_3,2.26 |</p>
         
         <p>// 26 //</p>
         
         
         
         
         
         <p>START BsVBh_3,2.6.27</p>
         
         
         <p class="bold">ubhayavyapadeśāttvahikuṇḍalavat | BBs_3,2.27 |</p>
         
         
         <p>
            anenāhirūpeṇābhedaḥ /<br />
            kuṇḍalādirūpeṇa tu bheda ityuktaṃ tena viṣayabhedādbhedābhedayoravirodha ityekaviṣayatvena
            vā sarvadopalabdheravirodhaḥ /<br />
            viruddhamiti hi naḥ kva saṃpratyayo na yatpramāṇenopalabhyate /<br />
            āgamataśca pramāṇādekagocarāvapi bhedābhedau pratīyamānau na virodhamāvahataḥ savitṛprakāśayoriva
            pratyakṣātpramāṇādbhedābhedāviti //27//
            </p>
         
         
         
         
         
         <p>START BsVBh_3,2.6.28</p>
         
         
         <p class="bold">prakāśāśrayavadvā tejastvāt | BBs_3,2.28 |</p>
         
         
         <p>prakārāntareṇa bhedābhedayoravirodhamāha-prakāśāśrayavadvā tejastvāt //28//</p>
         
         
         
         
         
         <p>START BsVBh_3,2.6.29</p>
         
         
         <p>tadevaṃ paramatamupanyasya svamatamāha-</p>
         
         
         <p class="bold">pūrvavad vā | BBs_3,2.29 |</p>
         
         
         <p>ayamabhisaṃdhiḥ-yasya mataṃ vastuno 'hitvenābhedaḥ /
            kuṇḍalatvena bheda iti, sa evaṃ bruvāṇaḥ praṣṭavyo jāyate, kimahitvakuṇḍalatve vastuno
            bhinne utābhinne iti /
            yadi bhinne, ahitvakuṇḍalatve bhinne iti vaktavyaṃ na tu vastunastābhyāṃ bhedābhedau
            /
            nahyanyabhedābhedābhyāmanyadbhinnamabhinnaṃ vā bhavitumarhati /
            atiprasaṅgāt /
            atha vastuno na bhidyete ahitvakuṇḍalatve tathā sati ko bhedābhedayorviṣayabhedastayorvastuno
            'nanyatvenābhedāt /
            na caikaviṣayatve 'pi sadānubhūyamānatvādbhedābhedayoravirodhaḥ svarūpaviruddhayorapyavirodhe
            kva nāma virodho vyavatiṣṭheta /
            naca sadānubhūyamānaṃ vicārāsahaṃ bhāvikaṃ bhavitumarhati /
            dehātmabhāvasyāpi sarvadānubhūyamānasya bhāvikatvaprasaṅgāt /
            prapañcitaṃ caitadasmābhiḥ prathamasūtra iti neha prapañcitam /
            tasmādanādyavidyāvikrīḍitamevaikasyātmano jīvabhāvabhedo na bhāvikaḥ /
            tathāca tattvajñānadavidyānivṛttāvapavargasiddhiḥ /
            
            <p>
               tāttvikatve tvasya na jñānānnivṛttisaṃbhavaḥ /<br />
               naca tattvajñānādanyadapavargasādhanamasti /<br />
               yathāha śrutiḥ-'tameva viditvātimṛtyumeti nānyaḥ panthā vidyate 'yanāya'iti /<br />
               śeṣamatirohitārtham //29//
               </p>
         </p>
         
         
         
         
         
         <p>START BsVBh_3,2.6.30</p>
         
         
         <p class="bold">pratiṣedhāc ca | BBs_3,2.30 |</p>
         
         <p>// 30 //</p>
         
         
         
         
         
         <p>START BsVBh_3,2.7.31</p>
         
         
         <p class="bold">paramataḥ setūnmānasaṃbandhabhedavyapadeśebhyaḥ | BBs_3,2.31 |</p>
         
         
         <p>yadyapi śrutiprācuryādbrahmavyatiriktaṃ tattvaṃ nāstītyavadhāritaṃ tathāpi setvādiśrutīnāmāpātatastadvirodhadarśanāttatpratisamādhānārthamayamārambhaḥ
            /
            <span class="bold">jāṅgalaṃ</span>sthalam /
            prakāśavadanantavajjyotiṣmadāyatanavaditi pādā brahmaṇaścatvārasteṣāṃ pādānāmardhānyaṣṭau
            śaphāḥ /
            te 'ṣṭāvasya brahmaṇa ityaṣṭaśaphaṃ brahma /
            ṣoḍaśa kalā asyeti ṣośakalam /
            tadyathā prācī pratīcī dakṣiṇodīcīti catasraḥ kalā avayavā iva kalāḥ sa prakāśavānnāma
            prathamaḥ pādaḥ /
            etadupāsanāyāṃ prakāśavān mukhyo bhavatīti prakāśavān pādaḥ /
            athāparāḥ pṛthivyantarikṣaṃ dyauḥ samudra iti catasraḥ kalā eṣa dvitīyaḥ pādo 'nantavānnāma
            /
            so 'yamanantavattvena guṇenopāsyamāno 'nantatvamupāsakasyāvahatīti anantavān pādaḥ
            /
            athāgniḥ sūryaścandramā vidyuditi catasraḥ kalāḥ sa jyotiṣmānnāma pādastṛtīyastadupāsanājjyotiṣmān
            bhavatīti jyotiṣmān pādaḥ /
            atha ghrāṇaścakṣuḥ śrotraṃ vāgiti catasraḥ kalāścaturthaḥ pāda āyatanavānnāma /
            ete ghrāṇādayo hi gandhādiviṣayā mana āyatanamāśritya bhogasādhanaṃ bhavantītyāyatanavānnāma
            pādaḥ /
            tadevaṃ catuṣpādbrahmāṣṭaśaphaṃ ṣoḍaṣakalamunmiṣitaṃ śrutyā /
            atastato brahmaṇaḥ paramanyadasti /
            syādetat /
            asti cet parisaṃkhyāyocyatāmetāvaditi /
            
            <p>
               ata āha-amitamastīti /<br />
               pramāṇasiddham /<br />
               na tvetāvadityarthaḥ /<br />
               bhedavyapadeśaśca triprakāraḥ-ādhārataścātideśataścāvadhitaśca //31//
               </p>
         </p>
         
         
         
         
         
         <p>START BsVBh_3,2.7.32</p>
         
         
         <p>sāmānyāt tu | BBs_3,2.32 |</p>
         
         
         <p>jagatastanmaryādānāṃ ca vidhārakatvaṃ ca setusāmānyam /
            yathā hi tantavaḥ paṭaṃ vidhārayanti tadupādānatvādevaṃ brahmāpi jagadvidhārayati
            tadupapādakatvāt /
            tanmaryādānāṃ ca vidhārakaṃ brahma /
            
            <p>
               itarathāticapalasthūlabalavatkallolamālākalilo jalanidhirilāparimaṇḍalamavagilet /<br />
               vaḍavānalo vā visphurjitajvālājaṭilo jagadbhasmasādbhāvayet /<br />
               pavanaḥ pracaṇḍo vākāṇḍameva brahmāṇḍaṃ vighaṭayediti /<br />
               tathāca śrutiḥ-'bhīṣāsmādvātaḥ pavate'ityādikā //32//
               </p>
         </p>
         
         
         
         
         
         <p>START BsVBh_3,2.7.33</p>
         
         
         <p class="bold">buddhyarthaḥ pādavat | BBs_3,2.33 |</p>
         
         
         <p>manaso brahmapratīkasya samāropitabrahmabhāvasya vāgghrāṇaścakṣuḥ śrotramiti catvāraḥ
            pādāḥ /</p>
         
         
         <p>mano hi vaktavyaghrātavyadraṣṭavyaśrotavyān gocarān vāgādibhiḥ saṃcaratīti saṃcaraṇasādhāraṇatayā
            manasaḥ pādastadidamadhyātman /
            ākāśasya brahmapratīkasyāgnirvāyurādityo diśa iti catvāraḥ pādāḥ /
            te hi vyāpino nabhasa udara iva goḥ pādā vilagnā upalakṣyanta iti pādāstadidamadhidaivatam
            /
            tadanena pādavaditi vaidikaṃ nidarśanaṃ vyākhyāya laukikaṃ cedaṃ nidarśanamityāha-<span class="bold">athavā pādavaditi /
               tadvaditi /
               </span>ihāpi mandabuddhīnāmādhyānavyavahārāyetyarthaḥ //33//</p>
         
         
         
         
         
         <p>START BsVBh_3,2.7.34</p>
         
         
         <p><span class="bold">sthānaviśeṣātprakāśādivat | BBs_3,2.34 |</span></p>
         
         <p>buddhyādyupādhisthānaviśeṣayogādudbhūtasya jāgratsvapnayorviśeṣavijñānasyopādhyupaśame
            'bhibhave suṣuptāvasthānamiti /</p>
         
         <p>tathā bhedavyapadeśo 'pi trividho brahmaṇa upādhibhedāpekṣayeti /
            yathā saudhajālamārganiveśinyaḥ savitṛbhāso jālamārgopādhibhedādbhinnā</p>
         
         
         <p>bhāsante tadvigame tu gabhastimaṇḍalenaikībhavantyatastena saṃbadhyanta evamihāpīti
            //34//</p>
         
         
         
         
         
         <p>START BsVBh_3,2.7.35</p>
         
         
         <p>syādetat /
            ekībhāvaḥ kasmādiha saṃbandhaḥ kathañcidvyākhyāyate na mukhya evetyetatsūtreṇa pariharati-</p>
         
         
         <p class="bold">upapatteś ca | BBs_3,2.35 |</p>
         
         
         <p>
            svamapīta iti hi svarūpasaṃbandhaṃ brūte /<br />
            svabhāvaścedanena saṃbandhatvena spṛṣṭastataḥ svābhāvikastādātmyānnātiricyata iti
            tarkapāda upapāditamityarthaḥ /<br />
            tathā bhedo 'pi trividho vānyādṛśaḥ svābhāvika ityarthaḥ //35//
            </p>
         
         
         
         
         
         <p>START BsVBh_3,2.7.36</p>
         
         
         <p class="bold">tathānyapratiṣedhāt | BBs_3,2.36 |</p>
         
         
         <p>sugamena bhāṣyeṇa vyākhyātam //36//</p>
         
         
         
         
         
         <p>START BsVBh_3,2.7.37</p>
         
         
         <p class="bold">anena sarvagatatvamāyāmaśabdādibhyaḥ | BBs_3,2.37 |</p>
         
         
         <p>brahmādvaitasiddhāvapi na sarvagatatvaṃ sarvavyāpitā sarvasya brahmaṇā svarūpeṇa rūpavattvaṃ
            sidhyatītyata āha-<span class="bold">anena setvādinirākaraṇena</span>parahetunirākaraṇenānyapratiṣedhasamāśrayaṇena ca svasādhanopanyāsena ca sarvagatatvamapyātmanaḥ
            siddhaṃ bhavati /
            advaite siddhe sarvo 'yamanirvacanīyaḥ prapañcāvabhāso brahmādhiṣṭhāna iti sarvasya
            brahmasaṃbandhādbrahma sarvagatamiti siddham //37//</p>
         
         
         
         
         
         <p>START BsVBh_3,2.8.38</p>
         
         
         <p class="bold">phalamata upapatteḥ | BBs_3,2.38 |</p>
         
         
         <p>siddhāntopakramamidamadhikaraṇam /
            syādetat /
            nityaśuddhabuddhamuktasvabhāvasya brahmaṇaḥ kuta īśvaratvaṃ kutaśca phalahetutvamapītyata
            āha-<span class="bold">tasyaiva brahmaṇo vyāvahārikyāmiti /
               </span>nāsya pāramārthikaṃ rūpamāśrityaitaccintyate kintu sāṃvyavahārikam /
            etacca 'tapasā cīyate brahma'iti vyācakṣāṇerasmābhirūpapāditam /
            <span class="bold">iṣṭaṃ</span>phalaṃ svargaḥ /
            yathāhuḥ-'yanna duḥkhana saṃbhinnaṃ naca grastamanantaram /
            abhilāṣopanītaṃ ca sukhaṃ svargapadāspadam'iti /
            <span class="bold">aniṣṭa</span>mavīcyādisthānabhogyaṃ,<span class="bold">vyāmiśraṃ</span>manuṣyabhogyam /
            <span class="bold">tatra tāvatpratipādyate-phalamata īśvarā</span>tkarmabhirārādhitādbhavitumarhati /
            atha karmaṇa eva phalaṃ kasmānna bhavatītyata āha-<span class="bold">karmaṇastvanukṣaṇavināśinaḥ</span>pratyakṣavināśina iti /
            codayati-<span class="bold">sayādetatkarma</span> <span class="bold">vinaśyaditi /
               </span>upāttamapi phalaṃ bhoktumayogyatvādvā karmāntarapratibandhādvā na</p>
         
         
         <p>bhujyata ityarthaḥ /
            pariharati-<span class="bold">tadapi na pariśudhyatīti /
               </span>nahi svarga ātmānaṃ labhatāmityadhikāriṇaḥ kāmayante kintu bhogyo 'smākaṃ<span class="bold">bhavatviti /
               </span>tena yādṛśamebhiḥ kāmyate tādṛśasya phalatvamiti bhogyameva satphalamiti /
            naca tādṛśaṃ karmānantaramiti kathaṃ phalaṃ, tadapi svarūpeṇa /
            apica svarganarakau tīvratame sukhaduḥkhe iti tadviṣayeṇānubhavena bhogāparanāmnāvaśyaṃ
            bhavitavyam /
            tasmādanubhavayogye ananubhūyamāne śaśaśṛṅgavanna sta iti niścīyate /
            codayati-<span class="bold">athocyeta mā bhūtkarmānantaraṃ phalotpādaḥ karmākāryādapūrvātphalamutpatsyata iti
               /
               </span>pariharati-<span class="bold">tadapi neti /
               </span>yadyadacetanaṃ tattatsarvaṃ cetanādhiṣṭhitaṃ pravartata iti pratyakṣāgamābhyāmavadhāritam
            /
            tasmādapūrvoṇāpyacetanena cetanādhiṣṭhitenaiva pravartitavyaṃ nānyathetyarthaḥ /
            na cāpūrvaṃ prāmāṇikamapītyāha-<span class="bold">tadastitve iti</span> //38//</p>
         
         
         
         
         
         <p>START BsVBh_3,2.8.39
            <span class="bold">śrutatvāc ca | BBs_3,2.39 |</span></p>
         
         
         <p>annādaḥ annapradaḥ //39//</p>
         
         
         
         
         
         <p>START BsVBh_3,2.8.40</p>
         
         
         <p><span class="bold">siddhāntenopakramya pūrvapakṣaṃ gṛhṇāti-</span></p>
         
         
         <p class="bold">dharmaṃ jaiminirata eva | BBs_3,2.40 |</p>
         
         
         <p>śrutimāha-<span class="bold">śrūyate tāvaditi /
               </span>nanu 'svargakāmo yajeta'ityādayaḥ śrutayaḥ phalaṃ prati na sādhanatayā yāgaṃ vidadhati
            /
            tathāhi-yadi yāgādaya eva kriyā na tadatiriktā bhāvanā tathāpi ta eva svapadebhyaḥ
            pūrvāparībhūtāḥ sādhyasvabhāvā avagamyanta iti na sādhyāntaramapekṣanta iti na svargeṇa
            sādhyāntareṇa saṃbaddhumarhanti /
            athāpi tadatirekiṇī bhāvānāsti tathāpyasau bhāvyāpekṣāpi svapadopāttaṃ pūrvāvagataṃ
            na bhāvyaṃ dhātvarthamapahāya na bhinnapadopāttaṃ puruṣaviśeṣaṇaṃ ca svargādi bhāvyatayā
            svīkartumarhati /
            na caikasmin vākye sādhyadvayasaṃbandhasaṃbhavaḥ, vākyabhedaprasaṅgāt /
            na kevalaṃ śabdato vastutaśca puruṣaprayatnasya bhāvanāyāḥ sākṣāddhātvartha eva sādhyo
            na tu svargādistasya tadavyāpyatvāt /
            svargādestu nāmapadābhidheyatayā siddharūpasyākhyātavācyaṃ sādhyaṃ dhātvarthaṃ prati
            'bhūtaṃ bhavyāyopadiśyate'iti nyāyātsādhanatayā guṇatvenābhisaṃbandhaḥ /
            tathāca pāramarṣaṃ sūtram-'dravyāṇāṃ karmasaṃyoge guṇatvenābhisaṃbandhaḥ'iti /
            tathāca karmaṇo yāgāderduḥkhatvena puruṣeṇāsamīhitatvāt, samīhitasya ca svargāderasādhyatvānna
            yāgādayaḥ puruṣasyopakurvantyanupakāriṇāṃ caiṣāṃ na puruṣa īṣṭe anīśānaśca na teṣu
            saṃbhavatyadhikārītyadhikārābhāvapratipāditānarthakyaparihārāya kṛtsnasyaivāmnāyasya
            nirmṛṣṭanikhiladuḥkhānuṣaṅganityasukhamayabrahmajñānaparatvaṃ bhedaprapañcavilayanadvāreṇa
            tathāhi-sarvatraivāmnāye kvacitkasyacidbhedasya pravilayo gamyate-yathā 'svargakāmo
            yajeta'iti śarīrātmabhāvapraliyaḥ /
            iha khalvāpātato dehātirikta āmuṣmikaphalopabhogasamartho 'dhikārī gamyate /
            tatrādhikārasyoktena krameṇa nirākaraṇādasato 'pi pratīyamānasya vicārāsahasyopāyatāmātreṇāvasthānādanena
            vākyena dehātmabhāvapravilayastatpareṇa kriyate /
            'godohanena paśukāmasya praṇayet'ityatrāpyāpātato 'dhikṛtādhikārāvagamādadhikāribhedapravilayaḥ
            /
            niṣedhavākyāni ca sākṣādeva pravṛttiniṣedhena vidhivākyāni cānyāni 'sāṃgrahaṇyā yajeta
            grāmakāmaḥ'ityādīni na sāṃgrahaṇyādipravṛttiparāṇyapi tūpāyāntaropadeśena sevādidṛṣṭopāyapratiṣedhārthāni
            /
            yathā viṣaṃ bhuṅkṣava māsya gṛhe bhuṅkṣveti /
            tathāca rāgādyakṣiptapravṛttipratiṣedhena śāstrasya śāstratvamapyupapadyate /
            rāganibandhanāṃ tūpāyopadeśadvāreṇa pravṛttimanujānato rāgasaṃvardhanādaśāstratvaprasaṅgaḥ
            /
            tanniṣedhena tu brahmaṇi praṇidhānamādadhacchāstraṃ śāstraṃ bhavet /
            tasmātkarmaphalasaṃbandhasyāprāmāṇikatvādanādivicitrāvidyāsahakāriṇa īśvarādeva</p>
         
         
         <p>karmānapekṣādvicitraphalotpattiriti /
            kathaṃ tarhi vidhiḥ kimatra kathaṃ pravartanāmātratvādvidhestasya cādhikāramantareṇāpyupapatteḥ
            /
            nahi yo yaḥ pravartayati sa sarvo 'dhikṛtamapekṣate /
            pavanādeḥ pravartakasya tadanapekṣatvāditiśaṅkāmapācikīrṣurāha-<span class="bold">tatra ca vidhiśruterviṣayabhāvopagamādyāgaḥ svargasyotpādaka iti gamyate /
               anyathā hyananuṣṭhātṛko yāga āpadyeta /
               </span>ayamabhisaṃdhiḥ-upadeśo hi vidhiḥ /
            yathoktam-'tasya jñānamupadeśaḥ'iti /
            upadeśaśca niyojyaprayojane karmaṇi lokaśāstrayoḥ prasiddhaḥ /
            tadyathārogyakāmo jīrṇe bhuñjīta /
            eṣa supanthā gacchatu bhavānaneneti /
            na tvajñānādiriva niyoktṛprayojanastatrābhiprāyasya pravartakatvāt, tasya cāpauruṣeye
            'saṃbhavāt /
            asya copadeśasya niyojyaprayojanavyāpāraviṣayatvamanuṣṭhātrapekṣitānukūlavyāpāragocaratvamasmābhirupapāditaṃ
            nyāyakaṇikāyām /
            tathāca 'svargakāmo yajeta'ityādiṣu svargakāmādeḥ samīhitopāyā gamyante yāgādayaḥ
            /
            itarathā tu na sādhayitāramanugaccheyuḥ /
            taduktamṛṣiṇā-'asādhakaṃ tu tādarthyāt'iti /
            anuṣṭhātrapekṣitopāyatārahitapravartanāmātrārthatve yajetetyādīnāmasādhakaṃ karma
            yāgādi syāt /</p>
         
         
         <p>sādhayitāraṃ nādhigacchedityarthaḥ /
            na caite sākṣādbhāvanābhāvyā api kartrapekṣitasādhanatāvidhyupahitamaryādā bhāvanoddeśyā
            bhavitumarhanti, yena puṃsāmanupakārakāḥ santo nādhikārabhājo bhaveyuḥ /
            duḥkhatvena karmaṇāṃ cetanasamīhānāspadatvāt /
            svargādīnāṃ tu bhāvanāpūrvarūpakāmanopadhānācca /
            prītyātmakatvācca /
            nāmapadābhidheyānāmapi puruṣaviśeṣaṇānāmapi bhāvanoddeśyatālakṣaṇabhāvyatvapratīteḥ
            /
            phalārthapravṛttabhāvanābhāvyatvalakṣaṇena ca yāgādisādhyatvena phalārthapravṛttabhāvanābhāvyatvarūpasya
            phalasādhyatvasya samapradhānatvābhāvenaikavākyasamavāyasaṃbhavāt, bhāvanābhāvyatvamātrasya
            ca yāgādisādhyatvasya karaṇe 'pyavirodhāt /
            anyathā sarvatra taducchedāt /
            paraśvāderapi chidādiṣu tathābhāvāt /
            phalasya sākṣādbhāvanāvyāpyatvavirahiṇo 'pi taduddeśyatayā sarvatra vyāpitayā vyavasthānātsvargasādhane
            yāgādau svargakāmāderadhikāra iti siddham /
            na cāprāptārthaviṣayāḥ sāṃgrahaṇyādiyāgavidhayaḥ parisaṃkhyāyakā niyāmakā vā bhavitumarhanti
            /
            na cādhikārābhāve</p>
         
         
         <p>dehātmapravilayo vādhikāribhedapravilayo vā śakya upapādayitum /
            āpātataḥ pratibhāne cāsya tatparatvameva nārthāyātaparatvam /
            svarasataḥ pratīyamāner'the vākyasya tādarthye saṃbhavati na saṃpātāyātaparatvamucitam
            /
            na caitāvatā śāstratvavyāghātaḥ /
            tasya svargādyupāyaśāsane 'pi śāstratvopapatteḥ /
            puruṣaśreyo 'bhidhāyakatvaṃ hi śāstratvam /
            sarāgavītarāgapuruṣaśreyo 'bhidhāyakatvena sarvapāriṣadatayā na tattvavyāghātaḥ /
            tasmādvidhiviṣayabhāvopagamādyāgaḥ svargasyotpādaka iti siddham /
            <span class="bold">karmaṇo vā kācidavastheti /
               </span>karmaṇo 'vāntaravyāpāraḥ /
            etaduktaṃ bhavati-karmaṇo hi phalaṃ prati yatsādhanatvaṃ śrutaṃ, tannirvāhayituṃ tasyaivāvāntaravyāpāro
            bhavati /
            naca vyāpāravati satyeva vyāpāro nāsatīti yuktam /
            asatsvapyāgneyādiṣu tadutpattyapūrvāṇāṃ paramāpūrve janayitavye tadavāntaravyāpāratvāt
            /
            asatyapi ca tailapānakarmaṇi tena puṣṭau kartavyāyāmantarā tailapariṇāmabhedānāṃ tadavāntaravyāpāratvāt
            /
            tasmātkarmakāryamapūrvaṃ karmaṇā phale kartavye tadavāntaravyāpāra iti yuktam /
            yadā punaḥ phalopajananānyathānupapattyā kiñcitkalpyate tadā<span class="bold">phalasya vā pūrvāvasthā /
               avicitrasya kāraṇasyeti /
               </span>yadīśvarādeva kevalāditi śeṣaḥ /
            karmabhirvā śubhāśubhaiḥ kāryadvaidhotpāde rāgādimattvaprasaṅga ityāśayaḥ //40//</p>
         
         
         
         
         
         <p>START BsVBh_3,2.8.41</p>
         
         
         <p class="bold">pūrvaṃ tu bādarāyaṇo hetuvyapadeśāt | BBs_3,2.41 |</p>
         
         
         <p>dṛṣṭānusāriṇī hi kalpanā yuktā nānyathā /
            nahi jātu mṛtpiṇḍadaṇḍādayaḥ kumbhakārādyanadhiṣṭhitāḥ kumbhādyārambhāya vibhavavanto
            dṛṣṭāḥ /
            naca vidyutpavanādibhiraprayatnapūrvairvyabhicāraḥ, teṣāmapi kalpanāspadatayā vyabhicāranidarśanatvānupapatteḥ
            /
            tasmādacetanaṃ karma vāpūrvaṃ vā na cetanānadhiṣṭhitaṃ svatantraṃ svakāryaṃ pravartitumutsahate
            naca caitanyamātraṃ karmasvarūpasāmānyaviniyogādiviśeṣavijñānaśūnyamupayujyate, yena
            tadrahitakṣetrajñamātrādhiṣṭhānena siddhasādhyatvamudbhāvyeta /
            tasmāttattatprāsādāṭṭālagopuratoraṇādyupajananidarśanasahasraiḥ supariniścitaṃ yathā
            cetanādhiṣṭhānādacetanānāṃ kāryārambhakatvamiti tathā caitanyaṃ devatāyā asati bādhake
            śrutismṛtītihāsapurāṇaprasiddhaṃ na śakyaṃ pratiṣedhdhumityapi spaṣṭaṃ niraṭaṅki devatādhikaraṇe
            /
            laukikaśceśvaro dānaparicaraṇapraṇāmāñjalikaraṇastutimayībhiratiśraddhāgarbhābhirbhakti
            bhirārādhitaḥ prasannaḥ svānurūpamārādhakāya phalaṃ prayacchati virodhataścāpakriyābhirvirodhakāyāhitāmityapi
            suprasiddham /
            tadiha kevalaṃ karma vāpūrvaṃ vā cetanānadhiṣṭhitamacetanaṃ phalaṃ prasūta iti dṛṣṭaviruddham
            /
            yathā vinaṣṭaṃ</p>
         
         
         <p>karma na phalaṃ prasūta iti kalpyate dṛṣṭavirodhādevamihāpīti /
            tathā devapūjātmako yāgo devatāṃ naprasādayan phalaṃ prasūta ityapi dṛṣṭaviruddham
            /
            nahi rājapūjātmakamārādhanaṃ rājānamaprasādya phalāya kalpate /
            tasmāddṛṣṭānuguṇyāya yāgādibhirapi devatāprasattirutpādyate /
            tathāca devatāprasādādeva sthāyinaḥ phalotpatterupapatteḥ kṛtamapūrveṇa /
            evamaśubhenāpi karmaṇā devatāvirodhanaṃ śrutismṛtiprasiddham /
            tataḥ sthāyino 'niṣṭaphalaprasavaḥ /
            naca śubhāśubhakāriṇāṃ tadanurūpaṃ phalaṃ prasuvānā devatā dveṣapakṣapātavatīti yujyate
            /
            nahi rājā sādhukāriṇamanugṛhṇannigṛhṇan vā pāpakāriṇaṃ bhavati dviṣṭo rakto vā tadvadalaukiko
            'pīśvaraḥ /
            yathā ca paramāpūrve kartavye utpattyapūrvāṇāmaṅgāpūrvāṇāṃ copayogaḥ /
            
            <p>
               evaṃ pradhānārādhane 'ṅgārādhanānāmutpattyārādhanānāṃ copayogaḥ /<br />
               svāmyārādhana iva tadamātyatatpraṇayijanārādhanānāmiti sarvaṃ samānamanyatrābhiniveśāt
               /<br />
               tasmāddṛṣṭāvirodhena devatārādhanāt phalaṃ na tvapūrvātkarmaṇo vā kevalādvirodhato
               hetuvyapadeśaśca śrautaḥ smārtaśca vyākhyātaḥ /<br />
               ye punarantaryāmivyāpārāyā phalotpādanāyā nityatvaṃ sarvasādhāraṇatvamiti manyamānā
               bhāṣyakārīyamadhikaraṇaṃ dūṣayāṃbabhūvustebhyo vyāvahārikhyāmīśitrīśitavyavibhāgāvasthāyāmiti
               bhāṣyaṃ vyācakṣīta //41//
               </p>
         </p>
         
         
         <p>iti śrīvācaspatimiśraviracite bhāṣyavibhāge bhāmatyāṃ tṛtīyasyādhyāyasya dvitīyaḥ
            pādaḥ //2//</p>
         
         
         <p><span class="bold">// iti tṛtīyādhyāyasya tattvampadārthapariśodhanākhyo dvitīyaḥ pādaḥ </span>//</p>
         
         
         
         
         
         
         
         <p class="bold">tṛtīyādhyāye tṛtīyaḥ pādaḥ /</p>
         
         
         
         
         
         <p>START BsVBh_3,3.1.1</p>
         
         
         <p class="bold">sarvavedāntapratyayaṃ codanādyaviśeṣāt | BBs_3,3.1 |</p>
         
         <p>pūrveṇa saṃgatimāha-
            <span class="bold">vyākhyātaṃ vijñeyasya brahmaṇa iti /</span><br />
            nirūpādhibrahmatattvagocaraṃ vijñānaṃ manvāna ākṣipati-
            <span class="bold">nanu vijñeyaṃ brahmeti /</span><br />
            sāvayavasya hyavayavānāṃ bhedāttadavayavaviśiṣṭabrahmagocarāṇi vijñānāni gocarabhedādbhidyerannityavayavā
            brahmaṇo nirākṛtāḥ pūrvāparādītyanena /
            naca nānāsvabhāvaṃ brahma yataḥ svabhāvabhedādbhinnāni jñānānītyuktam-
            <span class="bold">ekarasamiti /
               dhanaṅ</span> kaṭhinam /
            nanvekamapyanekarūpaṃ loke dṛṣṭaṃ, yathā somaśarmaiko 'pyācāryo māyulapitā putro bhrātā
            bhartā jāmātā dvijottama ityanekarūpa ityata uktam-
            <span class="bold">ekarūpatvācca /</span><br />
            ekasmin gocare saṃbhavanti bahūni vijñānāni na tvanekākāraṇītyuktam-
            <span class="bold">anekarūpāṇi /</span><br />
            rūpamākāraḥ /
            samādhatte-
            <span class="bold">ucyate-saguṇeti /</span><br />
            tattadguṇopādhānabrahmaviṣayā upāsanāḥ prāṇādiviṣayāśca dṛṣṭādṛṣṭakramuktiphalā viṣayabhedādbhidyanta
            ityarthaḥ /
            tata upapanno vimarśa ityāha-
            <span class="bold">teṣveṣā cintā /</span>
            pūrvapakṣaṃ gṛhṇāti-
            <span class="bold">tatreti /
               nāmnastāvaditi /</span>
            asti 'athaiṣa jyotiḥ-etena sahasradakṣiṇena yajeta'iti /
            tatra saṃśayaḥ-kiṃ yajeteti saṃnihitajyotiṣṭomānuvādena sahasradakṣiṇālakṣaṇaguṇavidhānam,
            utaitadguṇaviśiṣṭakarmāntaravidhānamiti /
            kiṃ tāvat prāptam, jyotiṣṭomasya prakrāntatvādyajeteti tadanuvādājjyotiriti prātipadikamātraṃ
            paṭhitvā etenetyanukṛṣya karmasāmānādhikaraṇyena</p>
         
         
         <p>karmanāmavyavasthāpanāt, karmaṇaścānuvādyatvena tattantrasya nāmno 'pi tathaiva vyavasthāpanāt,
            jyotiḥśabdasya 'vasante vasante jyotiṣā'iti ca jyotiṣṭome yogadarśanāt nāmaikadeśena
            ca nāmopalakṣaṇasya lokasiddhatvādbhīmasenopalakṣaṇabhīmapadavat, athaśabdasya cānantaryārthasyāsaṃbandhitve
            'nupapatteḥ, guṇaviśiṣṭakarmāntaravidheśca guṇamātravidhānasya lāghavāt, dvādaśaśatadakṣiṇāyāścotpattyaśiṣṭatayā
            samaśiṣṭatayā sahasradakṣiṇayā saha vikalpopapatteḥ, prakṛtasyaiva jyotiṣṭomasya sahasradakṣiṇālakṣaṇaguṇavidhānārthamayamanuvādo
            na tu karmāntaramiti prāptam /
            evaṃ prāpta ucyate-bhavetpūrvasmin guṇavidhiryadi tadeva prakaraṇaṃ syāt /
            vicchinnaṃ tu tat /
            tathāhi saṃnidhāvapi pūrvāsaṃbaddhārthaṃ saṃjñāntaraṃ pratīyamānam 'anyāyaścānekārthatvam'iti
            nyāyādutsargator'thāntarārthatvātpūrvabuddhiṃ vyavacchinattyapūrvabuddhiṃ ca prasūta
            iti lokasiddham /
            na jātu dehi devadattāya gāmatha devāya vājinamiti devaśabdāddevadattaṃ vājibhājamavasyanti
            laukikāḥ /
            tathā copariṣṭāt 'yajeta'iti śrūyamāṇamasaṃbaddhārthapadavyavāyāttatkarmabuddhimanādadhat
            tatra guṇavidhānamātrāsamarthaṃ karmāntarameva vidhatte /
            na caikatrānupapattyā lakṣaṇayā jyotiḥśabdo jyotiṣṭome pravṛtta ityasatyāmanupapattau
            lākṣaṇiko yuktaḥ /
            nahi gāṅgāyāṃ ghoṣa ityatra gāṅgāpadaṃ lākṣaṇikamiti mīno gāṅgāyāmityatrāpi lākṣaṇikaṃ
            bhavati /
            bhede 'pi ca prathamaṃ saṃjñāntareṇollikhite yajiśabdasāmānādhikaraṇyaṃ karmanāmadheyatāmātratāmāvahati
            natu saṃjñāntaropajanitāṃ bhedadhiyamapanetumutsahate /
            tathā cāthaśabdo 'dhikārārthaḥ prakaraṇāntaratāmavadyotayati /
            eṣaśabdaścādhikriyamāṇaparāmarśaka iti so 'yaṃ saṃjñāntarādbheda iti /
            bhavatu saṃjñāntarātkarmabhedaḥ prastute tu kimāyātamityata āha-
            <span class="bold">asti cātra vedāntāntaravihiteṣviti /</span>
            yathaiva kāṭhakādisamākhyā granthe prayujyanta evaṃ jñāne 'pi laukikāḥ /
            na cāsti viśeṣo yato granthe mukhyāvijñāne gauṇī bhavet /</p>
         
         
         <p>praṇayanaṃ ca granthajñānayorabhinnaṃ pravṛttinimittam /
            tasmājjñānasyāpi vācikā samākhyā /
            tathāca yadā jyotiṣṭomasaṃnidhau śrūyamāṇaṃ samākhyāntaraṃ tatpratīkamapi karmaṇo
            bhedakaṃ tadā kaiva kathā śākhāntarīye viprakṛṣṭatame 'tatpratīkabhūtasamākhyāntarābhidheye
            jñāta iti /
            tathā rūpabhedo 'pi karmabhedasya pratipādakaḥ prasiddho yathā 'vaiśvadevyāmikṣā vājibhyo
            vājinam'ityevamādiṣu /
            idamāmnayate-'tapte payasi dadhyānayati sā vaiśvadevyāmikṣā'iti /
            atra hi dravyadevatāsaṃbandhānumito yāgo vidhīyate /
            tadanantaraṃ cedamāmnāyate-'vājibhyo vājinam'iti /
            atredaṃ saṃdihyate-kiṃ pūrvasminneva karmaṇi vājinaṃ guṇo vidhīyate uta karmāntaraṃ
            dravyadevatāntaraviśiṣṭamapūrvaṃ vidhīyata iti /
            kiṃ tāvat prāptam, dravyadevatāntaraviśiṣṭakarmāntaravidhau vidhigauravaprasaṅgāt
            karmāntarāpūrvāntarakalpanāgauravaprasaṅgācca na karmāntaravidhānamapi tu pūrvasminneva
            karmaṇi vājinadravyavidhiḥ /
            na cotpattiśiṣṭamikṣāguṇāvarodhāttatra vājinamalabdhāvakāśaṃ karmāntaraṃ gocarayatīti
            yuktam /
            ubhayorapi vākyayoḥ samasamayapravṛtterāmikṣāvājinayorutpattau samaṃ śiṣyamāṇatvena
            nāmikṣāyāḥ śiṣṭatvam /
            tatkathamanayāvaruddhaṃ karma na vājinaṃ niviśet /
            na ca vaiśvadevītyatra śrauta āmikṣāsaṃbandho viśveṣāṃ devānāṃ yena vājinasaṃbandhādvākyagamyādbalavānbhavedubhayorapi
            padāntarāpekṣapratītitayā vākyagamyatvāviśeṣāt /
            no khalu vaiśvadevītyukte āmikṣāpadānapekṣāmāmikṣāmadhyavasyāmaḥ /
            astu vā śrautatvaṃ tathāpi vājibhya iti padaṃ vājamannamāmikṣā tadeṣāmastīti vyutpattyā
            tatsaṃbandhino viśvāndevānupalakṣayati /
            yadyapi viśvadevaśabdādvājipadaṃ bhinnaṃ, yena ca śabdena codanā tenaivoddeśe</p>
         
         
         <p>devatātvaṃ na śabdāntareṇānyathārthaikatvena sūryādityapadayoḥ sūryādityacarvorekadaivatyaprasaṅgāt,
            tathāpi vājinnitīneḥ sarvanāmārthe smaraṇāt saṃnihitasya ca sarvanāmārthatvāt, viśveṣāṃ
            devānāṃ ca viśvadevapadena saṃnidhāpanāttatpadapuraḥsarā evaite vājipadenopasthāpyā
            na tu sūryādityapadavatsvatantrāḥ /
            tathāca tadupalakṣaṇārthaṃ vājipadaṃ viśvadevopahitāmeva devatāmupalakṣayatīti na
            śabdāntaroddevatābhedaḥ /
            tataścāmikṣāsaṃbandhopajīvanena viśvebhyo vājinaṃ vidhīyamānaṃ nāmikṣayā bādhyate
            kintu tayā saha samuccīyata iti na karmāntaramapi tu vākyābhyāṃ dravyayuktamekaṃ karma
            vidhīyata iti prāpta ucyate-syādetadevaṃ yadi vaiśvadevīti taddhitaśrutyāmikṣā nocyeta
            /
            taddhitasya tvasyeti sarvanāmārthe smaraṇāt saṃnihitasya ca viśeṣyasya sarvanāmārthatvāttatraiva
            taddhitasyāpi vṛttirnatu viśveṣu deveṣaṣu /
            na tatsaṃbandhe, nāpi tatsaṃbandhimātre /
            nanvevaṃ sati kasmādvaiśvadevīśabdamātrādeva nāmikṣāṃ pratīmaḥ kimiti cāmikṣāpadamapekṣāmahe
            /
            taddhitāntasya padasyābhidhānāparyavasānānna pratīmastatparyavasānāya cāpekṣāmahe
            /
            avasitābhidhānaṃ hi padaṃ samarthamarthadhiyamādhātum /
            idaṃ tu saṃnihitaviśeṣābhidhāyi tatsaṃnidhimapekṣamāṇaṃ saṃnidhāpakamāmikṣāpadamapekṣata
            iti kuta āmikṣāpadānapekṣa āmikṣāpratyayaprasaṅgaḥ /
            kuto vā tatrānapekṣā /
            ataśca satyāmapi padāntarāpekṣāyāṃ yatpadaṃ padāntarāpekṣamabhidhatte tatpramāṇabhūtaprathamabhāvipadāvagamyatvācchrautaṃ
            balīyaśca /
            yattu paryavasitābhidhānapadābhihitapadārthavagamagamyaṃ tattaccaramapratītivākyagamyaṃ
            durbalaṃ ceti taddhitaśrutyavagatāmikṣālakṣaṇaguṇāvarodhātpūrvakarmāsaṃyogi vājinadravyaṃ
            sasaṃbandhi pūrvasmādbhinatti /
            evañca sati nityavadavagadhānapekṣasādhanabhāvāmikṣā na vācinadravyeṇa saha vikalpasamuccayau
            prāpsyati /
            nacāśvatve nirīḍhatvādanapekṣavṛtti vājipadaṃ kathañcidyaugikaṃ sāpekṣāvṛtti viśvadevaśabdāṃ
            devatāṃ vaiśvadevīpadādāmikṣādravyaṃ pratyupasarjanībhūtāmavagatāmupalakṣayiṣyati
            /
            prakṛtaṃ hi sarvanāmapadagocaraḥ /</p>
         
         
         <p>pradhānaṃ ca prakṛtamucyate nopasarjanam /
            prāmāṇike ca vidhikalpanāgaurave abhyupetavye eva pramāṇasya tattvaviṣayatvāt /
            tasmādyatheha pūrvakarmāsaṃbhavino guṇātkarmabheda evamihāpi pañcāgnividyāyāḥ ṣaḍagnividyā
            bhinnā, evaṃ prāṇasaṃvādeṣūnādhikabhāvena vidyābheda iti /
            tathā dharmaviśeṣo 'pi karmabhedasya pratipādaka iti /
            tathāhi-kārīrivākyānyadhīyānāstaittirīyā bhūmau bhojanamācaranti nācarantyanye /
            tathāgnimadhīyānāḥ kecidupādhyāyasyodakumbhamāharanti nāharantyanye /
            tathāśvamedhamadhīyānāḥ kecidaśvasya ghāsamānayanti nānayantyanye /
            kecittvācarantyanyameva dharmam /
            naca tānyeva karmāṇi bhūmibhojanādijanitamupakāramākāṅkṣanti nākāṅkṣanti ceti yujyate
            /
            ato 'vagamyate bhinnāni tāsu śākhāsu karmāṇīti /
            astu prastute kimāyātamityata āha-
            <span class="bold">asti cātreti /</span><br />
            anyeṣāṃ śākhināṃ nāstīti śeṣaḥ /
            <span class="bold">evaṃ punaruktyādayo 'pīti /</span>
            'samidho yajati'ityādiṣu pañcakṛtvo 'bhyasto yajatiśabdaḥ /
            tatra kimekā karmabhāvanā kiṃvā pañcaiveti /
            kiṃ tāvatprāptaṃ, dhātvarthānubandhabhedena śabdāntarādhikaraṇe bhāvanābhedābhidhānāddhātvarthasya
            ca dhātubhedamantareṇa bhedānupapatteḥ 'samidho yajati'iti prathamabhāvinā vākyena
            vihitā karmabhāvanā viparīvartamānoparitanairvākyairanūdyate /
            naca prayojanābhāvādananuvādaḥ pramāṇasiddhasyāprayojanasyānanuyojyatvāt /
            karmabhāvanābhede cānekāpūrvakalpanāprasaṅgādekāpūrvavāntaravyāpāramekaṃ karmeti prāptam
            /
            evaṃ prāpta ucyate-parasparānapekṣāṇi hi samidādivākyānīti /
            sarvāṇyeva prāthamyārhaṇyapi yugapadadhyayanānupapatteḥ krameṇādhītānīti /
            na tvayameṣāṃ prayojakaḥ kramaḥ /
            parasparāpekṣāṇāmekavākyatve hi prayojakaḥ syāt /</p>
         
         
         <p>tena prāthamyābhāvāt prāptamityeva nāstīti kasya ko 'nuvādaḥ /
            kathañcidviparivṛttimātrasyautsargikāpravṛttapravartanālakṣaṇavidhitvāpavādasāmarthyābhāvāt
            /
            guṇaśravaṇe hi guṇaviśiṣṭakarmavidhāne vidhigauravabhiyā guṇamātravidhānalāghavāya
            karmānuvādāpekṣāyāṃ viparivṛtterupakāraḥ /
            yathā 'dadhnā juhoti'iti dadhividhipare vākye viparivṛttyapekṣāyām 'agnihotraṃ juheti'iti
            vihitasya homasya</p>
         
         
         <p>viparīvartamānasyānuvādaḥ /
            na cātra guṇādbhedaḥ, samidādipadānāṃ karmanāmadheyānāṃ guṇavacanatvābhāvāt /
            agṛhyamāṇaviśeṣatayā ca kiṃvacanavihitakiṅkarmānuvādena kasya guṇavidhitvamiti na
            vinigamyate /
            na cāpūrvā nāma jyotirādivadvidhānasaṃbandhaṃ prathamamavagataṃ, yataḥ pūrvabuddhivicchedena
            vidhīyamānaṃ karma pūrvasmātsaṃjñāto vyavacchindyāt /
            kintu prathamata eva karmasāmānādhikaraṇyenāvagatāḥ samidādayastadvaśātkarmanāmadheyatāṃ
            pratipadyamānā ākhyātasyānuvādatve 'nuvādā vidhitve vidhayo na tu svātantryeṇa kasyacidīśate
            /
            tasmāt svarasasiddhāprāptakarmavidhiparatvātkarmaṇyayamabhyāso bhāvanānubandhabhūtāni
            bhindāno bhāvanāṃ bhinatti yathā tathā śākhāntaravihitā api vidyāḥ śākhāntaravihitābhyo
            vidyābhyo 'bhyāso bhetsyatīti /
            aśakteśca /
            nahyekaḥ puruṣaḥ sarvavedāntapratyayātmikāmupāsanāmupasaṃhartuṃ śaknoti sarvavedāntādhyayanāsāmarthyādanadhītārthopasaṃhāre
            'dhyayanavidhānavaiyathryaprasaṅgāt /
            pratiśākhaṃ bhede tūpāsanānāṃ nāyaṃ doṣaḥ /
            samāptibhedācca /
            keṣāñcit śākhināmoṅkārasārvātmyakathane samāptiḥ /
            keṣāñcidanyatra /
            tasmādapyupāsanābhedaḥ /
            anyārthadarśanādapi bhedaḥ /
            tathāhi-'naitadacīrṇavrato 'dhīte'iti acīrṇavratasyādhyayanābhāvadarśanādupāsanābhāvaḥ
            /
            kvacidacīrṇavratasyādhyayanadarśanādupāsanāvagamyate /
            tasmādupāsanābheda iti /
            atra siddhāntamāha-
            <span class="bold">sarvavedāntapratyayaṃ codanādyaviśeṣāt /</span></p>
         
         
         <p>tadvyācaṣṭe-
            <span class="bold">sarvavedāntapratyayāni</span> sarvavedāntapramāṇāni<span class="bold">vijñānāni tasmiṃstasmin vedānte tāni tānyeva bhavitumarhanti /</span>
            yānyekasmin vedānte tānyeva vedāntāntareṣvapītyarthaḥ /
            codanādyaviśeṣāt /
            ādiśabdena saṃyogarūpākhyāḥ saṃgṛhyante /
            atra ca codyata iti codanā puruṣaprayatnaḥ /
            sa hi puruṣasya vyāpāraḥ /
            tatra khalvayaṃ homādidhātvarthāvacchinne pravartate /
            tasya devatoddeśena tyāgasyāsecanādikasyāvacchedyaḥ puruṣaprayatnaḥ sa eva śākhāntare
            yathaivamihāpi prāṇajyeṣṭhatvaśreṣṭhatvavedanaviṣayaḥ puruṣaprayatnaḥ sa eva śākhāntareṣvapīti
            /
            
            <p>
               evaṃ phalasaṃyogo 'pi jyeṣṭhaśreṣṭhabhavanalakṣaṇaḥ sa eva /<br />
               rūpamapi tadeva /<br />
               yathā yāgasya yadekasyāṃ śākhāyāṃ dravyadevatārūpaṃ tadeva śākhāntareṣvapīti /<br />
               evaṃ vedanasyāpi yadekatra prāṇajyeṣṭhatvaśreṣṭhatvarūpaṃ viṣayastacchākhāntareṣvapīti
               //1//
               </p>
         </p>
         
         
         
         
         
         <p>START BsVBh_3,3.1.2</p>
         
         
         <p class="bold">kañcidviśeṣamiti /</p>
         
         <p>yuktaṃ yadagnīṣomīyasyotpannasya paścādekādaśakapālatvādisaṃbandhe 'pyabheda iti /
            yathotpannasya tasya sarvatra pratyabhijñāyamānatvādiha tvagniṣūtvapattigata eva guṇabheda
            iti kathaṃ vaiśvadevīvanna bhedaka iti viśeṣaḥ /
            tamimaṃ viśeṣamabhipretyāśaṅkate sūtrakāraḥ-
            <span class="bold">bhedānneti cediti | BBs_3,3.2a |</span><br />
            parihāraḥ sūtrāvayavaḥ-
            <span class="bold">na ekasyāmapīti | BBs_3,3.2b |</span>
            pañcaiva sāṃpādikā agnayo vājasaneyināmapi chāndogyānāmiva vidhīyante /
            ṣaṣṭhastvagniḥ saṃpadvyatirekāyānūdyate na tu vidhīyate /
            vaiśvadevyāṃ tūtpattau guṇo vidhīyata iti bhavatu bhedaḥ /
            athavā chāndogyānāmapi ṣaṣṭho 'gniḥ paṭhyata eva /
            athavā bhavatu</p>
         
         
         <p>
            vājasaneyināṃ ṣaṣṭhāgnividhānaṃ mā ca bhūcchāndogyānāṃ tathāpi pañcatvasaṃkhyāyā avidhānānnotpattiśiṣṭatvaṃ
            saṃkhyāyāḥ kintūtpanneṣvagniṣu pracayaśiṣṭā saṃkhyānūdyate sāṃpādikānagnīnavacchetuṃ,
            tena yeṣāmutpattisteṣāṃ pratyabhijñānāt /<br />
            apratyabhijñāyamānāyāśca saṃkhyāyā anuvādyatvenānutpattervidhīyamānasya cādhikasya
            ṣoḍaśigrahaṇavadvikalpasaṃbhavānna śākhāntare jñānabhedaḥ /<br />
            utpattiśiṣṭatve 'siddhe prāṇasaṃvādādayo 'pi bhavanti pratyabhijñānādabhinnāstāsu
            tāsu śākhāsviti //2//
            </p>
         
         
         
         
         
         <p>START BsVBh_3,3.1.3</p>
         
         
         <p class="bold">svādhyāyasya tathātvena hi samācāre 'dhikārāc ca savavac ca tanniyamaḥ | BBs_3,3.3
            |</p>
         
         <p>yairātharvaṇikagranthopāyā vidyā veditavyāṃ teṣāmeva śirovratapūrvādhyayanaprāptagranthabodhitā
            phalaṃ prayacchati nānyathā /
            
            <p>
               anyeṣāṃ tu chāndogyādīnāṃ saiva vidyā cīrṇaśirovratānāṃ phaladetyātharvaṇagranthādhyayanasaṃbandhādavagamyate
               /<br />
               tatsaṃbandhaśca vedavrateneti 'naitadacīrṇavrato 'dhīte'iti samāmnānādavagamyate /<br />
               'teṣāmevaitāṃ brahmavidyāṃ vadeta'iti vidyāsaṃyoge 'pyetāmiti prakṛtaparāmarśinā sarvanāmnādhyayanasaṃbandhāvirodhādātharvavihitaiva
               vidyocyata iti /<br />
               savā homāḥ sapta sauryādayaḥ śataudanāntā atharvaṇikānāṃ ta ekasminnevārtharvaṇike
               'gnau kriyante na tretāyām //3//
               </p>
         </p>
         
         
         
         
         
         <p>START BsVBh_3,3.1.4</p>
         
         
         <p>vidyaikatvaṃ</p>
         
         
         <p class="bold">darśayati ca | BBs_3,3.4 |</p>
         
         
         <p>bhūyobhūyo vidyaikatvasya vedadarśanādyatrāpi saguṇabrahmavidyānāṃ na sākṣādveda</p>
         
         
         <p>ekatvamāha tāsāmapi tatprāyapaṭhitānāṃ tadvidhānāṃ prāyadarśanādekatvameva /
            tathāhyagryaprāye likhitaṃ dṛṣṭvā bhavedayamagrya iti buddhiriti /
            yacca kāṭhakādisamākhyayopāsanābheda iti tadayuktam /
            etā hi pauruṣeyyaḥ samākhyāḥ kāṭhakādipravacanayogāttāsāṃ śākhānāṃ na tūpāsanānām
            /
            nahyetāḥ kaṭhādibhiḥ proktā naca kaṭhādyanuṣṭhānamāsāmitarānuṣṭhānebhyo viśeṣyate
            /
            naca kaṭhaproktānimittamātreṇa granthe pravṛttau tadyogācca kathañcillakṣaṇayopāsanāsu
            pravṛttau saṃbhavantyāmupāsanābhidhānāmapyāsāṃ śakyaṃ kalpayitum /
            naca tadbhedābhedau jñānabhedābhedaprayojakau, mā bhūdyathāsvamāsāmabhedājjñānānāmekaśākhāgatānāmaikyam
            /
            kaṭhādipuruṣapravacananimittāścaitāḥ samākhyāḥ kaṭhādibhyaḥ prāk nāsanniti tannibandhano
            jñānabhedo nāsīdidānīṃ cāstīti durghaṭamāpadyeta /
            tasmānna samākhyāto bhedaḥ /
            abhyāso 'pi nātra bhedakaḥ /
            yuktaṃ yadekaśākhāgato yajatyabhyāsaḥ samidādīnāṃ bhedaka iti /
            tatra hi vidhitvamautsargikamajñātajñāpanamapravṛttapravartanaṃ ca kupyeyātām 'śākhāntare
            tvadhyetṛpuruṣabhedādekatve 'pi nautsargikavidhitvavyākopa iti /
            aśaktirapi na bhedahetuḥ svādhyāyo 'dhyetavya iti svaśākhāyāmadhyayananiyamaḥ /
            
            <p>
               tataśca śākhāntaraparīyānarthānanyebhyastadvidyebhyo 'dhigamyopasaṃhariṣyati /<br />
               samāptiścaikasminnapi tatsaṃbandhini samāpte tasya vyapadiśyate /<br />
               yathādhvaryave karmaṇi jyotiṣṭomasya samāpti vyapadiśanti-'jyotiṣṭomaḥ samāptaḥ'iti
               tasmātsamāptibhedo 'pi na sādhanamupāsanābhedasya /<br />
               tadevamasati bādhake codanādyaviśeṣātsarvavedāntapratyayāni karmāṇi tāni tānyeveti
               siddham //4//
               </p>
         </p>
         
         
         
         
         
         <p>START BsVBh_3,3.2.5</p>
         
         
         <p>
            kañcidviśeṣamāśaṅkya pūrvatantraprasādhitam /<br />
            vakṣyamāṇārthasiddhyarthamarthamāha sma sūtrakṛt //
            </p>
         
         
         <p>cintāprayojanapradarśanārthaṃ sūtram-</p>
         
         
         <p class="bold">upasaṃhāro 'rthābhedād vidhiśeṣavatsamāne ca | BBs_3,3.5 |</p>
         
         
         <p>atraidamāśaṅkate-bhavatu</p>
         
         
         <p>sarvaśākhāpratyayamekaṃ vijñānaṃ tathāpi śākhāntaroktānāṃ tadaṅgāntarāṇāṃ na śākhāntarokte
            tasminnupasaṃhāro bhavitumarhati /
            tasyaikasya karmaṇo yāvanmātramaṅgajātamekasyāṃ śākhāyāṃ vihitaṃ tāvānmātreṇaivopakārasiddheradhikānapekṣaṇāt
            /
            apekṣaṇe cādhikamapi tatra vidhīyate /
            naca vihitam /
            tasmādyathā naimittikaṃ karma sakalāṅgavadvihitamapi aśaktau yāvacchakyamaṅgamanuṣṭhātuṃ
            tāvanmātrajanyenopakāreṇaupakṛtaṃ bhavatyevamihāpyaṅgāntarāvidhānādeva bhaviṣyatīti
            /
            evaṃ prāpta ucyate-sarvatraikatve karmaṇaḥ sthite gṛhamedhīyanyāyena nopakārāvacchedo
            yujyate /
            nahi tadeva karma sattadaṅgamapekṣate nāpekṣate ceti yujyate /
            naimittike tu nimittānurodhādavaśyakartavye sarvāṅgopasaṃhārasya sadātanatvāsaṃbhavādupakārāvacchedaḥ
            kalpyate /
            
            <p>
               prākṛtopakārapiṇḍe codakaprāpte ājyabhāgavidhānādgṛhamedhīye 'pyupakārāvacchedaḥ syāt
               /<br />
               iha tu śākhāntare katipayāṅgavidhānaṃ tāni vidhatte netarāṇi parisaṃcaṣṭe /<br />
               naca tadupakārapiṇḍe codakaprāpte ājyabhāgavattanmātravidhānam /<br />
               tasmāttattvena karmaṇāṃ sarvāṅgasaṅgama autsargiko 'sati balavati bādhake nāpavadituṃ
               yukta iti //5//
               </p>
         </p>
         
         
         
         
         
         <p>START BsVBh_3,3.3.6</p>
         
         
         <p class="bold">anyathātvaṃ śabdād iti cen nāviśeṣāt | BBs_3,3.6 |</p>
         
         <p>dvayā dviprakārāḥ prājāpatyā devāścāsurāśca /
            tataḥ kānīyasā eva devā jyāyasā asurāḥ /
            śāstrajanyayā sāttvikyā buddhyā saṃpannā devāḥ /
            te hi dīvyanta iti devāḥ /
            śāstrayuktyaparikalpitamatayastāmasavṛttipradhānā asurā asubhiḥ prāṇairanindriyairagṛhītaisteṣu
            teṣu viṣayeṣu ramanta ityasurā ata eva te jyāyāṃsaḥ /
            yato 'mī tattvajñānavantaḥ kānīyasāstu devāḥ /
            ajñānapūrvakatvāttattvajñānasya /
            prāṇasya prajāpateḥ sāttvikavṛttyudbhavastāmasavṛttyabhibhavaḥ kadācit /
            kadācittāmasavṛttyudbhavo 'bhibhavaśca sāttvikyā vṛttaiḥ /
            seyaṃ spardhā /
            te ha devā ūcuḥ, hanta asurān yajña udgīthenātyayāma asurān</p>
         
         
         <p>jayāmāsminnābhicārike yajña udgīthalakṣaṇasāmabhaktyupalakṣitenodgātreṇa karmaṇeti
            /
            te ha vācamūcurityādinā saṃdarbheṇa vākprāṇacakṣuḥśrotramanasāmāsurapāpmaviddhatayā
            ninditvā atha hemamāsanyamāsye bhavamāsanyaṃ mukhāntarbilasthaṃ mukhyaṃ prāṇaṃ prāṇābhimānavatīṃ
            devatāmūcustvaṃ na udgāyeti /
            tathetyabhyupagamya tebhya eva prāṇa udagāyat te 'surā viduranena prāṇenodgātrā no
            'smān devā atyeṣyantīti /
            tamabhidrutya pāpmanāvidhyannasurā yathāśmānamṛtvā prāpya mṛttvālloṣṭo vā vidhvaṃsata
            evaṃ vidhvaṃsamānā viṣvañco 'surā vineśuḥ /
            tadetat saṃkṣipyāha-
            <span class="bold">vājasaneyaka iti /</span><br />
            tathā chāndogye 'pyetaduktamityāha-
            <span class="bold">tathā chāndogye 'pīti /</span><br />
            viṣayaṃ darśayitvā vimṛśati-
            <span class="bold">tatra saṃśaya iti /</span>
            pūrvapakṣaṃ</p>
         
         
         <p>gṛhṇāti-
            <span class="bold">vidyaikatvamiti /</span><br />
            pūrvapakṣamākṣipati-
            <span class="bold">nanu na yuktamiti /</span><br />
            ekatrodgātṛtvenocyate prāṇa ekatra codgānatvena kriyākartrośca sphuṭo bheda ityarthaḥ
            /
            samādhatte-
            <span class="bold">naiṣa doṣa iti /</span><br />
            bahutararūpapratyabhijñā nādapratyabhijñāyamānaṃ kiñcillakṣaṇayā netavyam /
            na kevalaṃ śākhāntare, ekasyāmapi śākhāyāṃ dṛṣṭametanna ca tatra vidyābheda ityāha-
            <span class="bold">vājasanetyake 'pi ceti /</span><br />
            bahutararūpapratyabhijñānānugrahāya comityanenāpi udgīthāvayavena udgītha eva lakṣaṇīya
            iti pūrvapakṣaḥ //6//</p>
         
         
         
         
         
         <p>START BsVBh_3,3.3.7</p>
         
         
         <p class="bold">na vā prakaraṇabhedāt parovarīyastvādivat | BBs_3,3.7 |</p>
         
         <p>bahutarapratyabhijñāne 'pi upakramabhedāttanurodhena copasaṃhāravarṇanādekasminvākye
            tasyaiva codgīthasya punaḥpunaḥ saṃkīrtanāllakṣaṇāyāṃ ca chāndogye</p>
         
         
         <p>vājasaneyake pramāṇābhāvādvidyābheda iti rāddhāntaḥ /
            <span class="bold">oṅkārasyopāsyatvaṃ prastutya rasatamādiguṇopavyākhyānamoṅkārasya /</span><br />
            tathāhi-bhūtapṛthivyoṣadhipuruṣavāgṛksāmnāṃ pūrvasyottaramuttaraṃ rasatayā sāratayoktam
            /
            teṣāṃ sarveṣāṃ rasatama oṅkāra uktaśchāndogye /
            <span class="bold">naca vivakṣitārthabheda iti /</span>
            ekatrodgīthodgātārāvupāsyatvena vivakṣitāvekatra tadavayava oṅkāra iti /
            tathā hyabhyudayavākye iti /
            evaṃ hi śrūyate-'vivā etaṃ prajayā paśubhirardhayati vardhayatyasya bhrātṛvyaṃ yasya
            havirniruptaṃ purastāccandramā abhyudeti sa tredhā taṇḍulānvibhajedye madhyamāḥ syustānagnaye
            dātre puroḍāśamaṣṭākapālaṃ nirvapedye sthaviṣṭhāstānindrāya pradātre dadhaṃścaruṃ
            ye kṣodiṣṭhāstān viṣṇave śipiviṣṭāya śṛte carum'iti /
            tatra saṃdehaḥ-kiṃ kālāparādhe yāgāntaramidaṃ codyata uta teṣveva karmasu prakṛteṣu
            kālāparādhe nimitte devatāpanaya iti /
            eṣa tāvadatra viṣayaḥ-amāvāsyāyāmeva darśakarmārthaṃ vedikriyāgnipraṇayanakriyā vratādiśca
            yajamānasaṃskāraḥ /
            dadhyarthaśca dohaḥ /
            pratipadi ca darśakarmapravṛttirityanuṣṭhānakramastāttvikaḥ /
            yasya tu yajamānasya kutaścidbhramanibandhanāccaturdaśyāmevāmāvāsyābuddhau pravṛttaprayogasya
            candramā abhyudīyate tatredaṃ śrūyate-'yasya havirniruptam'iti /
            tena yajamānenābhyuditenāmāvāsyāyāmeva nimittādhikāraṃ parisamāpya purastadahareva
            vedyuddharaṇādikarma kṛtvā pratipadi darśaḥ pravartayitavyaḥ /
            tatrābhyudaye kiṃ naimittikamidaṃ karmāntaraṃ darśāccodyata uta tasminneva darśakarmaṇi
            pūrvadevatāpanayanena devatāntaraṃ vidhīyata iti /
            tatra havirbhāgamātraśravaṇāccaruvidhānasāmarthyācca karmāntaram /
            yadi hi pūrvadevatābhyo havīṃṣi vibhajediti śrūyate tatastānyeva havīṃṣi devatāntareṇa
            yujyamānāni na karmāntaraṃ gamayitumarhanti kintu prakṛtameva karma taddhaviṣkamapanītapūrtadevatākaṃ
            devatāntarayuktaṃ syāt /
            atra punastredhā taṇḍulān vibhajediti haviṣa eva madhyamādikrameṇa vibhāgaśravaṇādanapanītā
            haviṣi pūrvadevatā iti pūrvadavatāvaruddhe haviṣi devatāntaramalabdhāvakāśaṃ śrūyamāṇaṃ
            karmāntarameva gocarayet /
            apica prāpte</p>
         
         
         <p>pūrvasmin karmaṇi dadhnastaṇḍulānāṃ payasastaṇḍulānāṃ cendrādidevatā saṃbandhaśca
            vidhātavyaḥ /
            carutvaṃ cātra vihitaṃ nāstīti tadapiva vidhātavyam /
            tathā prāpte karmaṇyanekaguṇavidhānādvākyaṃ bhidyeta /
            karmāntaraṃ tvapūrvaṃ śakyamekenaiva prayatnenānekaguṇaviśiṣṭaṃ vidhātumiti nimitte
            karmāntarameva vidhīyate /
            darśastu lupyate kālāparādhāditi prāpta ucyate-na karmāntaram /
            pūrvadavatāto haviṣo vibhāgapūrvaṃ nimitte devatāntaravidhānāt /
            carvarthasya cārthaprāpteḥ /
            bhavedetadevaṃ yadā tredhā taṇḍulān vibhajediti taṇḍulānāṃ tredhā vibhāgavidhānaparametadvākyaṃ
            syādapi tu vākyāntaraprāptaṃ taṇḍulānāṃ tredhātvamanūdya vibhajedityetāvadvidhatte
            tatra vākyāntarālocanayā pūrvadevatābhya iti gamyate taṇḍulāniti tvavivakṣitaṃ havirubhayatvāvat
            /
            tathā ca ye madhyamā ityādīni vākyānyapanīte pūrvavat devatāsaṃbandhe haviṣastasminneva
            karmaṇyapratyūhaṃ devatāntarasaṃbandhaṃ vidhātuṃ śaknuvanti /
            tathāca dravyamukhena prakṛtamukhapratyabhijñānāt devatāntarasaṃbandhe 'pi na karmāntarakalpanābhavitumarhati
            /
            tataśca samāpte 'pi naimittikādhikārasiddhyarthaṃ tānyeva punaḥ karmāṇyanuṣṭheyāni
            /
            naca dadhani carumiti carusaptamyarthayorvidhānaṃ tayorapyarthaprāptatvāt /
            prakṛte hi karmaṇi taṇḍulapeṣaṇaprathanaṃ puroḍāśapākādi dadhipayasī ca prāptāni tatrābhyudayanimitte
            dadhiyuktānāṃ payoyuktānāṃ ca taṇḍulānāṃ vibhajediti vākyena pūrvadevatāpanayaṃ kṛtvā
            ye madhyamā ityādibhirvākyairdevatāntarasaṃbandhaḥ kṛtaḥ /
            naca prabhūtadhipayaḥ saṃsaktairalpaistaṇḍulaiḥ puroḍāśakriyā saṃbhavati /
            iti puroḍāśanivṛttau tadarthasya prathanasyāpi nivṛttiranivṛttastu pāko 'pavādābhāvāttathā
            cārthaprāptaścodyate /
            bhavatu vā anekavākyakalpanam /</p>
         
         
         <p>prakṛtādhikārāvagamabalādasyāpi nyāyyatvāditi /
            tasmāttadevedaṃ karma na tu karmāntaramiti siddham /
            paśukāmavākye</p>
         
         
         <p>tvapūrvakarmavidhirabhyudayavākyasārūpye 'pi /
            'yaḥ paśukāmaḥ syātso 'māvāsyāmiṣṭvā vatsānapākuryādye sthaviṣṭhāstānagnaye sanimate
            'ṣṭhākapālaṃ nirvapedye madhyamāstān viṣṇave śipiviṣṭāya śṛte caruṃ ye kṣodiṣṭhāstanindrāya
            pradātre dadhaṃścarum'iti /
            atra hi amāvāsyāmiṣṭveti samāpte yāge paśukāmeṣṭividhānaṃ nātra pūrvasya karmaṇo 'nanuvṛtteryāgāntaravidhiriti
            yuktam /
            <span class="bold">parovarīyastvādivat /</span>
            
            <p>
               yathodgīthopāsanāsāmye 'pi ādityagatahiraṇyaśmakṣutvādiguṇaviśiṣṭodgīthopāsanātaḥ
               parovarīyastvaguṇaviśiṣṭodgīthopāsanā bhinnā tadvadidamapīti /<br />
               parasmāt paro varācca varīyāniti parovarīyānudgīthaḥ paramātmarūpaḥ saṃpannaḥ /<br />
               ata eva anantaḥ /<br />
               paramātmadṛṣṭimudgīthe bhavayitum 'ākāśo hyevaibhyo bhūtebhyo jyāyān'ityākāśaśabdena
               paramātmānaṃ nirdiśati //7//
               </p>
         </p>
         
         
         
         
         
         <p>START BsVBh_3,3.3.8
            <span class="bold">saṃjñātaś cet tad uktam asti tu tad api | BBs_3,3.8 |</span>
            
            <p>
               sphuṭatare bhedāvagame saṃjñaikatvaṃ nābhedasādhanamatiprasaṅgapātāt /<br />
               apica śrutyakṣarālocanayāṃ bhedapratyayo 'ntaraṅgaścānapekṣaśca /<br />
               saṃjñaikatvaṃ tu śrutibāhyatayā bahiraṅgaṃ ca pauruṣeyatayā sāpekṣaṃ ca /<br />
               tasmādurbalaṃ nāmedasādhanāyālamiti //8//
               </p>
         </p>
         
         
         
         
         
         <p>START BsVBh_3,3.4.9</p>
         
         
         <p><span class="bold">vyāpteś ca samañjasam | BBs_3,3.9 |</span></p>
         
         <p><span class="bold">adhyāso nāmeti /</span>
            gauṇī buddhiradhyāsaḥ /
            yathā māṇavake 'nivṛttāyāmeva māṇavakabuddhivyapadeśavṛttau siṃhabuddhivyapadeśavṛttiḥ
            siṃho māṇavaka iti, evaṃ pratimāyāṃ vāsudevabuddhirnāmni ca brahmabuddhistathoṅkāra
            udgīthabuddhivyapadeśāviti /
            apavādaikatvaviśeṣaṇāni</p>
         
         
         <p>coktāni /
            ekārthe 'pi ca śabdadvayaprayogo dṛśyate /
            yathā vaiśvadevyāmikṣā vijñānamānandam /
            vyākhyāyāṃ ca paryāyāṇamapi sahaprayogo yathā sindhuraḥ karī pikaḥ kokila iti /
            vimṛśyānadhyavasāyalakṣaṇaṃ pakṣaṃ gṛhṇāti-
            <span class="bold">tatrānyatama iti /</span><br />
            siddhāntamāha-idamucyate-
            <span class="bold">vyāpteśca /</span>
            pratyanuvākaṃ pratyṛcamupakrame ca samāptau cokāraḥ sardavedavyāpīti kiṅgato 'yamoṅkārastattadāpyādiguṇaviśiṣṭastasmai
            tasmai kāmāvāptyādiphalāyopāsyatvenādhikriyata ityapekṣāyāmudgīthapadeneti viśiṣyate
            /
            udgīthapadenokārādyavayavaghaṭitasāmabhaktibhedābhidhāyinā samudāyasyāvayavabhāvānupapattestatsaṃbandhavayava
            oṅkāro lakṣyate, na punaroṅkāreṇāvayavina udgīthasya lakṣaṇā /
            oṅkārasyaivopariṣṭāttu tattadguṇaviśiṣṭasya tattatphalaviśiṣṭasya copavyākhyāsyamānatvāt
            /
            dṛṣṭaśca samudāyaśabdo 'vayave lakṣaṇayā yathā grāmo dagdhaḥ paṭo dagdha iti tadekadeśadāhe
            /
            adhyāse tu lakṣaṇā phalakalpanā ca /
            tathāhi āptyādiguṇakapraṇavopāsanādidamudgīthatopāsanaṃ praṇavasyānyat /
            nacātrāpyādi upāsaneṣviva phalaṃ śrūyate /
            tasmāt kalpanīyam /
            udgīthasaṃbandhipraṇavopāsanādhikārapare vākye nāyaṃ doṣaḥ /
            apica gauṇyā vṛtterlakṣaṇāvṛttirbalīyasī lāghavāt /
            lakṣaṇāyā hi lakṣaṇīyaparatvaṃ padasya tasyaiva vākyārthāntarbhāvāt /
            yathā gāṅgāyāṃ ghoṣa iti lakṣyamāṇasya tīrasya vākyārthe 'ntarbhāvo 'dhikaraṇatayā
            /
            gaurvāhīka ityatra tu gosaṃbandhitīṣṭhanmūtrapurīṣādilakṣaṇayā na tatparatvaṃ gośabdasya
            /
            apitu tatkakṣādhyavasitatadguṇayuktavāhīkaparatvamiti gauṇyā vṛtterdurbalatvaṃ tadidamuktaṃ-lakṣaṇāyāmapi
            tviti /
            gauṇyapi vṛttirlakṣaṇāvayavatvāllakṣaṇoktā /
            yadyapi</p>
         
         
         <p>vaiśvadevīpadamāmikṣāyāṃ pravartate tathāpyarthamedaḥ sphuṭataraḥ /
            āmikṣāpadaṃ hi rūpeṇāmikṣāyāṃ pravartate /
            
            <p>
               vaiśvadevīpadaṃ tu tasyāmeva viśvadevaviśiṣṭāyām /<br />
               evaṃ hi vijñānāndayorapi sphuṭataraḥ pravṛttinimittabhedaḥ satyapi brahmaṇyaikārthye
               /<br />
               naca vyākhyānamubhayorapi prasiddhārthatvādbhinnārthatvācca /<br />
               śeṣamatirohitārtham //9//
               </p>
         </p>
         
         
         
         
         
         <p>START BsVBh_3,3.5.10</p>
         
         
         <p class="bold">sarvābhedādanyatreme | BBs_3,3.10 |</p>
         
         
         <p class="bold">sarvābhedādanyatreti /</p>
         
         <p>evaṃśabdasya sannihitaprakārabhedaparāmarśārthatvātsākṣācchabdopasthāpitasya ca saṃnidhānācchākhāntaragatasya
            cānukramatayā(?) saṃnidhānābhāvānna kauṣītakiprāṇasaṃvādavākye prāṇasya vasiṣṭhatvādibhirguṇairupāsyatvamapi
            tu jyeṣṭhatreṣṭhatvamātreṇeti pūrvaḥ pakṣaḥ /
            siddhāntastu-satyaṃ saṃnihitaṃ parāmṛśati evaṅkāro na tu śabdopāttamātraṃ saṃnihitam
            /
            kintu yacchabdābhihitārthanāntarīyakatayā prāptaṃ tadapi hi buddhau saṃnihitaṃ saṃnihitameva
            /
            yathā 'yasya parṇamayī juhūrbhavati'ityavyabhicāritakratusamanvayayā juhvopasthāpitaḥ
            kratuḥ /
            tasmādupāsyaphalapratyabhijñānāttadavyabhicāriṇaḥ prakārabhedasyehānuktasyāpi buddhau
            saṃnidhānātprakṛtaparāmarśinaivaṅkāreṇa</p>
         
         
         <p>parāmarśo yukta iti siddhaṃ kauṣītakibrāhmaṇagatena tāvadevaṅkāreṇa śakyate parāmraṣṭum
            /
            tathāpyabhyupetyāpi brūma ityāśayavatā bhāṣyakṛtoktam-
            <span class="bold">tathāpi tasminneva vijñāne vājasaneyibrāhmaṇagateneti /
               śrutahāniriti /</span></p>
         
         
         <p>
            kevalasya śrutasya hāniritarasahitasya cākṣutasya kalpanā na cetyarthaḥ /<br />
            atirohitamanyat //10//
            </p>
         
         
         
         
         
         <p>START BsVBh_3,3.6.11</p>
         
         
         <p class="bold">ānandādayaḥ pradhānasya | BBs_3,3.11 |</p>
         
         <p>guṇavadupāsanāvidhānasya</p>
         
         
         <p>vāstavaguṇavyākhyānādvivekārthamidamadhikaraṇam /
            yathaikasya brahmaṇaḥ /
            saṃyadvāmatvādayaḥ satyakāmādayaśca guṇā na saṃkīryeran /
            evāmānandavijñānatvādayo vibhutvanityatvādibhirguṇaiḥ pradeśāntaroktairna saṃkīryeran
            /
            tatsaṃkare vā saṃyadvāmatvādayo 'pi satyakāmādibhiḥ saṃkīryeran /
            nahi brahmaṇo dharmiṇaḥ sattve kaścidviśeṣa iti pūrvaḥ pakṣaḥ /
            rāddhāntastu vāstavavidheyayorvastudharmatayā cānuṣṭheyatayā cāvyavasthāvyavasthe
            vyavatiṣṭhete /
            vastudharmo hi yāvadvastu vyavatiṣṭhate /
            nāsāvekatrokto 'nyatrānukto nāstīti śakyaṃ vaktum /
            vidheyastu puruṣaprayatnatantraḥ puruṣaprayatnaśca yatra yāvadguṇaviśiṣṭe brahmaṇi
            coditaḥ sa tāvatyevāvatiṣṭhate nāvihitamapi guṇaṃ cotarīkartumarhati /
            tasya vidhitantratvādvidheśca vyavasthānāt /
            tasmādānandavijñānādayo brahmatattvātmatayoktā yatra yatra brahma śrūyate tatra tatrānuktā
            api labhyante /
            saṃyadvāmādayaścopāsanāprayatnavidhiviṣayā yathāvidhyavatiṣṭhante na tu yathāvastviti
            siddham /
            
            <p>
               priyaśirastvādīnāṃ tūpāsyatvamāropya nyāyo darśitaḥ /<br />
               tasya (?)tu saṃyadvāmādiruktaḥ /<br />
               modanamātraṃ modaḥ /<br />
               pramodaḥ prakṛṣṭo modastāvimau parasparāpekṣāvupacayāpacayau //11//
               </p>
         </p>
         
         
         
         
         
         <p>START BsVBh_3,3.6.12</p>
         
         
         <p>priyaśirastvādyaprāptirupacayāpacayau hi bhede | BBs_3,3.12 |</p>
         
         <p>// 12 //</p>
         
         
         
         
         
         <p>START BsVBh_3,3.6.13</p>
         
         
         <p>itare tvarthasāmānyāt | BBs_3,3.13 |</p>
         
         <p>// 13 //</p>
         
         
         
         
         
         <p>START BsVBh_3,3.7.14</p>
         
         
         <p class="bold">ādhyānāya prayojanābhāvāt | BBs_3,3.14 |</p>
         
         <p><span class="bold">
               indriyebhyaḥ parā hyarthā iti /</span>
            kimatra sarveṣāmevārthādīnāṃ paratvaṃ pratipipādayiṣitam, āho puruṣasyaiva tatpratipādanārthaṃ
            cetareṣāṃ paratvapratipādanam /
            tatra pratyekamarthādiparatvapratipādanaśruteḥ śrūyamāṇatattatparatve ca saṃbhavati
            na tattadatikarme sarveṣāmekaparatvādhyavasānaṃ nyāyyam /
            na ca prayojanābhāvādasaṃbhavaḥ /
            
            <p>
               sarveṣāmeva pratyekaṃ paratvābhidhānasyādhyānaprayojanatvāt /<br />
               tattadādhyānānāṃ ca prayojanavattvasmṛteḥ /<br />
               tathāhi smṛtiḥ- 'daśa manvantarāṇīha tiṣṭhantīndriyacintakāḥ /<br />
               bhautikāstu śataṃ pūrṇaṃ sahasraṃ tvābhimānikāḥ //
               </p>
         </p>
         
         
         <p>bauddhā daśa sahasrāṇi tiṣṭhanti vigatajvarāḥ /
            pūrṇaṃ śatasahasraṃ tu tiṣṭhantyavyaktacintakāḥ /
            puruṣaṃ nirguṇaṃ prāpya kālasaṃkhyā na vidyate /
            'iti /
            prāmāṇikasya vākyabhedasyābhyupeyatvāt pratyekaṃ teṣāmarthādīnāṃ paratvaparāṇyetāni
            vākyānīti prāptaya ucyate-indriyebhyaḥ parā hyarthā ityeṣa tāvatsaṃdarbho vastutattvapratipādanaparaḥ
            pratīyate nādhyānavidhiparaḥ /
            tadaśruteḥ /
            tadatra yatpratyasya sākṣātprayojanavattvaṃ dṛśyate tatpratyayaparatvaṃ sarveṣām /
            dṛṣṭaṃ ca viṣṇoḥ paramapadajñānasya nikhilānarthasaṃsārakāraṇāvidyopaśamaḥ /
            tattvajñānodayasya viparyāsopaśamalakṣaṇatveta tatra tatra darśanāt /
            arthādiparatvapratyayasya tu na dṛṣṭamasti prayojanam /
            naca dṛṣṭe saṃbhavati adṛṣṭakalpanā nyāyyā /
            naca paramapuruṣārthahetuparatve saṃbhavati avāntarapuruṣārthatocitā /
            tasmāddṛṣṭaprayojanavattvāt, puruṣaparatvapratipādanārtho 'yaṃ saṃdarbha iti gamyate
            /
            kiñcādarādapyayamevāsyārtha ityāha-
            <span class="bold">apica parapratiṣedheneti /</span>
            nanvatrādhyānavidhirnāsti tatkathamucyate ādhyānāyetyata āha-
            <span class="bold">ādhyānāyeti</span> //14//</p>
         
         
         
         
         
         <p>START BsVBh_3,3.7.15</p>
         
         
         <p class="bold">ātmaśabdāc ca | BBs_3,3.15 |</p>
         
         
         <p>anadhigatārthapratipādanasvabhāvatvāpramāṇānāṃ viśeṣataścāgamasya, puruṣaśabdavācyasya
            cātmanaḥ svayaṃ śrutyaiva duradhigamatvāvadhāraṇādvastutaśca duradhigamatvādarthādīnāṃ
            ca</p>
         
         
         <p>sugamatvāttatparatvamevārthādiparatvābhidhānasyetyarthaḥ /
            śruterāśayātiśaya ivāśayātiśayaḥ /
            tattātparyateti yāvat /
            kiñca śrutyantarāpekṣitābhidhānādapyevameva /
            arthādiparatve tu svarūpeṇa vivakṣite nāpekṣitaṃ śrutirācaṣṭe ityāha-
            <span class="bold">apica so 'dhvanaḥ pāramāpnotīti</span> //15//</p>
         
         
         
         
         
         <p>START BsVBh_3,3.8.16</p>
         
         
         <p class="bold">ātmagṛhītir itaravad uttarāt | BBs_3,3.16 |</p>
         
         <p>śrutismṛtyorhi lokasṛṣṭiḥ parameśvarādhiṣṭhitā parameśvarahiraṇyagarbhakartṛkopalabdhā
            seyamiha mahābhūtasargamanabhidhāya prāthamikī lokasṛṣṭirupalabhyamānāvāntareśvarakāryā
            prāgutpatterātmaikatvāvadhāraṇaṃ cāvāntareśvarasaṃbandhitayā gamayati /
            pārameśvarasargasya mahābhūtākāśāditvādasya ca tadvaiparītyāt /
            asti hi tasyaivaikasya vikārāntarāpekṣayāgnatvamasti cekṣaṇam /
            api caitasminnaitareyake pūrvasminprakaraṇe prajāpatikartṛkaiva lokasṛṣṭiruktā /
            tadanusārādapyetadeva vijñāyate /
            apica tābhyo gāmānayadityādayaśca vyavahāraḥ śrutyoktā viśeṣavatsvātmaparamātmasu
            prasiddhāḥ /
            tato 'pyavāntareśvara eva vijñāyate /
            ātmaśabdaprayogaścātrāpi dṛṣṭastasmādaparātmābhilāpo 'yamiti prāpta ucyati-paramātmano
            gṛhītiriha yathā itareṣu sṛṣṭiśravaṇeṣu 'etasmādātmana ākāśaḥ saṃbhūtaḥ'ityādiṣu /
            tasmāduttarātsa aikṣatetīkṣaṇapūrvakasraṣṭṛtvaśravaṇādātmetyavadhāraṇācca /
            etadabhisaṃhitam-mukhyaṃ tāvat sargātprākkevalatvamātmapadatvaṃ sraṣṭṛtvaṃ ca parameśvarasyātra
            bhavataḥ /
            tadasatyāmanupapattau nānyatra vyākhyātumucitam /
            naca mahābhūtasṛṣṭyanabhidhānena lokasṛṣṭyabhidhānamanupapattibījam /</p>
         
         
         <p>ākāśapūrvikāyāṃ vastuto brahmaṇaḥ sṛṣṭau yathā kvacittejaḥpūrvakasṛṣṭyabhidhānaṃ na
            virudhyate 'etasmādātmana ākāśaḥ saṃbhūtaḥ'iti darśanāt /
            ākāśaṃ vāyuṃ sṛṣṭveti hi tatra pūrayitavyamevahāpi mahābhūtāni sṛṣṭveti kalpanīyam
            /
            sarvaśākhāpratyayatvena jñānasya śrutisiddhyarthamaśrutopalabdhau yatnavatā bhavitavyaṃ
            na punaḥ śrute mahābhūtāditve sargasya śaithilyamādaraṇīyam /
            apica svādhyāyavidhyadhīnagrahaṇo vedarāśiradhyayanavidhyāpāditaprayojanavadarthamabhidadhāno
            yathā yathā prayojanādhikyamāpnoti tathā tathānumanyatetarām /
            yathā cāsya brahmagocaratve paramapuruṣārthaupayikatvaṃ naivamanyagocaratve /
            tadidamuktam-
            <span class="bold">yo 'pyayaṃ vyāpāraviśeṣānugama iti /</span>
            naca lokasargo 'pi hiraṇyagarbhavyāpāro 'pi tu tadanupraviṣṭasya paramātmana ityatraivoktam
            /
            tasmādātmaivāgna ityupakramāttadvyāpāreṇa cekṣaṇena madhye parāmarśādupariṣṭācca bhedajātaṃ
            mahābhūtaiḥ sahānukamya brahmapratiṣṭhatvena brahmaṇa upasaṃhārādbrahmābhilāpatvamevāsyeti
            niścīyate /
            yatra tu puruṣavidhādiśravaṇaṃ tasya bhavettvanyaparatvaṃ gatyantarābhāvāditi sarvamavadātam
            /
            aparaḥ kalpaḥ /
            sadupakramasya saṃdarbhasyātmopakramasya ca kimaikārthyamāhosvidarthabhedaḥ /
            tatra sacchabdasyāviśeṣeṇātmani cānātmani ca pravṛtternātmārthatvaṃ kintu samastavastvanugatasattāsāmānyārthatvaṃ
            tathā copakramabhedādbhinnārthatvam /
            sa ātmā tattvamasīti copasaṃhāra upakramānurodhena saṃpattyarthatayā vyākhyeyaḥ /
            taddhi satsāmānyaṃ paramātmatayā saṃpādanīyam /
            tadvijñānena ca sarvavijñānaṃ mahāsāmānyasya sattāyāḥ samastavastuvistāravyāpitvādityevaṃ
            prāpta ucyate-ātmagṛhītirvājasaneyināmiva chāndogyānāmapyuttarātsa ātmā tattvamasīti
            tādātmyopadeśāt /
            astu tāvadātmavyātiriktasya prapañcasya sadasattvābhyāmanirvācyatayā na sattvaṃ sattvaṃ
            tvātmadhātoreva tattvena nirvācyatvāttasmādātmaiva sanniti /
            abhyupetyāha /
            sacchabdasya sattāsāmānyābhidhāyitvātprativyakti ca tasya pravṛtterātmani</p>
         
         
         <p>cānyatra ca sacchabdapravṛtteḥ saṃśaye satyupasaṃhārānurodhena sadevetyātmanyevāvasthāpyate
            /
            nītārthopakramānurodhena hyupasaṃhāravarṇanā na punaḥ saṃdigdhārthenopakrameṇopasaṃhāro
            varṇanīyaḥ /
            apica saṃpattau phalaṃ kalpanīyam /
            
            <p>
               naca sāmānyamātre jñāte viśeṣajñānasaṃbhavaḥ /<br />
               na khalvākārādvṛkṣe jñāte śiṃśapādayastadviśeṣā jñātā bhavanti /<br />
               tadevamavadhāraṇādi sarvamanātmārthatve syādanupapannamiti chāndogyasyātmārthatvameveti
               siddham /<br />
               atra ca pūrvasmin pūrvapakṣe hiraṇyagarbhopāsanā siddhānte tu brahmabhāvaneti //16//
               </p>
         </p>
         
         
         
         
         
         <p>START BsVBh_3,3.8.17</p>
         
         
         <p>anvayād iti cet syād avadhāraṇāt | BBs_3,3.17 |</p>
         
         <p>// 17 //</p>
         
         
         
         
         
         <p>START BsVBh_3,3.9.18</p>
         
         
         <p class="bold">kāryākhyānādapūrvam | BBs_3,3.18 |</p>
         
         <p>viṣayamāha-
            <span class="bold">chandogā vājasaneyinaśceti /</span><br />
            ananaṃ prāṇanaṃ anaḥ prāṇaḥ taṃ prāṇamanagnaṃ kurvantaḥ /
            <span class="bold">anagnatācintanamiti /</span><br />
            manyanta iti mananaṃ jñānaṃ tadvyānaparyantamiti cintanamuktam /
            saṃśayamāha-
            <span class="bold">tatkimiti /</span><br />
            khuraravamātreṇāpātata ubhayavidhānapakṣaṃ gṛhītvā madhyamaṃ pakṣamālambate pūrvapakṣī-
            <span class="bold">athavācamanameveti /</span><br />
            yadyevamanagnatāsaṃkīrtanasya kiṃ prayojanamityata āha-
            <span class="bold">tasyaiva tu stutyarthamiti /</span><br />
            ayamabhisandhiḥ-yadyapi smārtaṃ prāyatyārthamācamanamasti tathāpi prāṇopāsanaprakaraṇe
            'vidhānāttadaṅgatvenāprāptamiti vidhānamarthavadbhavati, anṛtavadanapratiṣedha iva
            smārte jyotiṣṭomaprakaraṇe samāmnāto nānṛtaṃ vadediti pratiṣedho jyotiṣṭomāṅgatayārthavāniti
            /
            rāddhāntamāha-
            <span class="bold">evaṃ prāpta iti /</span><br />
            codayati-
            <span class="bold">nanviyaṃ śrutiriti /</span><br />
            pariharati-
            <span class="bold">neti /</span><br />
            tulyārthayormūlamūlibhāvo nātulyārthayorityarthaḥ /
            abhiprāyasthaṃ pūrvapakṣabījaṃ nirākaroti-
            <span class="bold">na ceyaṃ śrutiriti /</span><br />
            kratvarthapuruṣārthayoranṛtavadanapratiṣedhayoryuktamapaunaruktam /
            iha tu smārtavācamanaṃ sakalakarmāṅgatayā vihitaṃ prāṇopāsanāṅgamapīti vyāpakena smārtenācamanavidhinā
            punaruktatvādanarthakam /
            naca smārtasyānena paunaruktyaṃ tasya ca vyāpakatvādetasya ca pratiniyataviṣayatvāditi
            /
            madhyamaṃ pakṣamapākṛtya prathamapakṣamapākaroti-
            <span class="bold">ata eva ca nobhayavidhānam /</span><br />
            yuktyantaramāha-
            <span class="bold">ubhayavidhāne ceti /</span><br />
            upasaṃharati-
            <span class="bold">tasmātprāptameveti /
               na cāyamanagnatāvāda iti /</span>
            stotavyābhāve stutirnopapadyata ityarthaḥ /
            apica mānāntaraprāptenāprāptaṃ vidheyaṃ stūyeta /
            na cānagnatāsaṃkalpo 'nyataḥ prāpto yataḥ stāvako bhavet /
            na cācamanamanyato 'prāptaṃ yena vidheyaṃ satstūyetetyāha-
            <span class="bold">svayaṃ cānagnatāsaṃkalpasyeti /</span><br />
            api caikasya karmaṇa ekārthataivetyucitaṃ tasya balavatpramāṇavaśādananyagatitve satyanekārthatā
            kalpyate /
            saṃkalpe tu karmāntare vidhīyamāne nāyaṃ doṣa ityāha-
            <span class="bold">na caivaṃ satyekasyācamanasyeti /</span><br />
            apica dṛṣṭicodanāsāhacaryāddṛṣṭicodanaiva nyāyyā na cācamanacodanetyāha-
            <span class="bold">apica yadidaṃ kiñceti /</span>
            yathā hi śvādimaryādasyānnasyāttumaśakyatvādannadṛṣṭiścodyate evamihāpyapāṃ paridhānāsaṃbhavāddṛṣṭireva
            codyata ityannadṛṣṭividhisāhacaryādgamyate /
            aśabdatvaṃ ca yadyapi dṛṣṭyabhyavahārayostulyaṃ tathāpi dṛṣṭiḥ śābdadṛśyanāntarīyakatayā
            sākṣācchabdena kriyamāṇopalabhyate /
            abhyavahārastvadhyāharaṇīyaḥ kathañcidyogyatāmātreṇeti viśeṣaḥ /
            kiñca chāndogyānāṃ vājasaneyināṃ cācamane prāyeṇācāmantīti vartamānāpadeśaḥ evaṃ yatrāpi
            vidhivibhaktistatrāpi jartilayavāgvavā vā juhuyāditivadvidhitvamavivakṣitam /
            manyanta iti tvatprāptārthatvātsamidho</p>
         
         
         <p>
            yajatītyādivadvidhirevetyāha-apicācāmantīti /<br />
            śeṣamatirohitārtham //18//
            </p>
         
         
         
         
         
         <p>START BsVBh_3,3.10.19</p>
         
         
         <p class="bold">samāna evaṃ cābhedāt | BBs_3,3.19 |</p>
         
         <p>ihābhyāsādhikaraṇanyāyena pūrvaḥ pakṣaḥ /
            dvayorvidyāvidhyorekaśākhāgatayoragṛhmamāṇaviśeṣatayā kasya ko 'nuvāda iti viniścayābhāvādajñātajñāpanāpravṛttapravartanārūpasya
            ca vidhitvasya svarasasiddherubhayatropāsanābhedaḥ /
            naca guṇāntaravidhānāyaikatrānuvāda ubhayatrāpi guṇāntaravidhānopalabdhervinigamanāhetvabhāvātsamānaguṇānabhidhānaprasaṅgācca
            /
            tasmātsamidho yajatītyādivadabhyāsādupāsanābheda iti prāpta ucyate-aikakarmyamekatvena
            pratyabhijñānāt /
            na cāgṛhyamāṇaviśeṣatā /
            yatra bhūyāṃso guṇā yasya karmaṇo vidhīyante tatra tasya pradhānasya vidhiritaratra
            tu tadanuvādena katipayaguṇavidhiḥ /
            yathā yatra chatracāmarapatākāhāstikāścīyaśaktikayāṣṭīkadhānuṣkakārpāṇikaprāsikapadātipracayastatrāsti
            rājeti gamyate na tu katipayagajavājipadātibhāji tadamātye, tathehāpi /
            
            <p>
               na caikatra vihitānāṃ guṇānāmitaratroktiranarthikā pratyabhijñānadārḍhyārthatvāt /<br />
               astu vāsminnityānuvādo nahyanuvādānāmavaśyaṃ sarvatra prayojanavattvam /<br />
               anuvādamātrasyāpi tatra tatropalabdheḥ /<br />
               tasmāttadeva bṛhadāraṇyake 'pyupāsanaṃ tadguṇenopasaṃhārāditi siddham //19//
               </p>
         </p>
         
         
         
         
         
         <p>START BsVBh_3,3.11.20</p>
         
         
         <p class="bold">saṃbandhād evam anyatrāpi | BBs_3,3.20 |</p>
         
         <p>
            yadyekasyāmapi śākhāyāṃ tattvena pratyabhijñānādupāsanasya tatra vihitānāṃ dharmāṇāṃ
            saṃkaraḥ /<br />
            tathā sati satyasyaikasasyābhedānmaṇḍaladvayavartina upaniṣadorapi saṃkaraprasaṅgāt
            /<br />
            tasyeti ca prakṛtaparāmarśitvādbhedaḥ /<br />
            satyasya ca pradhānasya prakṛtatvādadhidaivamityasya viśeṣaṇatayopasarjanatvenāprastutvātprastutasya
            ca satyasyābhedātpūrvavadguṇasaṃkaraḥ //20//
            </p>
         
         
         
         
         
         <p>START BsVBh_3,3.11.21</p>
         
         
         <p>iti prāpta ucyate-
            <span class="bold">na vā viśeṣāt | BBs_3,3.21 |</span>
            satyaṃ yatra svarūpamātrasaṃbandho dharmāṇāṃ śrūyate tatraivaṃ svarūpasya sarvatra
            pratyabhijñāyamānatvāttanmātrasaṃbandhitvācca dharmāṇām /
            yatra tu saviśeṣaṇaṃ pradhānamavagamyate tatra saviśeṣaṇasyaiva tasya dharmābhisaṃbandho
            na nirviśeṣaṇasya nāpyanyaviśeṣaṇasahitasya /
            nahi daṇḍinaṃ puruṣamānayetyukte daṇḍarahitaḥ</p>
         
         
         <p>
            kamaṇḍalumānānīyate /<br />
            tasmādadhidaivaṃ satyasyopaniṣaduktā na tasyaivādhyātmaṃ bhavitumarhati /<br />
            yathā cācāryasya gacchato 'nugamanaṃ vihitaṃ na tiṣṭhato bhavati, tasmānnopaniṣadoḥ
            saṃkaraḥ kintu vyavasthitiḥ /<br />
            tadidamuktaṃ-svarūpānapāyāditi //21//
            </p>
         
         
         
         
         
         <p>START BsVBh_3,3.11.22</p>
         
         
         <p class="bold">darśayati ca | BBs_3,3.22 |</p>
         
         <p>atideśādapyevameva tattve hi nātideśaḥ syāditi //22//</p>
         
         
         
         
         
         <p>START BsVBh_3,3.12.23</p>
         
         
         <p class="bold">saṃbhṛtidyuvyāptyapi cātaḥ | BBs_3,3.23 |</p>
         
         <p>'brahmajyeṣṭhā vīryā saṃbhṛtāni brahmāgre jyeṣṭhaṃ divamātatāna /
            brahma bhūtānāṃ prathamaṃ tu jajñe tenārhati brahmaṇā spardhituṃ kaḥ /
            'brahma jyeṣṭhaṃ yeṣāṃ tāni brahmajyeṣṭhā jajñe āsa /
            yadyapi tāsu tāsu śāṇḍilyādividyāsvāyatanabhedaparigraheṇādhyātmikāyatanatvaṃ saṃbhṛtyādīnāṃ
            guṇānāmādhidaikatvamityāyatanabhedaḥ pratibhāti, tathāpi jyāyān diva ityādinā saṃdarbheṇādhidaivikavibhūtipratyabhijñānātṣoḍaśakalādyāsu
            ca vidyāsvāyatanāśravaṇādantato brahmāśrayatayā sāmyena pratyabhijñāsaṃbhavāt saṃbṛtyādīnāṃ
            guṇānāṃ śāṇḍilyādividyāsu ṣoḍaśakalādividyāsu copasaṃhāra iti pūrvaḥ pakṣaḥ /
            rāddhāntastu-mithaḥ samānaguṇaśravaṇaṃ pratyabhijñāya yadvidyā apūrvānapi tatrāśrutānguṇānupasaṃhārayati
            na tviha saṃbhṛtyādiguṇakabrahmavidyāyāṃ śāṇḍilyādividyāgataguṇaśravaṇamasti /
            yā tu kācidādhidaivikī vibhūtiḥ śāṇḍilyādividyāyāṃ śrūyate tasyāstatprakaraṇādhīnatvāttāvanmātraṃ
            grahīṣyate naitāvanmātreṇa saṃbhṛtyādīnanukraṣṭumarhati /
            tatraitatpratyabhijñānābhāvādityuktam /
            brahmā śrayatvena tu pratyabhijñānasamarthanamatiprasaktam /
            bhūyasīnāmaikyaprasaṅgāt /
            tadidamuktaṃ-
            <span class="bold">saṃbhṛtyādayastu śāṇḍilyādivākyagocarāśceti /</span><br />
            tasmātsaṃbhṛtiśca dyuvyāptiśca tadidaṃ saṃbhṛtidyuvyāptyapi cātaḥ pratyabhijñānābhāvānna
            śāṇḍilyādividyāsūpasaṃhriyata iti siddham //23//</p>
         
         
         
         
         
         <p>START BsVBh_3,3.13.24</p>
         
         
         <p class="bold">puruṣavidyāyāmiva cetareṣām anāmnānāt | BBs_3,3.24 |</p>
         
         
         <p>puruṣayajñatvamubhayatrāpyaviśiṣṭam /
            naca viduṣo yajñasyeti na sāmānādhikaraṇyasaṃbhavaḥ /
            yajñasyātmetyātmaśabdasya svarūpavacanatvāt /
            yajñasya svarūpaṃ yajamānastasya ca cetanatvādviduṣa iti sāmānādhikaraṇyasaṃbhavaḥ
            /
            tasmātpuruṣayajñatvāviśeṣānmaraṇāvabhṛthatvādisāmānyāccaikavidyādhyavasāne ubhayatra
            ubhayadharmopasaṃhāra iti prāptam /
            evaṃ prāpta ucyate yādṛśaṃ tāṇḍināṃ paiṅgināṃ ca puruṣayajñasaṃpādanaṃ tadāyuṣaśca
            tredhā</p>
         
         
         <p>vyavasthitasya savanatrayasaṃpādanam /
            aśiśiṣādīnāṃ ca dīkṣādibhāvasaṃpādanaṃ naivaṃ taittirīyāṇām /
            teṣāṃ na tāvat puruṣe yajñasaṃpattiḥ /
            nahyātmā yajamāna ityatrāyamātmaśabdaḥ svarūpavacanaḥ /
            nahi yajñasvarūpaṃ yajamāno bhavati /
            kartṛkarmaṇorabhedābhāvāt /
            cetanācetanayoścaikyānupapatteḥ yajñakarmaṇoścācetanatvāt /
            yajamānasya cetanatvāt /
            ātmanastu cetanasya yajamānatvaṃ ca vidvattvaṃ copapadyate /
            tathā cāyamarthaḥ-evaṃ viduṣaḥ puruṣasya yaḥ saṃbandhī yajñaḥ tasya saṃbandhitayā
            yajamāna ātmā tathā cātmano yajamānatvaṃ ca vidvatsaṃbandhitā ca yajñasya mukhye syātāmitarathātmaśabdasya
            svarūpavācitve viduṣo yajñasyeti ca yajamāno yajñasvarūpamiti ca gauṇe syātām /
            naca satyāṃ gatau tadyuktam /
            tasmātpuruṣayajñatā taittirīye nāstīti tayā tāvanna sāmyam /
            naca patnīyajamānavedavidyādisaṃpādanaṃ taittirīyāṇāmiva tāṇḍināṃ paiṅgināṃ vā vidyate
            savanasaṃpattirapyeṣāṃ vilakṣaṇaiva /
            tasmādbhūyo vailakṣaṇye sati na kiñcinmātrasālakṣaṇyādvidyaikatvamucitamatiprasaṅgāt
            /
            apica tasyaivaṃ viduṣa ityanuvādaśrutau satyāmanekārthavidhāne vākyabhedadoṣaprasaktirityarthaḥ
            /
            
            <p>
               api ceyaṃ paiṅgināṃ tāṇḍināṃ ca puruṣayajñavidyāphalāntarayuktā svatantrā pratīyate
               /<br />
               taittirīyāṇāṃ tu evaṃviduṣa iti śravaṇātpūrvoktaparāmarśāttatphalatvaśruteśca pāratantryam
               /<br />
               naca svatantraparantrayoraikyamucitamityāha-apica sasaṃnyāsāmātmavidyāmiti /<br />
               upasaṃharati-tasmāditi //24//
               </p>
         </p>
         
         
         
         
         
         <p>START BsVBh_3,3.14.25</p>
         
         
         <p class="bold">vedhādyarthabhedāt | BBs_3,3.25 |</p>
         
         
         <p>vicāraviṣayaṃ darśayati-
            <span class="bold">ātharvaṇikānāmiti /</span><br />
            ātharvaṇikādyupaniṣadārambhe te te mantrāstāni tāni ca pravargyādīni karmāṇi samamnātīni
            /
            saṃśayamāha-
            <span class="bold">kimima iti /</span><br />
            pūrvapakṣaṃ gṛhṇāti-
            <span class="bold">upasaṃhāra evaiṣāṃ vidyāsviti /</span><br />
            saphalā hi sarvā vidyā āmnātāstatsannidhau mantrāḥ /
            karmāṇi ca samāmnātāni 'phalavatsannidhāphalaṃ tadaṅgam'iti nyāyādvidyāṅgābhāvena
            vijñāyante /
            codayati-
            <span class="bold">nanveṣāmiti /</span><br />
            nahyatra śrutiliṅgavākyaprakaraṇasthānasamākhyānāni santi viniyojakāni pramāṇāni,
            nahi yathā darśapūrṇamāsāvārabhya samidādayaḥ samāmnātāstathā kāñcidvidyāmārabhya
            mantrā vā karmāṇi vā samāmnātāni /
            na cāsati sāmānyasaṃbandhe saṃbandhisaṃnidhānamātrāttādarthyasaṃbhavaḥ /
            naca śrutasvāṅgaparipūrṇā vidyā etānākāṅkṣitumarhati yena prakaraṇāpaditasāmānyasaṃbandhānāṃ
            saṃnidhirviśeṣasaṃbandhāyā bhavedityarthaḥ /
            samādhatte-
            <span class="bold">bāḍhamanupalabhamānā apīti /</span>
            mā nāma bhūtphalavatīnāṃ vidyānāṃ paripūrṇāṅgānāmākāṅkṣā //</p>
         
         
         <p>mantrāṇāṃ tu svādhyāyavidhyāpāditapuruṣārthabhāvānāṃ karmaṇāṃ ca pravargyādīnāṃ svavidhyāpāditapuruṣārthabhāvānāṃ
            puruṣābhilaṣitamākāṅkṣatāṃ saṃnidhānādanyatārākāṅkṣānibandho raktapaṭanyāyena saṃbandhaḥ
            /
            tatrāpi ca vidyānāṃ phalavattvāttādarthyamaphalānāṃ mantrāṇāṃ karmaṇāṃ ca /
            naca pravargyādīnāṃ piṇḍapitṛyajñavatsvargaḥ kalpanāspadaṃ, phalavatsaṃnidhānena tadavarohāt
            /
            <span class="bold">anumānasyāmahe saṃnidhisāmārthyāditi /</span><br />
            idaṃ khalu nivṛttākāṅkṣāyā vidyāyāḥ saṃnidhāne śrutamanākāṅkṣāyā sākāṅkṣasyāpi saṃbaddhumasāmarthyāttasyā
            apyākāṅkṣāmutthāpayati /
            utthāpya caikavākyatāmupaiti /
            asamarthasya copakārakatvānupapatteḥ prakaraṇinaṃ prati upakārasāmarthyamātmanaḥ kalpayati
            /
            naca satyapi sāmarthye tatra śrutyā aviniyuktaṃ sadaṅgatāmupagantumarhatītyanayā paramparayā
            saṃnidhiḥ śrutimarthāpattyā kalpayati /
            ākṣipati-
            <span class="bold">nanu naiṣāṃ mantrāṇāmiti /</span>
            prayogasamavetārthaprakāśanena hi mantrāṇāmupayogo varṇitaḥ 'aviśiṣṭastu vākyārthaḥ'</p>
         
         
         <p>ityatra /
            naca vidyāsaṃbaddhaṃ kañcanārthaṃ mantreṣu pratīmaḥ /
            yadyapi ca pravargyo na kiñcidārabhya śrūyate tathāpi vākyasaṃyogena kratusaṃyogena
            kratusaṃbandhaṃ pratipadyate /
            'purastādupasadāṃ pravargyeṇa pracaranti'iti /
            upasadāṃ juhūvadavyabhicāritakratusaṃbandhatvāt /
            yadyapi jyotiṣṭomavikṛtāvapi santyupasadastathāpi tatrānumānikyo jyotiṣṭome tu pratyakṣavihitāstena
            śīghrapravṛttitayā jyotiṣṭomāṅgataiva vākyenāvagamyate /
            apica prakṛtau vihitasya pravargyasya codakenopasadvattadvikṛtāvapi prāptiḥ /
            prakṛtau vā adviruktatvāditi nyāyājjyotiṣṭome</p>
         
         
         <p>eva vidhānamupasadā saha yuktaṃ, tadetadāha-
            <span class="bold">kathaṃ ca pravargyādīnīti /</span><br />
            saṃnidhānādarthaviprakarṣeṇa vākyaṃ balīya iti bhāvaḥ /
            samādhatte-
            <span class="bold">naiṣa doṣaḥ /
               sāmarthyaṃ tāvaditi /</span>
            yathā 'agnaye tvā juṣṭaṃ nirvapāmi'iti mantre agnaye nirvapāmiti pade karmasamavetārthaprakāśake
            /
            śiṣṭānāṃ tu padānāṃ tadekavākyatayā yathākathañcidvyākhyānamevamihāpi hṛdayapadasyopāsanāyāṃ
            samavetārthatvāttadanusāreṇa tadekavākyatāpannāni padāntarāṇi gauṇyā lakṣaṇayā ca
            vṛttyā kathañcinneyānīti nāsamavetārthatā mantrāṇām /
            naca mantraviniyogo nopāsaneṣu dṛṣṭo yenātyantādṛṣṭaṃ kalpyata ityāha-
            <span class="bold">dṛṣṭaścopāsaneṣviti /</span>
            yadyapi vākyena balīyasā saṃnidhirdurbalo bādhyate tathāpi virodhe sati /
            na cohāsti virodhaḥ /
            vākyena viniyuktasyāpi jyotiṣṭome pravargyasya saṃnidhinā vidyāyāmapi viniyogasaṃbhavāt
            /
            yathā 'brahmavarcasakāmo bṛhaspatisavena yajeta'iti brahmavarcasaphalo 'pi bṛhaspatisavo
            vājapeyāṅgatvena codyate-vājapeyeneṣṭvā bṛhaspatisavena yajeteti /
            atra hi ktvaḥ samānakartṛkatvamavagamyate dhātusaṃbandhe pratyayavidhānāt /
            dhātvarthāntarasaṃbandhaśca kathaṃ ca samānaḥ kartā syāt /
            yadyakaḥ prayogo bhavet /
            prayogāviṣṭaṃ hi kartṛtvam /
            tacca prayogabhede kathamekam /
            tasmātsamānakartṛkatvādekaprayogatvaṃ vājapeyabṛhaspatisavayordhātvarthāntarasaṃbandhācca
            /
            naca</p>
         
         
         <p>guṇapradhānabhāvamantareṇaikaprayogatā saṃbandhaśca tatrāpi vājapeyasya prakaraṇe
            samāmnānādvājapeyaḥ pradhānam /
            aṅgaṃ bṛhaspatisavaḥ /
            naca 'darśapūrṇamāsābhyāmiṣṭvā somena yajeta'ityatrāṅgapradhānabhāvaprasaṅgaḥ /
            nahyetadvacanaṃ kasyaciddarśapūrṇamāsasya somasya vā prakaraṇe samāmnātam /
            tathāca dvayoḥ sādhikāratayā agṛhyamāṇaviśeṣatayā guṇapradhānabhāvaṃ prati vinigamanābhāvenādhiṣṭhānamātravivakṣayā
            lākṣaṇikaṃ samānakartṛkatvamityadoṣaḥ /
            yadi tu kasyāñcicchākhāyāmārabhyādhītaṃ darśapūrṇamāsābhyāmiṣṭveti /
            tathāpyanārabhyādhītasyaivārabhyādhīte pratyabhijñānamiti yuktam /
            tathā sati dvayorapi pṛthagadhikāratayā pratītaṃ samapradhānatvamatyaktaṃ bhaveditarathā
            tu guṇapradhānabhāvena tattyāgo bhavet /
            tasmātkālārtho 'yaṃ saṃyoga iti siddham /
            siddhāntamupakramate-
            <span class="bold">evaṃ prāpta iti /</span>
            hṛdayaṃ pravidhyetyayaṃ mantraḥ svarasatastāvadābhicārikakarmasamavetaṃ sakalaireva
            padairarthamabhidadhadupalabhyate tadasyābhidhānasāmarthyalakṣaṇaṃ liṅgaṃ vākyaprakaraṇābhyāṃ
            kramādbalīyobhyāmapi balavatkimaṅga punaḥ kramāt, tasmālliṅgena saṃnidhimapodyābhicārikakarmaśeṣatvamevāpādyate
            /
            yadyapi copāsanāsu hṛdayapadamātrasya samavetārthatvam /
            tathāpi taditareṣāṃ sarveṣāmeva padānāmasamavetārthatvam /
            ābhicārike tu karmaṇi</p>
         
         
         <p>sarveṣāmarthasamavāya iti kimekapadasamavetārthatā kariṣyati /
            naca saṃnidhyupagṛhīyāsūpāsanāsu mantramavasthāpayatīti yuktam /
            hṛdayapadasyābhicāre 'pi samavetārthasyetarapadaikavākyatāpannasya vākyapramāṇasahitasyābhicārikātkarmaṇaḥ
            saṃnidhinācālayitumaśakyatvādevaṃ 'deva savitaḥ prasuva yajñam'ityāderapi yajñaprasavaliṅgasya
            yajñaṅgatve siddhe jaghanyo vidyāsaṃnidhiḥ kiṃ kariṣyati /</p>
         
         
         <p>evamanyeṣāmapi śvetāśva ityevamādīnāṃ keṣāñcilliṅgena keṣāñcicchutyā <span class="bold">keṣāñcitpramāṇāntareṇa</span> prakaraṇeneti /
            kasmātpunaḥ saṃnidhirliṅgādibhirbādhyate ityata āha-
            <span class="bold">durbalo hi saṃnidhiriti /</span>
            prathamatantragator'thaḥ smāryate /
            tatra tu śrutiliṅgayoḥ samavāye samānaviṣayatvalakṣaṇe virodhe kiṃ balīya iti cintā
            /
            atrodāharaṇam-astyaindrī ṛk 'kadācanastarīrasi nendra'ityādikā śrutirviniyokī 'aindryā
            gārhapatyamupatiṣṭhate'iti /
            atra hi sāmarthyalakṣaṇālliṅgādindre viniyogaḥ pratibhāti /
            śruteśca gārhapatyamiti dvitīyāto gārhapatyasya śeṣitvaṃ aindryeti catṛtīyāśruteraindryā
            ṛcaḥ śeṣatvamavagamyate /
            yadyapi gārhapatyamiti dvitīyāśruterāgneyīmṛcaṃ prati gārhapatyasya śeṣitvenopapatteḥ
            /
            yadyapi caindryeti ca tṛtīyāśruteraindryā indraṃ prati śeṣatvanopapatteravirodhaḥ
            /
            padāntarasaṃbandhe tu vākyasyaiva liṅgena virodho na tu śruteḥ /
            tatra ca viparītaṃ balābalam /
            tathāpi śrutivākyayo rūpato vyāpārabhedādadoṣaḥ /
            dvitīyātṛtīyāśrutī hi kārakavibhaktitayā kriyāṃ prati prakṛtyarthasya karmakaraṇabhāvamavagamayata
            iti viniyojike /
            kriyāṃ prati hi karmaṇaḥ śeṣitvaṃ karaṇasya ca śeṣatvamiti hi viniyogaḥ /
            padāntarānapekṣe ca kriyāṃ prati śeṣaśeṣitve śrutimātrātpratiyete iti śraute /
            so 'yaṃ śrutitaḥ sāmānyāvagato viniyogaḥ padāntaravaśādviśeṣe 'vasthāpyate /
            so 'yaṃ viśeṣaṇaviśeṣyabhāvalakṣaṇaḥ saṃbandho vākyagocaraḥ, śeṣaśeṣibhāvastu śrautaḥ,
            tasmādvākyalabhyaṃ viśeṣamapekṣya śrautaḥ śeṣaśeṣibhāvo liṅgena virudhyata iti śrutiliṅgavirodhe
            kiṃ liṅgānuguṇena gārhapatyamiti dvitīyāśrutiḥ saptamyarthe vyākhyāyatāṃ gārhapatyasamīpe
            aindryendra upastheya iti /
            āho śrutyanuguṇatayā liṅgaṃ vyākhyāyatām /
            prabhavati hi svocitāyāṃ kriyāyāṃ gārhapatya itīndra indrateraiśvaryavacanatvāditi
            /
            kiṃ tāvatprāptaṃ śruterliṅgaṃ balīya iti /
            no khalu yatrāsamarthaṃ tacchrutisahasreṇāpi tatra viniyoktuṃ śakyate /
            yathā agninā siñcet pāthasā dahediti /
            tasmātsāmarthyaṃ purodhāya śrutyā viniyoktavyam /
            taccāsyā ṛcaḥ</p>
         
         
         <p>pramāṇāntarataḥ śabdataśca indre pratīyate /
            tathāhi-viditapadatadarthaḥ kadācanetyṛcaḥ spaṣṭamindramavagacchati, śabdāccaindryetyataḥ
            /
            tasmāddārudahanasyeva dahanasya saliladahane viniyogo gārhapatye viniyoga aindryāḥ
            /
            naca śrutyanurodhājjaghanyāmāsthāyā vṛttiṃ sāmarthyakalpaneti sāmpratam /
            sāmarthyasya pūrvabhāvitayā tadanurodhenaiva śrutivyavasthāpanāt /
            tasmādaindryendra eva gārhapatyasamīpa upasthātavya iti prāpte 'bhidhīyate-'liṅgajñānaṃ
            purodhāya na śrutervinayoktṛtā /
            śrutijñānaṃ purodhāya liṅgaṃ tu viniyojakam' /
            yadi hi sāmarthyamavagamya śruterviniyogamavadhārayetpramātā tataḥ śruterviniyogaṃ
            prati liṅgajñānāpekṣatvāddurbalatvaṃ bhavet /
            na tvetadasti /
            śrutirviniyogāya sāmarthyamapekṣate nāpekṣate sāmarthyavijñānam /
            avagate tu tato viniyoge nāsamarthasya sa iti tannirvāhāya sāmarthyaṃ kalpyate /
            tacchrutiviniyogātpūrvamasti sāmarthyam /
            na tu pūrvamagamyate /
            viniyoge tu siddhe tadanyathānupapattyā paścātpratīyata iti śrutiviniyogātparācīnā
            sāmarthyapratītistadanurodhenāvasthāpanīyā /
            liṅgaṃ tu na svato viniyojakamapi tu viniyokīṃ kalpayitvā śrutim /
            tathāhi-na svarasato liṅgādanenendra upasthātavya iti pratīyate, kintvīdṛgindra iti
            tasya tu prakaraṇāmnānasāmarthyāt sāmānyataḥ prakaraṇāpatitaidamarthyasya tadanyathānupapattyā
            viniyogakalpanāyāmapi śrautādviniyogātkalpanīyasya viniyogasyārthaviprakarṣācchrutireva
            kalpayitumucitā na tu tadartho viniyogaḥ /
            nahi śrutamanupapannaṃ śākyamarthenopapādayitum /
            nahi trayo 'tra brahmaṇāḥ kaṭhakauṇḍinyāviti vākyaṃ pramāṇāntaropasthāpitena māṭhareṇopapādayanti,
            upapādayato vā nopahasanti /
            śābdāḥ /
            māṭharaśceti tu śrāvayantamanumanyante /</p>
         
         
         <p>tasmācchrutārthasamutthānānupapattiḥ śrutenaivārthāntareṇopapādanīyā, nārthāntaramātreṇa
            pramāṇāntaropanīteneti lokasiddham /
            naca lokasiddhasya niyogānuyogau yujyete śabdārthajñānopāyabhūtalokavirodhāt /
            tasmādviniyojikā śrutiḥ kalpanīyā /
            tathāca yāvalliṅgādviniyojikāṃ śrutiṃ kalpayituṃ prakrāntavyāpārastāvatpratyakṣayā
            śrutyā gārhapatye viniyogaḥ siddha iti nivṛttākāṅkṣaṃ prakaraṇamiti kasyānupapattyā
            liṅgaṃ viniyokīṃ śrutimupakalpayet /
            mantrasamāmnānasya pratyakṣayaiva viniyogaśrutyopapāditatvāt /
            yathāhuḥ-'yāvadajñātasaṃdigdhaṃ jñeyaṃ tāvatpramitsyate /
            pramite tu pramātṛṇāṃ pramautsukyaṃ vihanyate'iti /</p>
         
         
         <p>tasmātpratītaśrautaviniyogopapattyai mantrasya sāmarthyaṃ tadanuguṇatvena nīyamānaṃ
            prathamāṃ vṛttimajahajjaghanyayāpi neyamiti siddham /
            liṅgavākyayoriha virodho yathā-'syonaṃ te sadanaṃ kṛṇomi ghṛtasya dhārayā suśevaṃ
            kalpayāmi /
            tasminsīdāmṛte pratitiṣṭha vrīhīṇāṃ medha sumanasyamānaḥ'iti /
            kimayaṃ kṛtsna eva mantraḥ sadanakaraṇe puroḍāśāsādane ca prayoktavya uta kalpayāmyanta
            upastaraṇe tasmintsīdetyevamādistu puroḍāśāsādana iti /
            yadi vākyaṃ balīyaḥ kṛtsno mantra ubhayatra, suśevaṃ kalpayāmītyetadapekṣo hi tasminsīdetyādiḥ
            pūrveṇaikavākyatāmupaiti yatkalpayāmi tasmintsīdeti /
            atha liṅgaṃ balīyastataḥ kalpyāmyantaḥ sadanakaraṇe tatprakāśane hi tatsamartham /
            tasmintsīdeti puroḍāśāsādane tatra hi tatsamarthamiti /
            kiṃ tāvatprāptam /
            liṅgādvākyaṃ balīya ityubhayatra kṛtsnasya viniyoga iti /
            iha hi yattatpadasamabhivyāhāreṇa vibhajyamānasākāṅkṣatvādekavākyatāyāṃ siddhāyāṃ
            tadanurodhena paścāttadabhidhānasāmārthyaṃ kalpanīyam /
            yathā devasyatvetimantre 'gnye nirvapāmīti padayoḥ samavetārthatvena tadekavākyatayā
            padāntarāṇāṃ tatparatvena tatra sāmarthyakalpanā /
            tadevaṃ pratītaikavākyatānirvāhāya tadanuguṇatayā sāmarthyaṃ kḷptaṃ sanna tadvyāpādayitumarhati,
            api tu</p>
         
         
         <p>viniyojikāṃ śrutiṃ kalpayattadanuguṇameva kalpayet /
            tathā ca vākyasya liṅgato balīyastvātsadanakaraṇe ca puroḍāśāsādhane ca kṛtsna eva
            mantraḥ prayoktavya iti prāptam /
            evaṃ prāpte ucyate-bhavedetadevaṃ yadyekavākyatāvagamapūrvaṃ sāmarthyāvadhāraṇamapi
            tu avadhṛtasāmarthyānāṃ padānāṃ praśliṣṭapaṭhitānāṃ sāmarthyavaśena prayojanaikatvenekavākyatvāvadhāraṇam
            /
            yāvanti padāni pradhānamekamarthamavagamayituṃ samarthāni vibhāge sākāṅkṣāṇi tānyekaṃ
            vākyam /
            anuṣṭheyaścārtho mantreṣu prakāśyamānaḥ pradhānam /
            sadanakaraṇapuroḍāśāsādane cānuṣṭheyatayā pradhāne /
            tayośca sadanakaraṇaṃ kalpayāmyanto mantraḥ samarthaḥ prakāśayituṃ puroḍāśāsādanaṃ
            ca tasminsīdetyādiḥ /
            tataśca yāvadekavākyatāvaśena sāmarthyamanumīyate tāvatpratītaṃ sāmarthyamekaikasya
            bhāgasyaikaikasminnarthe viniyojikāṃ śrutiṃ kalpayati /
            
            <p>
               tathāca śrutyaivaikaikasya bhāgasyaikatra viniyoge sati prakaraṇapāṭhopapattau na
               vākyakalpitaṃ liṅgaṃ viniyojikāṃ śrutimaparāṃ kalpayitumarhatītyekavākyatābuddhirutpannāpyābhāsībhavati
               liṅgena bādhanāt /<br />
               yatra tu virodhakaṃ liṅgaṃ nāsti tatra samavetārthaikadvitripadaikavākyatā padāntarāṇāmapi
               sāmarthyaṃ kalpayatīti bhavati vākyasya viniyojakatvam /<br />
               yathātraiva syonaṃ ta ityādīnām /<br />
               tasmādvākyālliṅgaṃ balīya iti siddham //
               </p>
         </p>
         
         
         <p>vākyaprakaraṇayorvirodhodāharaṇam /
            atra ca padānāṃ parasparāpekṣāvaśātkasmiṃścidviśiṣṭa ekasminnarthe paryavasitānāṃ
            vākyatvaṃ, labdhavākyabhāvanāṃ ca punaḥ kāryāntarāpekṣāvaśena vākyāntareṇa saṃbandhaḥ
            prakaraṇam /
            kartavyāyāḥ khalu phalabhāvanāyā labdhadhātvarthakaraṇāyā itikartavyatākāṅkṣāyā vacanaṃ</p>
         
         
         <p>prakaraṇamācakṣate vṛddhāḥ /
            yathā 'darśapūrṇamāsābhyāṃ svargakāmo yajeta'iti /
            etaddhi vacanaṃ prakaraṇam /
            tadetasmin svapadagaṇena kiyatyapyarthe paryavasite karaṇopakāralakṣaṇakāryāntarāpekṣāyāṃ
            'samidho yajati'ityādivākyāntarasaṃbandhaḥ /
            samidādibhāvanā hi svavidhyupahitāḥ puruṣe hitaṃ bhāvyamapekṣamāṇā viśvajitryāyena
            vānuṣaṅgato vārthavādato vā phalāntarāpratilambhena darśapūrṇamāsabhāvanāṃ nirvārayitumīśate
            /
            tasmāttadākāṅkṣāyāmupanipatitānyetāni vākyāni svakāryāpekṣāṇi tadapekṣitakaraṇopakāralakṣaṇaṃ
            kāryamāsādya nirvaṇvanti ca nirvārayanti ca pradhānam /
            so 'yamanayornaṣṭāśvadagdharathavatsaṃyogaḥ /
            tadevaṃ lakṣaṇayorvākyaprakaraṇayorvirodhodāharaṇaṃ sūktavākanigadaḥ /
            tatra hi paurṇamāsīdevatā amāvasyādevatāḥ samāmnātāḥ /
            tāśca na mitha ekavākyatāṃ gantumarhantīti liṅgena paurṇamāsīyāgādindrāgnīśabda utkraṣṭavyaḥ
            amāvāsyāyāṃ ca samavetārthatvātprayoktavyaḥ /
            athedānīṃ saṃdihyate-kiṃ yadindrāgnipadaikavākyatayā pratīyate 'avivṛdhethāṃ maho
            jyāyo 'kātām'iti tannotkraṣṭavyamutendrāgniśabdābhyāṃ sahotkraṣṭavyamiti /
            tatra yadi prakaraṇaṃ balīyastato 'panītadevatāko 'pi śeṣaḥ prayoktavyo 'tha vākyaṃ
            tato yatra devatāśabdastatraiva prayoktavyaḥ /
            kiṃ tāvatprāptamapanītadevatāko 'pi śeṣaḥ prayoktavyaḥ prakaraṇasyaivāṅgasaṃbandhapratipādakatvāt
            /
            phalavatī hi bhāvanā pradhānetikartavyatātvamāpādayati /
            tadupajīvanena śrutyādīnāṃ viśeṣasaṃbandhāpādakatvāt /
            ataḥ pradhānabhāvanāvacanalakṣaṇaprakaraṇavirodhe tadupajīvivākyaṃ bādhyata iti prāptam
            /
            evaṃ prāpta ucyate-bhavedetadevaṃ yadi viniyojyasvarūpasāmarthyamanapekṣya prakaraṇaṃ
            viniyojayet /
            api tu viniyogāya tadapekṣate 'nyathā pūṣādyanumantraṇamantrasya dvādaśopasattāyāśca
            notkarṣaḥ syāt /
            tadrūpālocanāyāṃ ca yadyadeva śīghraṃ pratīyate</p>
         
         
         <p>tattadbalavadviprakṛṣṭaṃ tu durbalam /
            tatra yadi tadrūpaṃ śrutyā liṅgena vākyena vānyatra viniyuktaṃ tataḥ</p>
         
         
         <p>prakaraṇaṃ bhaṅktvotkṛṣyate, pariśiṣṭaistu prakaraṇasyetikartavyatāpekṣā pūryate /
            atha svasya śīghrapravṛttaṃ śrutyādi nāsti tataḥ prakaraṇaṃ viniyojakam /
            yathā samidādeḥ /
            
            <p>
               tadiha prakaraṇādvākyasya śīghrapravṛttatvamucyate /<br />
               prakaraṇe hi svārthapūrṇānāṃ vākyānāmupakāryopakārakākāṅkṣāmātraṃ dṛśyate /<br />
               vākye tu padānāṃ pratyakṣasaṃbandhaḥ /<br />
               tataśca saha prasthitayorvākyaprakaraṇayoryāvatprakaraṇenaikavākyatā kalpyate tāvadvākyenābhidhānasāmarthyaṃ,
               yāvaditaratra vākyena sāmarthyaṃ tāvaditaratra sāmarthyena śrutiryāvaditaratra sāmarthyena
               śrutistāvadiha śrutyā viniyogastāvatā ca vicchinnāyāmākāṅkṣāyāṃ śrutyanumāne vihate
               prakaraṇenāntarā kalpitaṃ vilīyanta iti vākyabalīyastvāttaddevatāśeṣaṇāmapakarṣa eveti
               siddham //
               </p>
         </p>
         
         
         <p>kramaprakaraṇavirodhodāharaṇam /
            rājasūyaprakaraṇe pradhānasyaivābhiṣecanīyasya saṃnidhau śaunaḥśepopākhyānādyāmnātaṃ,
            tatkiṃ samastasya rājasūyasyāṅgamutabhiṣecanīyasya /
            yadi prakaraṇaṃ balīyastataḥ samastasya rājasūyasya, atha kramastato 'bhiṣecanīyasyaiveti,
            kiṃ tāvatprāptam /
            nākāṅkṣāmātraṃ hi saṃbandhahetuḥ /
            gāmānaya prāsādaṃ paśyeti gāmityasya kriyāmātrāpekṣiṇaḥ paśyetyanenāpi saṃbandhasaṃbhavādvinigamanābhāvaprasaṅgāt
            /
            tasmātsaṃnidhānaṃ saṃbandhakāraṇam /
            tathā cānayetyananaiva gāmityasya saṃbandho vinigamyate /
            naca saṃnidhānamapi saṃbandhakāraṇam /
            ayameti putro rājñaḥ puruṣo 'pasāryatāmityatra rājña ityasya putrapuruṣapadasaṃnidhānāviśeṣānmā
            bhūdavinigamanā /
            tasmādākāṅkṣā niścayaheturvaktavyā /
            atra putraśabdasya saṃbandhivacanatayā samutthitākāṅkṣasyāntike yadupanipatitaṃ saṃbandhyantarākāṅkṣaṃ
            padaṃ tasya tenaivākāṅkṣāparipūrteḥ puruṣapadena</p>
         
         
         <p>puruṣarūpamātrābhidhāyinā svatantreṇaiva na saṃbandhaḥ kintu pareṇāpasāryatāmityanenāpasaraṇīyāpekṣeṇeti
            /
            satyapi saṃnidhāne ākāṅkṣābhāvādasaṃbandhaḥ /
            tathā cābhāṇakaḥ-'taptaṃ taptena saṃbadhyate'iti /
            tathā cākāṅkṣitamapi na yāvatsaṃnidhāpyate tāvanna saṃbadhyate /
            tathā saṃnihitamapi yāvannākāṅkṣyate na tāvatsaṃbadhyata iti dvayoḥ saṃbandhaṃ prati
            samānabalatvātkramaprakaraṇayoḥ samuccayāsaṃbhavācca vikalpena rājasūyābhiṣecanīyayorviniyogaḥ
            śaunaḥśepopākhyānādīnāmiti prāptam /
            evaṃ prāpta ucyate-rājasūyake kathaṃbhāvāpekṣā hi pavitrādārabhya kṣatrasya dhṛtiṃ
            yāvadanuvartate /
            yathāca-'avicchinne kathaṃbhāve yatpradhānasya paṭhyate /
            anirjñātaphalaṃ karma tasya prakaraṇāṅgatā 'iti nyāyādrājasūyāṅgatā śaunaḥśepopākhyānādīnām
            /
            abhiṣecanīyasya tu svavākyopāttapadārthanirākāṅkṣasya saṃnidhipāṭhenākāṅkṣotthāpanīyā
            yāvattāvatsiddhākāṅkṣeṇa rājasūyenaikavākyatā kalpyate /
            
            <p>
               yāvaccābhiṣecanīyākāṅkṣyā tadekavākyatā kalpyate tāvatkḷptayā rājasūyaikavākyatā tadupakāratayā
               sāmarthyalakṣaṇaṃ liṅgaṃ yāvaccābhiṣecanīyaikavākyatayā liṅgaṃ kalpyate tāvatkḷptaliṅgaṃ
               viniyokrīṃ śrutiṃ kalpyati yāvadvākyakalpitena liṅgena śrutiritaratra kalpyate tāvatkḷptayā
               śrutyā viniyoge sati prakaraṇapāṭhopapattau saṃnidhānaparikalpitamantarā vilīyate
               /<br />
               pramāṇābhāve 'pratipatvāt /<br />
               prakaraṇinaśca rājasūyasya sarvadā buddhisāṃnidhyena tatsaṃnidherakalpanīyatvāt /<br />
               tasmātprakaraṇavirodhe kramasya bādha eva naca vikalpo durbalatvāditi siddham //
               </p>
         </p>
         
         
         <p>kramasamākhyayorvirodhodāharaṇam-pauroḍāśika iti samākhyāte kāṇḍe sānnāyyakrame ca
            śundhadhvaṃ daivyāya karmaṇa iti śundhanārtho mantraḥ samāmnātaḥ, tatra saṃdihyate
            kiṃ samākhyānasya balīyastvātpuroḍāśapātrāṇāṃ śundhane viniyoktavyaḥ, āho sānnāyyapātrāṇāṃ
            śundhane kramo balīyāniti /
            kintāvatprāptam /
            samākhyānāṃ balīya iti pauroḍāśikaśabdena hi puroḍāśasaṃbandhīnītyucyante tānyadhikṛtya
            pravṛttaṃ kāṇḍaṃ pauroḍāśikam /
            tataśca</p>
         
         
         <p>yāvatkrameṇa prakaraṇādyanumānaparamparayā saṃbandhaḥ pratipādanīyaḥ yāvatsamākhyayā
            śrutyaiva sākṣādeva sa pratipādita iti arthaviprakarṣeṇa kramātsamākhyaiva balīyasīti
            puroḍāśapātraśundhane mantraḥ prayoktavyaḥ na sānnāyyapātraśundhana iti prāptam /
            evaṃ prāpte 'bhidhīyate-samākhyānātkramo balavānarthaviprakarṣāditi /
            tathāhi-samākhyā na tāvatsaṃbandhasya vācikā kintu pauroḍāśaviśiṣṭaṃ kāṇḍamāha /
            tadviśiṣṭatvānyathānupapattyā tu saṃbandhaḥ kāṇḍasyānumīyate na tu sākṣānmantrabedasya
            /
            taddhāreṇa ca tanmadhyapātino mantrabhedasyāpi tadanumānam /
            na cāsau saṃbandho 'pi śrutyaiva śeṣaśeṣibhāvaḥ pratīyate /
            api tu saṃbandhamātram /
            tasmācchrutisādṛśyamasya dūrāpetamiti krameṇa nāsya spardhocitā /
            tatrāpi ca sāmānyato darśapūrṇamāsaprakaraṇāpāditaidamarthyasya śaunaḥśepopākhyānādivaccārādupakārakatayā
            prakṛtamātrasaṃbandhānupapattiḥ /
            mantrasya prayogasamavetārthasmāraṇena sāmavāyikāṅgatvāt /
            tathāca yaṃ</p>
         
         
         <p>kañcitprakṛtaprayogagatamarthaṃ prakāśayato 'sya prakaraṇāṅgatvamaviruddhamiti viśeṣāpekṣāyāṃ
            sānnāyyakramaḥ sānnāyyaṃ prati prakaraṇādyanumānadvāreṇa viniyogaṃ kalpayitumutsahate
            na tu samākhyānam /
            tasya durbalatvāt /
            tathāhi-samākhyā saṃbandhanibandhanā sati tatsidhyarthaṃ saṃnidhimupakalpayati yāvattādvaidikena
            pratyakṣadṛṣṭena saṃnidhānenākāṅkṣā kalpyate /
            yāvacca kḷptena saṃnidhānenākāṅkṣā kalpyate tāvaditaratra kḷptayākāṅkṣayaikavākyatā
            yāvacca kḷptayākāṅkṣaikavākyatā tāvaditaratraikavākyatayā kḷptayopakārasāmarthyam
            /
            yāvaccātraikavākyatayopakārasāmarthyaṃ tāvaditaratra liṅgena viniyojikā śrutiḥ /
            yāvadatra liṅgena viniyojikā śrutistāvaditaratra kḷptayā śrutyā viniyoga iti tāvataiva</p>
         
         
         <p>
            prakaraṇapāṭhopapatteḥ sarvaṃ samākhyānakalpitaṃ vicchinnamūlatvāllūyamānaśasyamiva
            nirbījaṃ bhavati /<br />
            puroḍāśābhidhāyakamantrābāhulyātkāṇḍasya pauroḍāśikasamākhyeti mantavyam /<br />
            'ekadvitricatuṣpañcavastvantarayakāritam /<br />
            śrutyarthaṃ prati vaiṣamyaṃ liṅgādīnāṃ pratīyate //
            </p>
         
         
         <p>
            'ityarthaviprakarṣa uktaḥ /<br />
            tatrāpi ca 'bādhikaiva śrutirnityaṃ samākhyā bādhyate sadā /<br />
            madhyamānāṃ tu bādhyatvaṃ bādhakatvamapekṣayā //
            </p>
         
         
         <p>'iti viśeṣa ukto vṛddhaiḥ /
            tadvayaṃ vistarādbibhyato 'pi prathamatantrānabhijñānukampayā nighnā vistare patitāḥ
            sma ityuparamyate /
            tasmādyathānujñāpanānujñayoḥ prajñātakramayorupahūta upahūyasvetyevaṃ mantrāvāmnātau
            deśasāmānyāttathaivāṅgatayā prāpnutaḥ /
            upahūta iti liṅgato 'nujñāmantro nānujñāpane upahūyasveti ca liṅgato 'nujñāpano ca
            mantro nānujñāyām /
            tadiha liṅgena kramaṃ bādhitvā viparītaṃ śeṣatvamāpādyate /
            yāvaddhi sthānena prakaraṇamutpādyaikavākyatvaṃ kalpyate tāvalliṅgena śrutiṃ kalpayitvā
            sādhito viniyoga iti akalpitaliṅgaśruteḥ kramasya bādhaḥ /
            tadvadihāpi viniyoge pratyekāntaritena liṅgena caturantaritasya vidyākramasya bādha
            iti /
            yadyapi prathamatantra evāyamartha upapāditastathāpi virodhe tadupapādanamiha tvavirodhaḥ
            /
            nahi liṅgenābhicārikakarmasaṃbandhaḥ vidyāsaṃbandhena kramakṛtena virudhyate /
            naca viniyuktaviniyogalakṣaṇo 'tra virodho bṛhaspatisave 'pi tatprasaṅgāt /
            athaiva pratītivirodho naca vastuvirodhaḥ sa vidyāyāṃ viniyoge 'pi tulyaḥ /
            tasmādavirodhādvedhādimantrasyopāsanāṅgatvamityastyabhyadhikā śaṅkā /
            tatrocyate-'nahi liṅgavirodhena kramabādho 'bhidhīyate /
            kintu liṅgaparicchinne na kramaḥ kalpanākṣamaḥ' /
            prakaraṇapāṭhopapattyā hi śrutiliṅgatvākyaprakaraṇairaviniyuktaḥ krameṇa prakaraṇavākyaliṅgaśrutikalpanāprāṇālikayā
            viniyujyate /
            tadā viniyuktasya prakaraṇapāṭhānarthakyaprasaṅgāt /
            upapādite tu śrutyādibhi prakaraṇapāṭhe kṣīṇatvādarthāpatteḥ kramo na</p>
         
         
         <p>svocitāṃ pramāmutpādayitumarhati pramitsābhāvāditi /
            bṛhaspatisavasya tu ktvāśrutireva dhātusaṃbandhādhikārakātsamānakartṛkatāyāṃ vihitā
            saṃyogapṛthaktvena viniyuktamapi viniyojayantī na śakyā śrutyantareṇa niroddhuṃ svapramāmiti
            vaiṣamyam /
            tadidamuktam-
            <span class="bold">vājapeye tu bṛhaspatisavasya spaṣṭaṃ viniyogāntaramiti /
               api caiko 'yaṃ pravargya iti /</span>
            tulyabalatayā bṛhaspatisavasya tulyatāśaṅkāpākaraṇadvāreṇa samuccayo na tu pṛthaguktitayā
            parasparāpekṣatvāditi /
            saṃnidhipāṭhamupapādayati-
            <span class="bold">araṇyādivacanavāditi</span> //25//</p>
         
         
         
         
         
         <p>START BsVBh_3,3.15.26</p>
         
         
         <p class="bold">hānau tūpāyanaśabdaśeṣatvāt kuśāc chandaḥstutyupagānavat tad uktam | BBs_3,3.26 |</p>
         
         <p>yatra hānopāyane śrūyete tatrāvivādaḥ saṃnipāte yatrāpyupāyanamātraśravaṇaṃ tatrāpi
            nāntarīyakatayā hānamākṣiptamityasti saṃnipātaḥ /
            yatra tu hānamātraṃ sakṛtaduṣkṛtayoḥ śrutaṃ na śrūyate upāyanaṃ, tatra kimupāyanamupādānaṃ
            saṃnipatenna veti saṃśayaḥ /
            atra pūrvapakṣaṃ gṛhṇāti-
            <span class="bold">asaṃnipāta iti /</span><br />
            syādetat /
            yathā śrūyamāṇamekatra śākhāyāmupāsanāṅgaṃ tasminnevopāsane śākhāntare 'śrūyamāṇamupasaṃhriyate
            /
            evaṃ śākhāntaraśrutamupāyanamupasaṃhariṣyata ityata āha-
            <span class="bold">vidyāntaragocaratvācceti /</span><br />
            ekatve hyupāsanakarmaṇāmanyatra śrutānāmapyanyatra samavāyo ghaṭate /
            na tvihopāsanānāmekatvaṃ, saguṇanirguṇatvena bhedādityarthaḥ /
            nanu yathopāyanaṃ śrutaṃ hānamupasthāpayatyevaṃ hānamapi upāyanamityata āha-
            <span class="bold">api cātmakartṛkamiti /</span>
            grahaṇaṃ hi na svāmino 'pagamamantareṇa bhavatīti grahaṇādapagamasiddhiravaśyaṃbhāvinī
            /</p>
         
         
         <p>apagamastvasatyapyanyena grahaṇe dṛṣṭo yathā prāyaścittenāpagatirenasa iti /
            kartṛbhedakathanaṃ tvetadupodbalānārthaṃ na punaravaśyaṃbhāvasya prayojakamupāyanenānaikāntyāditi
            /
            siddhāntamupakramate-
            <span class="bold">asyāṃ prāptāviti /</span>
            ayamasyārthaḥ-karmāntare vihitaṃ hi na karmāntara upasaṃhriyate pramāṇābhāvāt /
            yatpunarna vidhīyate kintu stutyarthaṃ siddhatayā saṃkīrtyate tadasati bādhake devatādhikaraṇanyāyena
            śabdataḥ pratīyamānaṃ parityaktumaśakyam /
            tathāca vidhūtayoḥ sakṛtaduṣkṛtayornirguṇāyāṃ</p>
         
         
         <p>vidyāyāmaśvaromādivatkiṃ bhavatvityākāṅkṣāyāṃ na tāvatprāyaścitteneva tadvilayasaṃbhavastathā
            satyaśvaromarāhudṛṣṭāntānupapatteḥ /
            na jātvaśvaromarāhumukhayorvilayanamasti /
            api tvaśvacandrābhyāṃ vibhāgaḥ /
            naca naṣṭe</p>
         
         
         <p>vidhūnanapramocanārthasaṃbhavaḥ /
            tasmādarthavādasyāpekṣāyāṃ śabdasaṃnidhikṛto 'pi viśeṣa upāyanaṃ buddhau saṃnidhāpayituṃ
            śaknotyapekṣāṃ pūrayitumiti /
            nirguṇāpi vidyā hānopāyanābhyāṃ stotavyā /
            stutiprakarṣastu prayojanaṃ na pramāṇam /
            aprakarṣe 'pi stutyupapatteḥ /
            na cārthavādāntarāpekṣārthavādāntarāṇāṃ na dṛṣṭā /
            naca tairna pūraṇamityāha-
            <span class="bold">prasiddhā ceti /
               vidyāstutyarthatvāccāsyopāyanavādasyeti /</span>
            yadyapyanyadīye api sukṛtaduṣkṛte anyasya phalaṃ prayacchataḥ, yathā putrasya śrāddhakarma
            pitustṛptiṃ yathā ca piturvaiśvānarīyeṣṭiḥ putrasya /
            nāryāśca surāpānaṃ bharturnarakam /
            tathāpyanyadīye api sukṛtaduṣkṛte sākṣādanyasminna saṃbhavata ityāśayena śaṅkā /
            phalataḥ prāptyā stutiriti parihāraḥ /
            <span class="bold">guṇopasaṃhāravivakṣāyām</span> ityapi na svarūpataḥ sukṛtaduṣkṛtasaṃcārābhiprāyam /
            nanu vidyāguṇopasaṃhārādhikāre ko 'yamakāṇḍe stutyarthavicāra itiśaṅkāmupasaṃhārannapākaroti-
            <span class="bold">tasmādguṇopasaṃhāravicāraprasaṅgenet i /</span><br />
            vidyāguṇopasaṃhāraprasaṅgataḥ stutiguṇopasaṃhāro vicāritaḥ /
            prayojanaṃ copāsake sauhārdamācaritavyaṃ na tvasauhārdamiti chanda evācchanda ācchādanādācchando
            bhavati /
            <span class="bold">yathaiva cāviśeṣeṇopagānamiti /</span>
            ṛtvija</p>
         
         
         <p>upagāyantītyaviśeṣeṇopagānamṛtvijām /
            bhāllavinastu viśeṣeṇa nādhvaryupagāyatīti /
            tadetasmādbhāllavināṃ vākyamṛtvija upagāyantītyetaccheṣaṃ vijñāyate /
            etaduktaṃ bhavati-adhvaryuvarjitā ṛtvija upagāyantīti /
            kasmātpunarevaṃ vyākhyāyate /
            nanu svatantrāṇyeva santu vākyānītyata āha-
            <span class="bold">śrutyantarakṛtamiti /</span><br />
            aṣṭadoṣaduṣṭavikalpaprasaṅgabhayena vākyāntarasya vākyāntaraśeṣatvamatrabhavato jaiminerapi
            saṃmatamityāha-
            <span class="bold">taduktaṃ dvādaśalakṣaṇyām /</span>
            'api tu vākyaśeṣaḥ syādanyāyyatvādvikalpasya vidhīnāmekadeśaḥ syāt'ityetadeva sūtramarthadvāreṇa
            paṭhati-
            <span class="bold">api tu vākyaśeṣatvāditaraparyudāsaḥ syātpratiṣedhe vikalpaḥ</span> syātsa cānyāyya iti śeṣaḥ /
            evaṃ kila śrūyate-'eṣa vai saptadaśaḥ prajāpatiryajñe yajñe 'nvāyatta'iti /
            tato nānuyājeṣu yeyajāmahaṃ karotīti /
            tadatrānārabhya kañcidyajñaṃ yajñeṣu yeyajāmahakaraṇamupadiṣṭam /
            tadupadiśya cāmnātaṃ nānuyājeṣviti /
            tatra saṃśayaḥ-kiṃ vidhipratiṣedhayorvikalpa uta paryudāso 'nuyājavarjiteṣu yeyajāmahaḥ
            kartavya iti /
            mā bhūdarthaprāptasya śāstrīyeṇa niṣedhe vikalpaḥ /
            dṛṣṭaṃ hi tādātvikīmasya sundaratāṃ gamayati nāyatau doṣavattāṃ niṣedhati /
            tasya tatraudāsīnyāt /
            niṣedhaśāstraṃ tu tādātvikaṃ saundaryamabādhamānameva pravṛttyunmukhaṃ naraṃ nivārayadāyatyāmasya
            duḥkhaphalatvamavagamayati /
            yathāha-'akartavyo duḥkhaphalaḥ'iti /
            tato rāgataḥ pravṛttamapyāyatyāṃ duḥkhato bibhyataṃ puruṣaṃ śaknoti nivārayitumiti
            balīyān śāstrīyaḥ pratiṣedho gārataḥ pravṛtteriti na tayā vikalpamarhati /
            śāstrīyau tu vidhiniṣedhau tulyabalatayā ṣoḍaśigrahaṇavadvikalpyete /
            tatra hi vidhidarśanātpradhānasyopakārabhūyastvaṃ kalpyate /
            niṣedhadarśanācca vaiguṇye 'pi</p>
         
         
         <p>phalasiddhiravagamyate /
            tathāha-'arthaprāptavaditi cenna tulyatvādubhayaṃ śabdalakṣaṇaṃ'iti /
            naca vācyaṃ yāvadyajatiṣu yeyajāmahakaraṇaṃ yāvadyajatisāmānyadvāreṇānuyājaṃ yajativiśeṣamupasarpati
            tāvadanuyājagatena niṣedhena tanniṣiddhamiti śīghrapravṛtteḥ sāmānyaśāstrādviśeṣaniṣedho
            balavāniti /
            yato bhavatvevaṃvidhiṣu brāhmaṇebhyo dadhi dīyatāṃ takraṃ kauṇḍinyāyeti /
            tatra takravidhirna dadhividhimapekṣate pravartitumiha tu prāptipūrvakatvāpratiṣedhasya
            yeyajāmahasya cānyato 'prāptestanniṣedhena niṣedhaprāptyai tadvidhirapekṣaṇīyaḥ /
            naca sāpekṣatayā niṣedhādvidhireva balīyānityatulyaśiṣṭatayā na vikalpaḥ kintu niṣedhasyaiva
            bādhanamiti sāṃprataṃ, tathā sati niṣedhaśāstraṃ pramattagītaṃ syāt /
            naca tadyuktaṃ tulyaṃ hi sāṃpradāyikam /
            naca na tau paśau karotītivadarthavādatā /
            asamavetārthatvāt /
            paśau hi nājyabhāgau sta ityupapadyate /
            na cātra tathā yeyajāmahābhāvaḥ, yajatiṣu yeyajāmahavidhānāt /
            anuyājānāṃ ca tadbhāvāt /
            naca paryudāsastadānanuyājeṣviti, kātyāyanamatena niyamaprasakteḥ /
            tasmādvihitapratiṣiddhatayā vikalpa iti prāptam /
            evaṃ prāpta ucyate-uktaṃ ṣoḍaśigrahaṇayorvikalpa iti /
            nahi tatrānyā gatirasti /
            tenāṣṭādoṣaduṣṭo 'pi vikalpa āsthīyate pakṣe 'pi prāmāṇyānmā bhūtpramatagītateti /
            iha tu paryudāsenāpyupapattau saṃbhavantyāmanyāyyaṃ vikalpāśrayaṇamayuktam /
            evaṃ hi tadā nañaḥ saṃbandho 'nanuyājeṣu yajatiṣvanuyājavartiteṣu yeyajāmahaḥ kartavya
            iti /
            kimato yadyavam /
            etadato bhavati-nānuyājeṣvityetadvākyamaparipūrṇaṃ sākāṅkṣaṃ pūrvavākyaikadeśena saṃbhantsyate
            yadetadyeyajāmahaṅkarotītyetannānuyājeṣu yāvaduktaṃ syādanuyājavarjiteṣviti tāvaduktaṃ</p>
         
         
         <p>bhavati nānuyājeṣviti /
            tathāca yajitiviśeṣaṇārthatvādananuyājavidhirevāyamiti pratiṣedhābhāvānna vikalpaḥ
            /
            na cābhiyuktatarapāṇinivirodhe kātyāyanasyāsadvāditvaṃ nityasamāsavādinaḥ saṃbhavati
            /
            sa hi vibhāṣādhikāre samāsaṃ śāsti /
            tasmādanuyājavarjiteṣu yeyajāmahavidhānamiti siddham /</p>
         
         
         <p>varṇakāntaramāha-
            <span class="bold">athavaitāsviti /</span>
            yathā hi sukṛtaduṣkṛtayoramūrtayoḥ kalpanaṃ nāñjasaṃ mūrtyanuvidhāyitvātkampasya /
            tathānyadīyayoranyatra saṃcāro 'pyanupapanno 'mūrtatvādeva /
            tasmādyatra vidhūnanamātraṃ śrutaṃ tatra kampanena varaṃ svakāryārambhāccālanamātrameva
            lakṣyatāṃ na tu tato 'pagatyānyatra saṃcāraḥ kalpanāgauravaprasaṅgāt /
            tasmātsvakāryārambhāccālanaṃ vidhūnanamiti prāpte 'bhidhīyate-yatra tāvadupāyanaśrutistatrāvaśyaṃ
            tyāgo vidhūnanaṃ vaktavyam /
            kvacidapi cedvidhūnanaṃ tyāge vartate tathā satyanyatrāpi tatraiva vartitumarhati
            /
            evaṃ hi na varteta yadi vidhūnanamiha mukhyaṃ labhyeta /
            na caitadasti /
            tatrāpi svakāryāccālanasya lakṣyamāṇatvāt /
            naca prāmāṇikaṃ kalpanāgauravaṃ lohagandhitāmācarati /
            apicānekārthatvāddhātūnāṃ tyāge 'pi vidhūyate mukhyameva bhaviṣyati /
            
            <p>
               prācuryeṇa tyāge 'pi loke prayogadarśanāt /<br />
               vinigamanahetorabhāvāt /<br />
               gaṇakārasya copalakṣaṇatvenāpyarthanirdeśasya tatra darśanāt /<br />
               tasmāddhānārtha evātreti yuktam //26//
               </p>
         </p>
         
         
         
         
         
         <p>START BsVBh_3,3.16.27</p>
         
         
         <p class="bold">sāṃparāye tartavyābhāvāt tathā hy anye | BBs_3,3.27 |</p>
         
         <p>nanu pāṭhakramādardhapathe sukṛtaduṣkṛtataraṇe pratīyete /
            vidyāsāmarthyācca prāgevāvagamyete /
            tathā śāṭhyāyanināṃ tāṇḍināṃ ca śruteḥ /
            śrutyarthau ca pāṭhakramādbalīyāṃsau, 'agnihotraṃ juhoti yavāgūṃ pacati'ityatra yathā
            /
            tasmātpūrvapakṣābhāvādanārabhyametat /
            atrocyate /
            naitatpāṭhakramamātramapi tu śrutistatsukṛtaduṣkṛte vidhūnuta iti /
            taditi hi sarvanāma tasmādarthe sannihitaparāmarśakaṃ tasya hetubhāvamāha /
            sannihitaṃ ca yadanantaraṃ</p>
         
         
         <p>śrutam /
            taccārdhapathavarti virajānadīmano 'bhigamanamityardhapatha eva sukṛtaduṣkṛtatyāgaḥ
            /
            naca śrutyantaravirodhaḥ /
            ardhapathe 'pi pāpavidhūnane brahmalokasaṃbhavātprākkālatopapatteḥ /
            evaṃ śāṭhyāyanināmapyavirodhaḥ /
            nahi tatra jīvanniti vā jīvata iti vā śrutam /
            tathā cārdhapatha eva sukṛtaduṣkṛtavimokaḥ /
            evañca na paryaṅkavidyātastatprakṣaya iti pūrvaḥ pakṣaḥ /
            rāddhāntastu vidyāsāmarthyavidhūtakalmaṣasya jñānavata uttareṇa pathā gacchato brahmaprāptirna
            cāprakṣīṇakalmaṣasyottaramārgagamanaṃ saṃbhavati /
            yathā yavāgūpākātprāgnāgnihotram /
            yamaniyamādyanuṣṭhānasahitāyā vidyāyā uttareṇa mārgeṇa paryaṅkasthabrahmaprāptyupāyatvaśravaṇāt
            /
            aprakṣīṇapāpmanaśca tadanupapatteḥ /
            vidyaiva tādṛśī kalmaṣaṃ kṣapayati kṣapitakalmaṣaṃ cottaramārgaṃ prāpayatīti kathamardhapathe
            kalmaṣayaḥ /
            tasmātpāṭhakramabādhenārthakramo 'nusartavyaḥ /
            nanu na pāṭhakramamātramatra, taditi sarvanāmaśrutyā saṃnihitaparāmarśādityuktam /
            
            <p>
               tadayuktaṃ, buddhisaṃnidhānamātramatropayujyate nānyat, taccānantarasyeva vidyāprakaraṇādvidyāyā
               apīti samānā śrutirubhayatrāpīti /<br />
               arthapāṭhau pariśiṣyete tatra cārtho balīyāniti /<br />
               naca tāṇḍyādiśrutyavirodhaḥ pūrvapakṣe /<br />
               aśva iva romāṇi vidhūyeti hi svatantrasya puruṣasya vyāpāraṃ brūte, naca paretasyāsti
               svātantryam, tasmāttadvirodhaḥ //27//
               </p>
         </p>
         
         
         
         
         
         <p>START BsVBh_3,3.16.28</p>
         
         
         <p class="bold">chandata ubhayāvirodhāt | BBs_3,3.28 |</p>
         
         <p>kebhyaścitpadebhya idaṃ sūtram /
            nanu yathā paretasyottareṇa pathā brahmaprāptirbhavatīti vidyāphalamevaṃ tasyaivārdhapathe
            sukṛtaduṣkṛtahānirapi bhaviṣyatīti śaṅkāpadāni tebhya uttaramidaṃ sūtram /
            tadvyācaṣṭe-
            <span class="bold">yadi ca dehādapasṛptasyeti /</span>
            vidyāphalamapi brahmaprāptirnāparetasya bhavitumarhati śaṅkāpadebhyaḥ /
            yathāhuḥ-nājanitvā tatra gacchantīti /
            sukṛtaduṣkṛtaprakṣayastu satyapi naraśarīre saṃbhavatīti samarthasya hetoryamaniyamādisahitāyā
            vidyāyāḥ karyakṣayāyogādyukto jīvata eva sukṛtaduṣkṛtakṣaya iti siddham /
            chandataḥ svacchandataḥ svecchayeti yāvat /
            svecchayānuṣṭhānaṃ yamaniyamādisahitāyā vidyāyāḥ /
            <span class="bold">tasya</span> jīvataḥ puruṣasya syānna mṛtasya /
            tatpūrvakaṃ casukṛtaduṣkṛtahānaṃ syājjīvata eva /
            samarthasya kṣepāyogāt /
            evaṃ kāraṇānantaraṃ kāryotpāde sati nimittanaimittakayostadbhāvasyopapattistāṇḍiśāṭhyāyaniśrutyośca
            saṃgatiritarathā svātantryābhāvenāsaṃgatiruktā syāt /
            tadanenobhayāvirodho vyākhyātaḥ /
            
            <p>
               ye tu parasya viduṣaḥ sukṛtaduṣkṛte kathaṃ paratra saṃkrāmata iti śaṅkottaratayā sūtraṃ
               vyācakhyuḥ /<br />
               chandataḥ saṃkalpata iti śrutismṛtyoravirodhādeva /<br />
               na tvatrāgamagamyer'the svātantryeṇa yuktirniveśanīyete /<br />
               teṣāmadhikaraṇaśarīrānupraveśe saṃbhavatyarthāntaropavarṇanamasaṅgatameveti //28//
               </p>
         </p>
         
         
         
         
         
         <p>START BsVBh_3,3.17.29.-30
            <span class="bold">gater arthavattvam ubhayathānyathā hi virodhaḥ | BBs_3,3.29 |</span>
            yathā hānisaṃnidhāvupāyanamanyatra śrutamiti, yatrāpi kevalā hāniḥ śrūyate tatrāpi
            upāyanamupasthāpayatyevaṃ tatsannidhāveva devayānaḥ panthāḥ śruta iti yatrāpi sukṛtaduṣkṛtahāniḥ
            kevalā śrutā tatrāpi devayānaṃ panthānamupasthāpayitumarhati /
            naca nirañjanaḥ paramaṃ sāmyamupaitītyanena virodhaḥ /
            devayānena pathā brahmalokaprāptau nirañjanasya paramasāmyopapatteḥ /
            tasmāddhānimātre devayānaḥ panthāḥ saṃbadhyata iti prāptam /
            evaṃ prāpta ucyate-vidvān puṇyapāpe vidhūyanirañjanaḥ paramaṃ sāmyamupaitīti hi viduṣo
            vidhūtapuṇyapāpasya vidyayā kṣemaprāptimāha /
            bhramanibandhano 'kṣemo yāthātmyajñānalakṣaṇayā vidyayā vinivartanīyaḥ /
            nāsau deśaviśeṣamapekṣate /
            nahi jātu rajjau sarpabhramanivṛttaye samutpannaṃ rajjutattvajñānaṃ deśaviśeṣamapekṣate
            /
            vidyotpādasyaiva svavirodhyavidyānivṛttirūpatvāt /
            naca vidyotpādāyā brahmalokaprāptirapekṣaṇīyā /
            yamaniyamādiviśuddhasattvasyehaiva śravaṇādibhirvidyotpādāt /
            yadi paramārabdhakāryakarmakṣapaṇāya śarīrapātāvadhyapekṣeti na devayānenāstīhārtha
            iti śrutidṛṣṭavirodhānnāpekṣitavya iti /
            asti tu paryaṅkavidyāyāṃ tasyārtha ityuktaṃ dvitīyena sūtreṇeti /
            ye tu yadi puṇyamapi nivartate kimarthā tarhi gatarityāśaṅkya sūtramavatārayanti /
            gaterarthavattvamubhayathā duṣkṛtanivṛttyā sukṛtanivṛttyā ca /
            yadi punaḥ puṇyamanuvarteta brahmalokagatasyāpīha puṇyaphalopabhogāyavṛttiḥ syāt /
            tathā caitena pratipādyamānāgatyanāvṛttiśrutivirodhaḥ /
            
            <p>
               tasmādduṣkṛtasyeva sukṛtasyāpi prakṣaya iti taiḥ punaranāśaṅkanīyamevāśaṅkitam /<br />
               vidyākṣiptāyāṃ hi gatau keyamāśaṅkā yadi kṣīṇasukṛtaḥ kimarthamayaṃ yātīti /<br />
               nahyeṣā sukṛtanibandhanā gatirapi tu vidyānibandhanā /<br />
               tasmādvṛddhoktamevopavarṇanaṃ sādhviti //29//
               </p>
         </p>
         
         
         
         
         
         <p>START BsVBh_3,3.17.31</p>
         
         
         <p class="bold">aniyamaḥ sarvāsām avirodhaḥ śabdānumānābhyām | BBs_3,3.31 |</p>
         
         <p>prakaraṇaṃ hi dharmāṇāṃ niyāmakam /
            yadi tu tannādriyate tato darśapūrṇamāsajyotiṣṭomādidharmāḥ saṃkīryeran /
            naca teṣāṃ vikṛtiṣu sauryādiṣu dvādaśāhādiṣu codakataḥ prāptiḥ /
            sarvatraupadeśikatvāt /
            naca darvihomasyāprakṛtivikārasyādharmakatvam /
            naca sarvadharmayuktaṃ karma kiñcidapi śakyamanuṣṭhātum /
            na caivaṃ sati śrutyādayo 'pi viniyojakāsteṣāmapi hi prakaraṇena sāmānyasaṃbandhe
            sati viniyojakatvāt /
            yatrāpi vināprakaraṇaṃ śrutyādibhyo viniyogo 'vagamyate tatrāpi tannirvāhāya prakaraṇasyāvaśyaṃ
            kalpanīyatvāt /
            tasmātprakaraṇaṃ viniyogāya</p>
         
         
         <p>tanniyamāya cāvaśyābhyupetavyamanyathā śrutyadīnāmaprāmāṇyaprasakteḥ /
            tasmādyāsvevopāsanāsu devayānaḥ pitṛyāṇo vā panthā āmnātastāsveva na tūpāsanāntareṣu
            tadanāmnānāt /
            naca 'ye ceme 'raṇye śraddhātapa ityupāsate'iti sāmānyavacanātsarvavidyāsu tatpathaprāptiḥ
            /
            śraddhātapaḥparāyaṇānāmeva tatra tatpathaprāptiḥ śrūyate, na tu vidyāparāyaṇānām /
            apicaivaṃ satyekasyāṃ vidyāyāṃ mārgopadeśaḥ sarvāsu vidyāsvityekatraiva mārgopadeśaḥ
            kartavyo na vidyāntare /
            vidyāntare ca śrūyate /
            tasmānna sarvopāsanāsu pathiprāptiriti prāptam /
            evaṃ prāpte ucyate-'ye ceme 'raṇye śraddhātapa ityupāsate'iti na śraddhātapomātrasya
            pathiprāptimāhāpi tu vidyayā tadārohantītyatra nāvidvāṃsastapasvina iti kevalasya
            tapasaḥ śraddhāyāśca tatprāptipratiṣedhādvidyāsahite śraddhātapasī tatprāpyupāyatayā
            vadan vidyāntarīlānāmapi pañcāgnividyāvidbhiḥ samānamārgatāṃ darśayati /
            tathānyatrāpi pañcāgnividyādhikāre 'bhidhīyate-'ya evametādvidurye cāmī araṇye śraddhāṃ
            satyamupāsate'iti /
            satyaśabdasya brahmaṇyevānapekṣapravṛttitvāt /
            tadeva hi satyamanyasya mithyātvena kathañcidāpekṣikasatyatvāt /
            pañcāgnividāṃ cetthaṃvittayaivopāttatvāt /
            vidyāsāhacaryācca vidyāntaraparāyaṇānāmevedamupādānaṃ nyāyyam /
            
            <p>
               mārgadvayabhraṣṭānāṃ cādhogatiśravaṇāt /<br />
               tatrāpi ca yogyatayā devayānasyaivehādhvano 'bhisaṃbandhaḥ /<br />
               etaduktaṃ bhavati-bhavetprakaraṇaṃ niyāmakaṃ yadyaniyamapratipādakaṃ vākyaṃ śrautaṃ
               smārtaṃ vā na syādasti tu tattasya ca prakaraṇādbalīyastvam /<br />
               tasmādaniyamo vidyāntareṣvapi saguṇeṣu devayānaḥ panthā asakṛnmārgopadeśasya ca prayojanaṃ
               varṇitaṃ bhāṣyakṛteti //31//
               </p>
         </p>
         
         
         
         
         
         <p>START BsVBh_3,3.19.32</p>
         
         
         <p class="bold">yāvadadhikāram avasthitir ādhikārikāṇām | BBs_3,3.32 |</p>
         
         <p>saguṇāyāṃ vidyāyāṃ cintāṃ kṛtvā nirguṇāyāṃ cintayati /
            nirguṇāyāṃ vidyāyāṃ nāpavargaḥ palaṃ bhavitumarhati /
            śrutismṛtītihāsapurāṇeṣu viduṣāmapyapāntaratamaḥprabhṛtīnāṃ tattaddehaparigrahaparityāgau
            śrūyete /
            tadapavargaphalatve nopapadyate /
            apavṛktasya tadanupapatteḥ /
            upapattau vā tallakṣaṇāyogāt /
            apunarāvṛttirhi tallakṣaṇam /
            tena satyāmapi vidyāyāṃ tadanupapatterna mokṣaḥ /
            phalaṃ, vidyāyāṃ vibhūtayastu tāstāstasyāḥ phalam /
            apunarāvṛttiśrutiḥ punastatpraśaṃsārtheti manyate /
            naca 'tāvadevāsya ciraṃ yāvanna vimokṣye 'tha saṃpatsye'iti śruterviduṣo dehapātāvadhipratīkṣāvadvasiṣṭhādīnāmapi
            prārabdhakarmaphalopabhogapratīkṣeti sāṃpratam /
            yena hi karmaṇā vasiṣṭhādīnāmārabdhaṃ śarīraṃ tatpratīkṣā syāt /
            tathāca na śarīrāntaraṃ te gṛhṇīyuḥ /
            naca tāvadeva ciramityetadapyārjavena ghaṭate /
            samarthahetusaṃnidhau kṣepāyogāt /
            tasmādetadapi vidyāstutyaiva gamayitavyam /
            tasmānnāpavargo vidyāphalam /
            
            <p>
               tathā cāpavargākṣepeṇa pūrvaḥ pakṣaḥ /<br />
               atra ca pākṣikaṃ mokṣahetutvamityāpātataḥ, ahetutvaṃ veti tu pūrvapakṣatattvam /<br />
               rāddhāntastu-vidyākarmasvanuṣṭhānatoṣiteśvaracoditam /<br />
               adhikāraṃ samāpyaite pratiśanti paraṃ padam //
               </p>
         </p>
         
         
         <p>nirguṇāyāṃ vidyāyāmapavargalakṣaṇaṃ śrūyamāṇaṃ na stutimātratayā vyākhyāyamucitam
            /
            paurvāparyaparyālocane bhūyasīnāṃ śrutīnāmatraiva tātparyāvadhāraṇāt /
            naca yatra tātparyaṃ tadanyathayituṃ yuktam /
            uktaṃ hi 'na vidhau paraḥ śabdārtha'iti /
            naca viduṣāmapāntaratamaḥprabhṛtīnāṃ tattaddehasaṃtārātsatyāmapi brahmavidyāyāmanirmokṣānna
            brahmavidyā mokṣasya heturiti sāmpratam /
            hetorapi sati pratibandhe kāryānupajano na hetubhāvamapakāroti /
            nahi vṛntaphalasaṃyogapratibaddhaṃ gurutvaṃ na patanamajījanaditi pratibandhāpagame
            tatkurvanna taddhetuḥ /
            naca na setupratibandhānāmapāṃ nimnadeśānabhisarpaṇamiti setubhede na nimnamabhisarpanti
            /
            tadvadihāpi vidyākarmārādhanāvarjiteśvaravihitādhikārapadapratibaddhā brahmavidyā
            yadyapi na muktiṃ dattavatī tathāpi tatparisamāptau pratibandhavigame dāsyati /
            yathā hi prārabdhavipākasya karmaṇaḥ prakṣayaṃ pratīkṣamāṇaścaramadehasamutpannabrahmasākṣātkāro
            'pi dhriyate 'tha tatprakṣayānmokṣaṃ prāpnoti /
            evaṃ prārabdhādhikāralakṣaṇaphalavidyākarmā puruṣo vasiṣṭhādirvidvānapi tatkṣayaṃ
            pratīkṣamāṇo yugupatkrameṇa vā tattaddehaparigrahaparityāgau kurvanmukto 'pyanābhogātmikayā
            prakhyayā sāṃsārika ava viharati /
            tadidamuktam-
            <span class="bold">sakṛtpravṛttameva hi te karmāśayamadhikāraphaladānāyeti /</span><br />
            prārabdhavipākāni tu karmāṇi varjayitvā vyapagatānijñānenaivātivāhitāni<span class="bold"> /
               na caite jātismarā iti /</span>
            yo hi paravaśo dehaṃ parityājyate dehāntaraṃ ca nītaḥ pūrvajanmānubhūtasya smarati
            sa janmavāñjātismaraśca /
            gṛhādiva gṛhāntare svecchayā kāyāntaraṃ saṃcaramāṇo na jātismara ākhyāyate <span class="bold"> /</span>
            <span class="bold">vyudya</span> vivādaṃ kṛtvā /
            vyatirekamāha-
            <span class="bold">yadi hyupayukte sakṛtpravṛtte</span> prārabdhavipāke <span class="bold">karmaṇi karmāntara</span>maprārabdhavipākamiti /
            syedetat /
            vidyayāvidyādikleśanivṛttau nāvaśyaṃ niḥśeṣasya karmāśayasya nivṛttinaranādibhavaparamparāhitasyāniyatavipākakālasyāsaṅkhyeyatvātkārmaśayasyetyata
            āha-
            <span class="bold">na cāvidyādikleśadāhe satīte /</span><br />
            nahisamāne vināśahetau kasyacidvināśo nāparasyeti śakyaṃ vaditum /
            tatkimidānīṃ pravṛttaphalamapi karma vinaśyet /
            tathāca na viduṣo vasiṣṭhāderdehadhāraṇetyata āha-
            <span class="bold">pravṛttaphalasya tu karmaṇa iti /</span><br />
            tasya tāvadeva ciramiti śrutiprāmāṇyādanāgataphalameva karma kṣīyate na pravṛttaphalamityavagamyate
            /
            apica nādhikāravatāṃ sarveṣāmṛṣīṇāmātmatattvajñānaṃ tenāvyāpako 'pyayaṃ parvapakṣa
            ityāha-
            <span class="bold">jñānāntareṣu ceti /</span><br />
            tatkinteṣāmanirmokṣa eva, netyāha-
            <span class="bold">te paścādaiśvaryakṣaya iti /
               nirviṇṇā</span> viraktāḥ /
            <span class="bold">pratisaṃcaraḥ</span> pralayaḥ /
            apica svargādāvanubhavapathamanārohati śabdaikasamadhigamye vicikitsā syādapi mandadhiyāmāmuṣmikaphalatvaṃ
            prati /
            yathā cārthavādaḥ-'ko hi tadveda yadamuṣmiṃlloke 'sti vā na veti' /
            advaitajñānaphalatve mokṣasyānubhavasiddhe vicikitsāgandho 'pi nāstītyāha-
            <span class="bold">pratyakṣaphalatvācceti /</span><br />
            advaitatattvasākṣātkāro hi avidyāsamāropitaṃ prapañcaṃ samūlaghātaṃ nighnanghoraṃ
            saṃsārāṅgāraparitāpamupaśamayati puruṣasyetyanubhavādapi sphuṭamupapatidraḍhimnaśca
            śrutirdarśitā /
            taccānubhavādvāmadevādīnāṃ siddham /
            nanu tattvamasi vartasa iti vākyaṃ kathamanubhavameva dyotayatītyata āha-
            <span class="bold">nahi tattvamasītyasyeti /</span><br />
            vartamānāpadeśasya bhaviṣyadarthatā mṛtaśabdādhyāhāraścāśakya ityarthaḥ //32//</p>
         
         
         
         
         
         <p>START BsVBh_3,3.20.33</p>
         
         
         <p class="bold">akṣaradhiyāṃ tvavarodhaḥ sāmānyatadbhāvābhyāmaupasadavattaduktam | BBs_3,3.33 |</p>
         
         
         <p>akṣagaviṣayāṇāṃ pratiṣedhadhiyāṃ sarvavedavartinīnāmavarodha upasaṃhāraḥ pratiṣedhasāmānyādakṣarasya
            tadbhāvapratyabhijñānāt /
            ānandādayaḥ pradhānasyetyatrāyamartho yadyapi bhāvarūpeṣu viśeṣaṇeṣu siddhastantryāyatayā
            ca niṣedharūpeṣviti siddha eva /
            tathāpi tasyaivaiṣa prapañco 'vagantavyaḥ /
            <span class="bold">nidarśanam /
               jāmadagnye 'hīna iti /</span>
            yadyapi śābare dattottaramatrodāharaṇāntaraṃ tathāpi</p>
         
         
         <p>tulyanyāyatayaidapi śakyamudāhartumityudāharaṇāntaraṃ darśitam /
            tatra śābaramudāharaṇamastyādhānaṃ yajurvedavihitam-'ya evaṃ vidvānagnimādhatta'iti
            /
            tadaṅgatvena yajurveda eva 'ya evaṃ vidvānvāravantīyaṃ gāyati ya evaṃ vidvānyajñāyajñīyaṃ
            gāyati ya evaṃ vidvānvāmadevyaṃ gāyati'iti vihitam /
            etāni ca</p>
         
         
         <p>sāmāni sāmavedeṣūtpannāni /
            tatredaṃ saṃdihyate-kimetāni yatrotpadyante tatratyainevoccaiṣṭvena svareṇādhāne prayoktavyānyatha
            yatra viniyujyante tatratyenopāṃśutvena svareṇa 'uccaiḥ sāmnopāṃśu yajuṣā iti śruteḥ
            /
            kiṃ tāvatprāptam /
            utpattividhinaivāpekṣitopāyatvātmanā vihitatvādaṅganāṃ tasyaiva prāthamyāttannibandhana
            evoccaiḥsvare prāpta ucyate-
            <span class="bold">guṇamukhyavyatikrame tadarthatvānmukhyena vedasaṃyogaḥ /</span>
            ayamarthaḥ-utpattividhirguṇo viniyogavidhistu pradhānaṃ, tadanayorvyātikrame virodhe
            utpattividhyālocanenoccaiṣṭvaṃ viniyogavidhyālocanena copāṃśutvaṃ so 'yaṃ virodho
            vyatikramastasminvayatikrame mukhyena pradhānena niyujyamānatvarūpeṇa tasya vāravantīyādervedasaṃyogo
            grāhyo notpadyamānatvena guṇena /
            kutaḥ, viniyujyamānatvasya mukhyatvenotpadyamānatvasya guṇatvena tadarthatvādviniyujyamānārthatvādutpadyamānatvasya
            /
            etaduktaṃ bhavati-yadyapyutpattividhāvapi cātūrūpyamasti vidhitvasyāviśeṣāt /
            tanmātranāntarīyakatvācca cātūrūpyasya /
            tathāpi vākyānāmaidaṃparyaṃ bhidyate /
            ekasyaiva vidherutpattiviniyogādhikāraprayogarūpeṣu caturṣu madhye kiñcideva rūpaṃ
            kenacidvākyenollikhyate yadanyato 'prāptam /
            tatra yadyapi sāmavede sāmāni vihitāni tathāpi tadvākyānāṃ tadutpattimātraparatā viniyogasya
            yājurvaidikaireva vākyai prāptatvāt /
            tathācotpattivākyebhyaḥ samīhitārthāpratilambhādviniyogavākyebhyaśca tadavagatestadarthānyevotpattivākyāni
            bhavantīti tatra yena vākyena viniyujyante tasyaiva svarasya sādhanatvaṃsaṃsparśino
            grahaṇaṃ na tu rūpamātrasparśina iti /
            bhāṣyakārīyamapyudāharaṇamevameva yojayitavyam /
            udrātṛvedotpannānāṃ mantraṇāmudgātrā prayoge prāpte</p>
         
         
         <p>adhvaryupradānake 'pi puroḍāśe viniyuktatvātpradhānānurodhenādhvaryuṇaiva teṣāṃ prayogo
            nodgātreti dārṣṭāntike yojayati-
            <span class="bold">evamihāpīti</span> //33//</p>
         
         
         
         
         
         <p>START BsVBh_3,3.20.34</p>
         
         
         <p class="bold">iyadāmananāt | BBs_3,3.34 |</p>
         
         <p>'guhāṃ praviṣṭāvātmānau'ityatra siddho 'pyarthaḥ prapañcyate /
            ekatra bhoktrabhoktrorvedyatā, anyatra bhoktroreveti vedyabhedādvidyābheda iti /
            naca sṛṣṭirupadadhātītivatpibadapiballakṣaṇāparaṃ pibantāviti netumucitam /
            sati mukhyārthasaṃbhave tadāśrayaṇāyogāt /
            naca vākyaśeṣānurodhāttadāśrayaṇam /
            saṃdehe hi vākyaśeṣānnirṇayo naca mukhyalākṣaṇikagrahaṇaviṣayo viṣayaḥ saṃbhavati,
            tulyabalatvābhāvāt /
            prakaraṇasya ca tato balīyasā vākyena bādhanāt /
            tasmādvedyabhedādvidyābheda iti prāpta ucyate-dvāsuparṇetyatra ṛtaṃ pibantāvityatra
            ca dvitvasaṃkhyotpattau pratīyate tena samānatautsargikī /
            pibantāviti dvayoḥ pibantā yā sā bādhanīyā, sā copakramopasaṃhārānurodhena na dvayorapi
            tu chatrinyāyena lākṣāṇikī vyākhyeyā /
            yena hyupakramyate yena copasaṃsthiyate tadanurodhena madhyaṃ jñeyam /
            yathā jāmitvadoṣasaṃkīrtanopakrame tatpratisamādhānopasaṃhāre ca saṃdarbhe madhyapātino
            viṣṇurūpāṃśu yaṣṭavyo 'jāmitvāyetyādayaḥ pṛthagvidhitvamalabhamānā vidhitvamavivakṣitvārthavādatayā
            nītāstatkasya hetorekavākyatā hi sādhīyasī vākyabhedāditi /
            tathehāpi tadanurodhena pibadapibatsamūhaparaṃ lakṣaṇīyaṃ pibantāvityanena /
            tathāca vedyābhedādvidyābheda iti /
            apica triṣvapyeteṣu vedānteṣu prakaraṇatraye 'pi paurvāparyaparyālocanayā paramātmavidyaivāvagamyate
            /
            yadyevaṃ kathaṃ tarhi jīvopādānamastvityata āha-
            <span class="bold">tādātmyavivakṣayeti /</span>
            
            <p>
               nāsyāṃ jīvaḥ pratipādyate kintu paramātmano 'bhedaṃ jīvasya darśayitumasāvanūdyate
               /<br />
               paramātmavidyāyāścābhedaviṣayatvānna bhedābhedavicārāvatāraḥ /<br />
               tasmādaikavidyamatra siddham //34//
               </p>
         </p>
         
         
         
         
         
         <p>START BsVBh_3,3.22.35</p>
         
         
         <p class="bold">antarā bhūtagrāmavatsvātmanaḥ | BBs_3,3.35 |</p>
         
         <p>kauṣītakeyakaholacākrāyaṇoṣastapraśnopakramayorvidyornairantaryeṇāmnātayoḥ kimasti
            bhedo na veti viśaye bheda eveti bhrūmaḥ /
            kutaḥ-yadyapyubhayatra praśnottarayorabhedaḥ pratīyate, tathāpi tatsyaivaikasya punaḥ
            śruteraviśeṣādānarthakyaprasaṅgādyajatyabhyāsavadbhedaḥ prāptaḥ /
            na caikasyaiva tāṇḍināṃ navakṛtva upadeśe 'pi yathā bhedo na bhavati 'sa ātmā tattvamasi
            śvetaketo'ityatra tathehāpyabheda iti yuktam /
            bhūya eva mā bhagavān vijñāpayatu, iti hi tatra śrūyate tenābhedo yujyate /
            na ceha tathāsti /
            tena yadyapīha vedyābhedo 'vagamyate</p>
         
         
         <p>tathāpyekatra tasyaivāśanāyādimātrātyayopādherupāsanādekatra ca kāryakaraṇavirahopādherupāsanādvidyābheda
            eveti prāpte pratyucyate /
            naitadupāsanāvidhānaparamapi tu vastusvarūpapratipādanaparaṃ praśnaprativacanālocanenopalabhyate
            /
            kimato yadyevam /
            etadato bhavati-vidheraprāptaprāpaṇārthatvātprāptāvanupapattiḥ /
            vastusvarūpaṃ tu punaḥpunarucyamānamapi na doṣamāvahati śatakṛtvo 'pi hi pathyaṃ vadantyāptāḥ
            /
            viśeṣatastu vedaḥ pitṛbhyāmapyabhyarhitaḥ /
            
            <p>
               naca sarvathā paunaruktyam /<br />
               ekatrāśanāyādyatyayādanyatra ca kāryakāraṇapravilayāt /<br />
               tasmādekā vidyā pratyabhijñānāt /<br />
               ubhābhyāmapi vidyābhyāṃ bhinna ātmā pratipādyate iti yo manyate pūrvapakṣaikadeśī
               taṃ prati sarvāntaratvavirodho darśitaḥ //35//
               </p>
         </p>
         
         
         
         
         
         <p>START BsVBh_3,3.22.36</p>
         
         
         <p class="bold">anyathā bhedānupapattir iti cen nopadeśāntaravat | BBs_3,3.36 |</p>
         
         <p>
            asya tu pūrvapakṣatattvābhiprāyo darśitaḥ /<br />
            sugamamanyat //36//
            </p>
         
         
         
         
         
         <p>START BsVBh_3,3.23.37</p>
         
         
         <p class="bold">vyatihāro viśiṃṣanti hītaravat | BBs_3,3.37 |</p>
         
         <p>utkṛṣṭasya nikṛṣṭarūpāpatternobhayatrobhayarūpānucintanam /
            api tu nikṛṣṭe jīva utkṛṣṭarūpābhedacintanam /
            evaṃ hi nikṛṣṭa utkṛṣṭo bhavatīti prāptam /
            evaṃ prāpta ucyate-itaretarānuvādenetaretararūpavidhānādubhayatrābhayacintanaṃ vidhīyate
            /
            itarathā tu yo 'haṃ so 'sāvityetāvadevocyeta /
            jīvātmānamanūdyeśvaratvamasya vidhīyeta /
            na tvīśvarasya jīvātmatvaṃ yo 'sau so 'hamiti /
            yathā tattvamasītyatra /
            tasmādubhayarūpamubhayatrādhyānāyopadiśyate /
            nanvevamutkṛṣṭasya nikṛṣṭatvaprasaṅga ityuktaṃ tatkimidānīṃ saguṇe brahmaṇyupāsyamāne
            'sya vastuto nirguṇasya nikṛṣṭatā bhavati /
            kasmaicitphalāya tathā dhyānamātraṃ vidhīyate na tvasya nikṛṣṭatāmāpādayatīti cedihāpi
            vyatihārānucintanamātramupadiśyate phalāya na tu nikṛṣṭatā bhavatyutkṛṣṭasya /
            anvācayaśiṣṭaṃ tu tādātmyadārḍhyaṃ bhavannopekṣāmahe /
            <span class="bold">satyakāmādiguṇopadeśa</span>iva tadguṇeśvarasiddhiriti siddhamubhayatrobhayātmatvādhyānamiti //37//</p>
         
         
         
         
         
         <p>START BsVBh_3,3.24.38</p>
         
         
         <p class="bold">saiva hi satyādayaḥ | BBs_3,3.38 |</p>
         
         <p>tadvai tadetadeva tadāsa satyameva sa yo haitanmahadyakṣaṃ prathamajaṃ vedaṃ satyaṃ
            brahmeti jayatīmāṃllokāñjita ityasāvasadya evametanmahadyakṣaṃ prathamajaṃ veda satyaṃ
            brahmeti satyaṃ hyeva brahma /
            pūrvoktasya hṛdayākhyasya brahmaṇaḥ satyamityupāsanamanena saṃdarbheṇa vidhīyate /
            taditi hṛdayākhyaṃ brahmaikena tadā parāmṛśati /
            etadeveti vakṣyamāṇaṃ prakārāntaramasya parāmṛśati /
            tattādāgre āsa babhūva /</p>
         
         
         <p>kiṃ tadityata āha-satyameva /
            sacca mūrtaṃ tyaccāmūrtaṃ ca sattyam /
            tadupāsakasya phalamāha-sa yo haitamiti /
            yaḥ prathamajaṃ yakṣaṃ pūjyaṃ veda /
            kathaṃ vedetyata āha-satyaṃ brahmetīti /
            sa jayatīmān lokān /
            kiñca jito vaśīkṛta inuśabda itthaṃśabdasyārthe vartate /
            vijetavyatvena buddhisaṃnihitaṃ śatruṃ parāmṛśati-asāviti /
            asadbhavennaśyet /
            uktamarthaṃ nigamayati-ya evametaditi /
            evaṃ vidvānkasmājjayatītyata āha-satyameva yasmādbrahmeti /
            atastadupāsanāt phalotpādo 'pi satya ityarthaḥ /
            tadyattatsatyaṃ kimasau /
            atrāpi tatpadābhyāṃ rūpaprakārau parāmṛṣṭau /
            kasmiṃnnālambane tadupāsanīyamityata uttaram-sa ādityo ya eṣa ityādinā tasyopaniṣadaharahamiti
            /
            hanti pāpmānaṃ jahāti ca ya evaṃ vedetyantena /
            upaniṣat rahasyaṃ nāma /
            tasya nirvacanaṃ-hanti pāpmānaṃ jahāti ceti /
            hanterjahātervā rūpametat /
            tathāca nirvacanaṃ kurvanphalaṃ pāpahānimāheti /
            tamimaṃ viṣayamāha bhāṣyakāraḥ-
            <span class="bold">yo vai haitamiti /
               sanāmākṣaropāsanāmiti /</span>
            tathāca śrutiḥ-'tadetadakṣaraṃ satyamiti sa ityekamakṣaraṃ tītyekamakṣaraṃ yamityekamakṣaraṃ
            prathamottame akṣare satyaṃ madhyato 'nṛtaṃ tadetadanṛmubhayataḥ satyena parigṛhītaṃ
            satyabhūyameva bhavati naivaṃvidvāṃsamanṛtaṃ hinasti'iti /
            tītīkārānubandha uccāraṇārthaḥ /
            niranubandhastakāro draṣṭavyaḥ /
            atra hi prathamottame akṣare satyaṃ mṛtyurūpābhāvāt /
            madhyato madhye 'nṛtamanṛtaṃ hi mṛtyuḥ /
            mṛtyvanṛtayostakārasāmyāt /
            tadetadanṛtaṃ mṛtyurūpamubhayataḥ satyena parigṛhītam /
            antarbhāvitaṃ satyarūpābhyām /
            ato 'kiñcitkaraṃ tatsatyabhūyameva satyabāhulyameva bhavati /
            śeṣamatirohitārtham /
            seyaṃ satyavidyāyāḥ sanāmākṣaropāsanatā /
            yadyapi tadyatsatyamiti</p>
         
         
         <p>prakṛtānukarṣeṇābhedaḥ pratīyate tathāpi phalabhedena bhedaḥ sādhyabhedeneva nityakāmyaviṣayordarśapūrṇamāsābhyāṃ
            svargakāmo yajeta yāvajjīvaṃ darśapūrṇamāsābhyāṃ yajeteti śāstrayoḥ</p>
         
         
         <p>satyapyanubandhābhede bheda iti prāpte pratyucyate-ekaiveyaṃ vidyā tatsatyamiti prakṛtaparāmarśādabhedena
            pratyabhijñānāt /
            naca phalabhedaḥ /
            tasyopaniṣadaharahamiti tasyaiva yadaṅgāntaraṃ rahasyanāmnopāsanaṃ tatpraśaṃsārthor'thavādo
            'yaṃ na phalavidhiḥ /
            yadi punarvidyāvidhāvadhikāraśravaṇābhāvāttatkalpanāyāmārthavādikaṃ phalaṃ kalpyeta
            tato jāteṣṭāvivāgṛhyamāṇaviśeṣatayā</p>
         
         
         <p>saṃvalitādhikārakalpanā tataśca samastārthavādikaphalayuktamekamevopāsanamiti siddham
            /
            parakīyaṃ vyākhyānamupanyasyati-
            <span class="bold">kecitpunariti /</span>
            vājasaneyakamapyakṣyādityaviṣayaṃ chāndogyamapītyupāsyābhedādabhedaḥ /
            tataśca vājasaneyoktānāṃ satyādīnāmupasaṃhāra ityatrārthe saiva hi satyādaya iti sūtraṃ
            vyākhyātaṃ tadetaddūṣayati-
            <span class="bold">tanna sādhviti /
               jyotiṣṭomakarmasaṃbandhanīyamudgīthavyapāśrayeti /</span></p>
         
         
         <p>anubandhābhede 'pi sādhyabhedādbheda iti vidyābhedādanupasaṃhāra iti //38//</p>
         
         
         
         
         
         <p>START BsVBh_3,3.25.39</p>
         
         
         <p class="bold">kāmādītaratra tatra cāyatanādibhyaḥ | BBs_3,3.39 |</p>
         
         <p>chāndogyavājasaneyavidyayoryadyapi saguṇanirguṇatvena bhedaḥ /
            tathāhi chāndogye-'atha ya ihātmānamanuvidya vrajanti etāṃśca satyānkāmān'ityātmavatkāmānāmapi
            vedyatvaṃ śrūyate /
            vājasaneye tu nirguṇameva paraṃ brahmopadiśyate 'vimokṣāya brūhi'iti tathāpi tayoḥ
            parasparaguṇopasaṃhāraḥ /
            nirguṇāyāṃ tāvadvidyāyāṃ brahmastutyarthameva saguṇavidyāsaṃbandhiguṇopasaṃhāraḥ saṃbhavī
            /
            saguṇāyāṃ ca yadyapyādhyānāya na vaśitvādiguṇopasaṃhārasaṃbhavaḥ /
            nahi nirguṇāyāṃ</p>
         
         
         <p>vidyāyāmādhyātavyatvenaite coditā yenātrādhyeyatvena saṃbadhyerannapi tu satyakāmādiguṇanāntarīyakatvenaiteṣāṃ
            prāptirityupasaṃhāra ucyate /
            
            <p>
               evaṃ vyavasthita eṣa saṃkṣepo 'dhikaraṇārthasya-sāmyabāhulye 'pyekatrākāśādhāratvasyāparatra
               cākāśatādātmyasya śravaṇādbhede vidyayorna parasparaguṇopasaṃhāra iti pūrvapakṣaḥ
               /<br />
               rāddhāntastu sarvasāmyamevobhayatrāpyātmopadeśādākāśaśabdenaikatrātmokto 'nyatra ca
               daharākāśādhāraḥ sa evokta iti sarvasāmyādbrahmaṇyubhayatrāpi sarvaguṇopasaṃhāraḥ
               /<br />
               saguṇanirguṇatvena tu vidyābhede 'pi guṇopasaṃhāravyavasthā darśitā /<br />
               tasmātsarvamavadātam //39//
               </p>
         </p>
         
         
         
         
         
         <p>START BsVBh_3,3.26.40</p>
         
         
         <p class="bold">ādarādalopaḥ | BBs_3,3.40 |</p>
         
         <p>asti vaiśvānaravidyāyāṃ tadupāsakasyātithibhyaḥ pūrvabhojanam /
            tena yadyapīyamupāsanāgocarā na cintā sākṣāttathāpi tatsaṃbaddhaprathamabhojanasaṃbandhādasti
            saṃgatiḥ /
            vicāragocaraṃ darśayati-
            <span class="bold">chāndogye vaiśvānaravidyāṃ prakṛtyeti /</span><br />
            vicāraprayojakaṃ saṃdehamāha--
            <span class="bold">kiṃ bhojanalopa iti /</span><br />
            atra pūrvapakṣābhāvena saṃśayamākṣipati-
            <span class="bold">tadyadbhaktamiti bhaktāgamanasaṃyogaśravaṇāditi /</span>
            uktaṃ khalvetatprathama eva tantre 'padakarmāprayojakaṃ nayanasya parārthatvāt'ityanena
            /
            yathā somakrayārthānīyamānaikahāyanīsaptamapadapāṃśugrahaṇamaprayojakaṃ na punarekahāyanyā
            nayanaṃ prayojayati /
            tatkasya hetoḥ /
            somakrayeṇa tannayanasya prayuktatvāttadupajīvitvātsaptamapadapāṃśugrahaṇasyeti /
            tathehāpi bhojanārthabhaktāgamanasaṃyogātprāṇāhuterbhojanābhāve bhaktaṃ pratyaprayojakatvamiti
            nāsti pūrvapakṣa</p>
         
         
         <p>ityapūrvapakṣamidamadhikaraṇamityarthaḥ /
            pūrvapakṣamākṣipya samādhatte-
            <span class="bold">evaṃ prāpte, na lupyeteti tāvadāha /</span><br />
            tāvacchabdaḥ siddhāntaśaṅkānirākaraṇārthaḥ /
            pṛcchati-
            <span class="bold">kasmāt /
               uttaram-ādarāt /</span>
            tadeva sphorayati-
            <span class="bold">tathāhīti /</span><br />
            jābālā hi śrāvayanti-'pūrvo 'tithibhyo 'śnīyāt'iti /
            aśnīyāditi ca prāṇāgnihotrapradhānaṃ vacaḥ /
            'yathā hi śrudhitā bālā mātaraṃ paryupāsate /
            evaṃ sarvāṇi bhūtānyagnihotramupāsate'iti vacanādagnihotrasyātithīnbhūtāni pratyupajīvyatvena
            śravaṇāttadekavākyatayehāpi pūrvo 'tithibhyo 'śnīyāditi prāṇāhutipradhānaṃ lakṣyate
            /
            tadevaṃ sati 'yathāha vai svayamahutvāgnihotraṃ parasya juhuyādityevaṃ tat'ityatithibhojanasya
            prāthamyaṃ ninditvā<span class="bold">svāmibhojanaṃ</span> svāminaḥ prāṇāgnihotraṃ prathamaṃ prāpayantī prāṇāgnihotrādaraṃ karoti /
            nanvāthriyatāmeṣā śrutiḥ prāṇahutiṃ kintu svāmibhojanapakṣa eva nābhojane 'pītyata
            āha-
            <span class="bold">yā hi na prāthamyalopaṃ sahate natarāṃ sā prāthamyavato 'gnihotrasya lopaṃ saheteti
               manyate /</span><br />
            īdṛśaḥ khalvayamādaraḥ prāṇāgnihotrasya yadatithitibhojanottarakālavihitaṃ svāmibhojanaṃ
            samayādapakṛṣyātithibhojanasya purastādvihitam /
            tadyadāgnihotrasya dharmiṇaḥ prāthamyadharmalopamapi na sahate śrutistadāsyāḥ kaiva
            kathā dharmilopaṃ sahata ityarthaḥ /
            pūrvapakṣākṣepamanubhāṣya dūṣayati-
            <span class="bold">nanu bhojanārthā iti /</span>
            yathā hi kauṇḍapāyināmayanagate agnihotre prakaraṇāntarānnaiyamikāgnihotrādbhinne
            dravyadevatārūpadharmāntararahitatayā tadākāṅkṣe sādhyasādṛśyena naiyamikāgnihotrasamānanāmatayā
            taddharmātideśena rūpadharmāntaraprāptirevaṃ prāṇāgnihotre 'pi</p>
         
         
         <p>naiyamikāgnihotragatapayaḥprabhṛtiprāptau bhojanāgatabhaktadravyatā vidhīyate /
            na caitāvatā bhojanasya prayojakatvam /
            uktametadyathā bhojanakālātikramātprāṇāgnihotrasya na bhojanaprayuktatvamiti /
            na caikadeśadravyatayottarārdhātsviṣṭakṛte samavadyatītivadaprayojakatvamekadeśadravyasādhanasyāpi</p>
         
         
         <p>prayojakatvāt /
            yathā jāghanyā patnīḥ saṃyājayantīti patnīsaṃyājānāṃ jāghanyekadeśadravyajuṣāṃ jāghanīprayojakatvam
            /
            sa hi nāmāprayojako bhavati yasya prayojakagrahaṇamantareṇārtho na jñāyate /
            yathā na prayojakapuroḍāśagrahaṇamantareṇottarārdhaṃ jñātuṃ śakyam /
            śakyaṃ tu jāghanīvadbhaktaṃ jñātum /
            
            <p>
               tasmādyathā jāghanyantareṇāpi paśūpādānaṃ paraprayuktaśūpajīvanaṃ vā khaṇḍaśo māṃsavikrayiṇo
               muṇḍādivadākṛtirūpādīyate /<br />
               evaṃ bhaktamapi śakyamupādātum /<br />
               tasmānna bhojanasya lope prāṇāgnihotralopa iti manyate pūrvapakṣī /<br />
               adbhiriti tu pratinidhyupādānamāvaśyakatvāsūcanārthaṃ bhāṣyakārasya //40//
               </p>
         </p>
         
         
         
         
         
         <p>START BsVBh_3,3.26.41</p>
         
         
         <p class="bold">upasthite 'tastadvacanāt | BBs_3,3.41 |</p>
         
         <p>taddhomīyamiti hi vacana kimapi saṃnihitadravyaṃ home viniyuṅkte tadaḥ sarvanāmnaḥ
            saṃnihitāvagamamantareṇābhidhānāparyavasānāttadanena svābhidhānaparyavasānāya tadyadbhaktaṃ
            prathamamāgacchediti saṃnihitamapekṣya nirvartitavyam /
            tacca saṃnihitaṃ bhaktaṃ bhojanārthamityuttarārdhātsviṣṭakṛte samavadyatītivanna bhaktaṃ
            vāpo vā dravyāntaraṃ vā prayoktumarhati /
            jāghanyāstvavayavabhedasya nāgnīṣomīyapaśvadhīnaṃ nirūpaṇaṃ svatantrasyāpi tasya sūnāsthasya
            darśanāttasmādastyetasya jāghanīto viśeṣaḥ /
            yaccoktaṃ codakaprāptadravyabādhayā bhaktadravyavidhānamiti /
            tadayuktam /
            vidhyuddeśagatasyāgnihotranāmnastathābhāvādārthavādikasya tu siddhaṃ kiñcitsādṛśyamupādāya
            stāvakatvenopapatterna tadbhāvaṃ vidhātumarhatītyāha-
            <span class="bold">na cātra prākṛtāgnihotradharmaprāptiriti /</span>
            api</p>
         
         
         <p>cāgnihotrasya codakato dharmaprāptāvabhyupagamyamānāyāṃ bahutaraṃ prāptaṃ bādhyate
            /
            naca saṃbhave bādhanicayo nyāyyaḥ /
            kṛṣṇalacarau khalvagatyā prāptabādho 'bhyupeyata ityāha-taddharmaprāptau cābhyupagamyamānāyāmiti
            /
            codakābhāvamupodbalayati-
            <span class="bold">ata eva cehāpīti /</span><br />
            yata evoktena krameṇātideśābhāvo 'ta eva sāṃpādikatvamagnihotrāṅgānām /
            tatprāptau tu sāṃpādikatvaṃ nopapadyeta /
            kāminyāṃ kila kucavadanādyasatā cakravākanalinādirūpeṇa saṃpādyate /
            na tu nadyāṃ cakravākādaya eva cakravākādinā saṃpādyante /
            ato 'pyavagacchāmo na codakaprāptiriti /
            yattvādaradarśanamiti tadbhojanapakṣe prāthamyavidhānārtham /
            yasminpakṣe dharmānavalopastasmindharmiṇo 'pi na tvetāvatā dharminityatā sidhyatīti
            bhāvaḥ /
            nanvatithibhojanottarakālatā svāmibhojanasya vihiteti kathamasau bādhyata ityata āha-
            <span class="bold">nāsti vacanasyātibhāraḥ /</span><br />
            sāmānyaśāstrabādhāyāṃ viśeṣaśāstrasyātibhāro nāstītyarthaḥ //41//</p>
         
         
         
         
         
         <p>START BsVBh_3,3.27.42</p>
         
         
         <p class="bold">tannirdhāraṇāniyamas taddṛṣṭeḥ pṛthagdhyapratibandhaḥ phalam | BBs_3,3.42 |</p>
         
         <p>yathaiva 'yasya parṇamayī juhūrbhavati na sa pāpaṃ ślokaṃ śṛṇoti'ityetadanārabhyādhītamavyabhicāritakratusaṃbandhaṃ
            juhūdvārā kratuprayogavacanagṛhītaṃ kratvarthaṃ satphalānapekṣaṃ siddhavartamānāpradeśapratītaṃ
            na rātrisatravatphalatayā svīkarotīti /
            evamavyabhicāritakarmasaṃbandhodgīthagatamupāsanaṃ karmaprayogavacanagṛhītaṃ na siddhavartamānāpadeśāvagatasamastakāmavāpakatvalakṣaṇaphalakalpanāyālam
            /
            parārthatvāt /
            tathāca pāramarṣaṃ sūtram-'dravyasaṃskārakarmasu parārthatvātphalaśrutirarthavādaḥ
            syāt'iti /
            evañca sati kratau parṇatāniyamavadupāsanāniyama iti prāpte ucyate-yuktaṃ parṇatāyāṃ
            phalaśruterarthavādamātratvam /
            nahi parṇatānāśrayā yāgādivatphalasaṃbandhamanubhavitumarhati /
            avyāpārarūpatvāt /
            vyāpārasyaiva ca phalavattvāt /
            yathāhuḥ-'utpattimataḥphaladarśanāt'iti /
            nāpi khādiratāyāmiva prakṛtakratusaṃbaddho yūpa</p>
         
         
         <p>āśrayastadāśrayaḥ prakṛto 'sti anārabhyādhītatvātparṇatāyāḥ /
            tasmādvākyenaiva juhūsaṃbandhadvāreṇa parṇatāyāḥ kraturāśrayo jñāpanīyaḥ /
            na cātatparaṃ vākyaṃ jñāpayitumarhatīti tatra vākyatātparyamavaśyāśrayaṇīyam /
            tathāca tatparaṃ sanna parṇatāyāḥ phalasaṃbandhamapi gamayitumarhati /
            vākyabhedaprasaṅgāt /
            upāsanānāṃ tu vyāpārātmatvena svata eva phalasaṃbandhopapatteḥ udgīthādyāśrayaṇaṃ
            phale vidhānaṃ na virudhyate viśiṣṭavidhānāt /
            phalāya khalūdgīthasādhanakamupāsanaṃ vidhīyamānaṃ na vākyabhedamāvahati /
            nanu karmāṅgodgīthasaṃskāra upāsanaṃ prokṣaṇādivadvitīyāśruterudgīthamiti /
            tathā cāñjanādiṣviva saṃskāreṣu phalaśruterarthavādatvam /
            maivam /
            nahyatrodgīthasyopāsanaṃ kintu tadavayavasyoṅkārasyetyuktamadhastāt /
            na coṅkāraḥ karmāṅgamapi tu karmāṅgodgīthāvayavaḥ /
            na cānupayogamīpsitam /
            tasmātsaktūn</p>
         
         
         <p>juhotītivadviniyogabhaṅgenoṅkārasādhānādupāsanātphalamiti saṃbandhaḥ /
            tasmādyathā kratvāśrayāṇyapi godohanādīni phalasaṃyogādanityāni evamudgīthādyupāsanānīti
            draṣṭavyam /
            śeṣamuktaṃ bhāṣye /
            <span class="bold">na cedaṃ phalaśravaṇamarthavādamātramiti /</span>
            arthavādamātratve 'tyantaparokṣā vṛttiryathā na tathā phalaparatve /
            na tu vartamānāpadeśātsākṣātphalapratītiḥ /
            ata eva prayājādiṣu nārthavādādvartamānāpadeśātphalakalpanā /
            phalaparatve tvasya</p>
         
         
         <p>na śakyaṃ prayājādīnāṃ pārārthyenāphalatvaṃ vaktumiti //42//</p>
         
         
         
         
         
         <p>START BsVBh_3,3.28.43</p>
         
         
         <p class="bold">pradānavad eva tad uktam | BBs_3,3.43 |</p>
         
         <p>tattacchrutyarthālocanayā vāyuprāṇayoḥ svarūpābhede siddhe tadadhīnanirūpaṇatayā tadviṣayopāsanāpyabhinnā
            na cādhyātmādhidaivaguṇabhedādbhedaḥ /
            nahi guṇabhede guṇavato bhedaḥ /
            nahyagnihotraṃ juhotītyutpannasyāgnihotrasya taṇḍulādiguṇabhedādbhedo bhavati /
            utpadyamānakarmasaṃyukto hi guṇabhedaḥ karmaṇo bhedakaḥ /
            yathāmikṣāvājinasaṃyuktayoḥ karmaṇoḥ /
            notpannakarmasaṃyuktaḥ /
            adhyātmādhidaivopadeśeṣu cotpannopāsanāsaṃyogaḥ /
            tathopakramopasaṃhārālocanayā vidyaikatvaviniścayādekaiva sakṛtpravṛttiriti pūrvapakṣaḥ
            /
            rāddhāntastu-satyaṃ vidyaikatvaṃ tathāpi guṇabhedātpravṛttibhedaḥ /
            sāyaṃprātaḥkālaguṇabhedādyathaikasminnapyagnihotre pravṛttibhedaḥ evamihāpyadhyātmādhidaivaguṇabhedādupāsanasyaikasyāpi
            pravṛttibheda iti siddham /
            <span class="bold">ādhyānārtho hyayamadhyātmādhidaivavibhāgopadeśa iti /</span><br />
            agnihotrasyevādhyānasya kṛte tadhitaṇḍulādivadayaṃ pṛthagupadeśaḥ /
            <span class="bold">etena vratopadeśa iti /</span><br />
            etena tattvābhedena /
            evakāraśca vāgādivratanirākaraṇārthaḥ /
            nanvetasyai devatāyai iti devatāmātraṃ śrūyate na tu vāyustatkathaṃ vāyuprāptimāhetyata
            āha-
            <span class="bold">devatetyatra vāyuriti /</span><br />
            vāyuḥ khalvagnyādīnsaṃvṛṇuta ityagnyādīnapekṣyānavacchinno 'gnyādayastutenaivāvacchinnā
            iti saṃvarṇaguṇatayā vāyuranavacchinnā devatā /
            <span class="bold">sarveṣāmabhigamayanniti /</span>
            militānāṃ śravaṇāviśeṣādindrasya devatāyā abhedātrayāṇāmapi puroḍāśānāṃ sahapradānāśaṅkāyāmutpattivākya
            eva rājādhirājasvarājaguṇabhedādyājyānuvākyāvyatyāsavidhānācca yathānyāsameva devatāpṛthaktvātpradānapṛthaktvaṃ
            bhavati /
            
            <p>
               sahapradāne hi vyatyāsavidhānamanupapannam /<br />
               kramavati pradāne vyatyāsavidhirarthavān /<br />
               tathāvidhasyaiva kramasya vivakṣitatvāt /<br />
               sugamamanyat //43//
               </p>
         </p>
         
         
         
         
         
         <p>START BsVBh_3,3.29.44</p>
         
         
         <p class="bold">liṅgabhūyastvāt tad dhi balīyas tad api | BBs_3,3.44 |</p>
         
         
         <p>iha siddhāntenopakramya pūrvapakṣayitvā siddhāntayati /
            tatra</p>
         
         
         <p>yadyapi bhūyāṃsi santi liṅgāni manaścidādīnāṃ svātantryasūcakāni tathāpi na tāni svātantryeṇa
            svātantryaṃ prati prāpakāṇi /
            pramāṇaprāpitaṃ tu svātantryamupodbalayanti /
            na cātrāsti svātantryaprāpakaṃ pramāṇam /
            na cedaṃ sāmarthyalakṣaṇaṃ liṅgaṃ yenāsya svātantryeṇa prāpakaṃ bhavet /
            taddhi sāmarthyamābhidhānasya vārthasya vā syāt /
            tathā pūṣādyanumantraṇamantrasya pūṣānumantraṇe, yathā vā 'paśunā yajeta'ityekatvasaṃkhyāyā
            arthasya saṃkhyeyāvacchetasāmarthyam /
            na cedamanyasyārthadarśanalakṣaṇaṃ liṅgaṃ tathā /
            stutyarthatvenāsya vidhyuddeśenaikavākyatayā vidhiparatvāt /
            tasmādasati sāmarthyalakṣaṇe viroddhari prakaraṇapratyūhaṃ manaścidādīnāṃ kriyāśeṣatāmavagamayati
            /
            naca te haite vidyācita evetyavadhāraṇaśrutiḥ kriyānupraveśaṃ vārayati /
            yena śrutivirodhe sati na prakaraṇaṃ bhavet, bāhyasādhanatāpākaraṇārthatvādavadhāraṇasya
            /
            naca vidyayā haivaita evaṃvidaścitā bhavantīti puruṣasaṃbandhamāpādayadvākyaṃ prakaraṇamapabādhitumarhati
            /
            anyārthadarśanaṃ khalvetadapi /
            naca tatsvātantryeṇa prāpakamityuktam /
            tasmāttadapi na prakaraṇavirodhāyālamiti sāṃpādikā apyete agnayaḥ prakaraṇātkriyānupraveśina
            eva mānasavat /
            dvādaśāhe tu śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāmi'iti
            /
            tatra saṃśayaḥ-kiṃ mānasaṃ dvādaśāhā daharantaramuta tanmadhyapātino daśamasyāhnāṅgamiti
            /
            tatra vāgvai dvādaśāho mano mānasamiti mānasasya dvādaśāhādbhedena vyapadeśādvāṅmanasabhedavadbhedaḥ
            /
            nirdhūtāni dvādaśāhasya gatarasāni chandāṃsi tāni mānasenaivāpyāyantīti ca dvādaśāhasya
            mānasena stūyamānatvādbhede ca sati</p>
         
         
         <p>stutistutyabhāvasyopapatterdvādaśāhādaharantaraṃ na tadaṅgaṃ, patnīsaṃyājāntatvāccāhnāṃ
            patnīḥ saṃyājya mānasāya prasarpantīti ca mānasasya patnīsaṃyājasya parastācchruteḥ
            /
            trayodaśāhe 'pyavayujya dvādaśasaṃkhyāsamavāyātkathañcijjaghanyayāpi vṛttyā dvādaśāhasaṃjñāvirodhābhāvāditi
            prāpte 'bhidhīyate-pramāṇāntareṇa hi</p>
         
         
         <p>trayodaśatve 'hnāṃ siddhe dvādaśāha iti jaghanyayā vṛttyonnīyeta /
            na tvasti tādṛśaṃ pramāṇāntaram /
            naca vyapadeśabhedo 'harantaratvaṃ kalpayitumarhati /
            aṅgāṅgibhedenāpi tadupapatteḥ /
            ata eva ca stutyastāvakabhāvasyāpyupapattiḥ /
            devadattasyeva dīrghaiḥ keśaiḥ /
            patnīsaṃyājāntatā tu yadyapyautsargikī tathāpi daśamasyāhno viśeṣavacanānmānasāni
            grahaṇāsādanahavanādīni patnīsaṃyājātparāñci bhaviṣyanti /
            kimiva hi na kuryādvacanamiti /
            eṣa vai daśamasyāhno visargo yanmānasamiti vacanāddaśamāharaṅgatā gamyate /
            visarge 'nto 'ntavato dharmo na svatantra iti daśame 'hani mānasāya pramarpantīti
            daśamasyāhna ādhāratvanirdeśācca tadaṅgaṃ mānasaṃ nāharantaramiti siddham /
            tadiha dvādaśāhasaṃbandhino daśamasyāhno 'ṅgaṃ mānasamitiṃ dharmamīmāṃsāsūtrakṛtoktam
            /
            daśarātragasyāpi daśamasyāhno 'ṅgamiti bhagavanbhāṣyakāraḥ /
            śrutyantarabalenāha-
            <span class="bold">yathā daśarātrasya daśame 'hanyavivākya iti /</span><br />
            avivākya iti daśamasyāhno nāma //44//</p>
         
         
         
         
         <p>START BsVBh_3,3.29.45</p>
         
         
         <p>pūrvavikalpaḥ prakaraṇātsyāt kriyāmānasavat | BBs_3,3.45 |</p>
         
         <p>// 45 //</p>
         
         
         
         
         
         <p>START BsVBh_3,3.29.46</p>
         
         
         <p class="bold">atideśāc ca | BBs_3,3.46 |</p>
         
         
         <p>
            nahi sāṃpādikānāmagnīnāmiṣṭakāsu citenāgninā kiñcidasti sādṛśyamanyatra kriyānupraveśāt
            /<br />
            tasmādapi na svatantra iti prāpte 'bhidhīyate //46//
            </p>
         
         
         
         
         
         <p>START BsVBh_3,3.29.47</p>
         
         
         <p class="bold">vidyaiva tu nirdhāraṇāt | BBs_3,3.47 |</p>
         
         <p>mā bhūdanyeṣāṃ śrutavidhyuddeśānāmanyārthadarśanānāmaprāptaprāpakatvameteṣu tvaśrutavidhyuddeśeṣu
            'vacanāni tvapūrvatvāt'iti nyāyādvidhirunnetavyaḥ /
            tathā caitebhyo yādṛśor'thaḥ pratīyate tadanurūpa eva sa bhavati /
            pratīyate caitebhyo manaścidādīnāṃ sāntatyaṃ cāvadhāraṇaṃ ca phalabhedasamanvayaśca
            puruṣasaṃbandhaśca /
            na cāsya godohanādivatkratvarthāśritatvaṃ yena puruṣārthasya karmapāratantryaṃ bhavet
            /
            naca vidyācita evetyavadhāraṇaṃ bāhyasādhanāpākaraṇārtham /
            svabhāvata eva vidyāyā bāhyānupekṣatvasiddheḥ /
            tasmātpariśeṣānmānasagrahavatkriyānupraveśaśaṅkāpākaraṇārthamavadhāraṇam /
            na caivamarthatve saṃbhavati /
            dyotakatvamātreṇa nipātaśrutiḥ pīḍanīyā /
            tasmācchrutiliṅgavākyāni prakaraṇamapodya svātantryaṃ manaścidādīnāmavagamayantīti
            siddham /
            anubandhātideśaśrutyādibhya evameva vijñeyam /
            te ca bhāṣya eva sphuṭāḥ /
            yaduktaṃ pūrvapakṣiṇā kratvaṅgatve pūrveṇeṣṭakācitena manaścidādīnāṃ vikalpa iti /
            tadutalyakāryatvena dūṣayati-naca satyeva kriyāsaṃbandha iti /
            apica pūrvāparayorbhāgayorvidyāprādhānyadarśanāttanmadhyapātino 'pi tatsāmānyādvidyāpradhānatvameva
            lakṣyate na karmāṅgatvamityāha sūtreṇa-
            <span class="bold">pareṇa ca śabdasya tādvidhyaṃ bhūyastvāttvanubandhaḥ /</span>
            sphuṭamasya bhāṣyam /
            asti rājasūyaḥ 'rājā svārājyakāmo rājasūyena yajeta'iti /
            taṃ prakṛtyāmananti aveṣṭiṃ nāmeṣṭim /
            āgneyo 'ṣṭākapālo hiraṇyaṃ dakṣiṇetyevamādi tāṃ prakṛtyādhīyate /
            yadi brāhmaṇo yajeta bārhaspatyaṃ madhye nidhāyāhutiṃ hutvābhidhārayedyadi vaiśyo
            vaiśvadevaṃ yadi rājanya aindramiti /
            tatra saṃdihyate-
            kiṃ brāhmaṇādīnāṃ prāptānāṃ nimittārthena śravaṇamuta brāhmaṇādīnāmayaṃ yāgo vidhīyata
            iti /
            tatra yadi prajāpālanakaṇṭakoddharaṇādi karma rājyaṃ tasya kartā rājeti rājaśabdasyārthastato
            rājā rājasūyena yajeteti rājyasya kartū rājasūye 'dhikāraḥ /
            tasmātsaṃbhavantyaviśiṣeṇa brāhmaṇakṣatriyavaiśyā rājyasya kartāra iti siddhaṃ sarvaṃ
            evaite rājasūye prāptā iti 'yadi brāhmaṇo yajeta'ityevamādayo nimittārthāḥ śrutayaḥ
            /
            atha tu rājñaḥ karma rājyamiti rājakartṛyogāttatkarma rājyaṃ tataḥ ko rājetyapekṣāyāmāryeṣu
            tatprasiddherabhāvātpikanematāmarasādiśabdārthāvadhāraṇāya mlecchaprasiddhirivāndhrāṇāṃ
            kṣatriyajātau rājaśabdaprasiddhistadavadhāraṇakāraṇamiti kṣatriya eva rājeti na brāhmaṇavaiśyayoḥ
            prāptiriti rājasūyaprakaraṇaṃ bhittvā brāhmaṇādikartṛkāṇi pṛthageva karmāṇi prāpyanta
            iti na naimittikāni /
            tatra kiṃ tāvatprāptaṃ, naimittikānīti /
            rājyasya kartā rājetyāryāṇāmāndhrāṇāṃ cāvivādaḥ /
            tathāhi-brāhmaṇādiṣu prajāpālanakartṛṣu kanakadaṇḍātapatraśvetacāmarādilāñchaneṣu
            rājapadamāndhrāścāryāścāvivādaṃ prayuñjānā dṛśyante /
            tenāvipratipattervipratipattāvapyāryāndhraprayogayoryavavarāhavadāyarprasiddherāndhraprasiddhito
            balīyasītvāt /
            
            <p>
               balavadāryaprasiddhivirodhe tvatanmūlāyāḥ pāṇinīyaprasiddheḥ 'virodhe tvanapekṣaṃ
               syāt'iti nyāyena bādhanāttadanuguṇatayā vā kathañcinnakhanakulādivadanvākhyānāmātraparatayā
               nīyamānatvādrajyasya kartā rājeti siddhe nimittārthāḥ śrutayaḥ /<br />
               tathāca yadiśabdo 'pyāñjasaḥ syāditi prāptam /<br />
               evaṃ prāpta ucyate-'rūpato na viśeṣo 'sti hyāryamlecchaprayogayoḥ /<br />
               vaidikādvākyaśeṣāttu viśeṣastatra darśitaḥ' //
               </p>
         </p>
         
         
         <p>tadiha rājaśabdasya karmayogādvā kartari prayogaḥ kartṛprayogādvā karmaṇīti viśaye
            vaidikavākyaśeṣavadabhiyuktatarasyātrabhavataḥ pāṇineḥ smṛternirṇīyate prasiddhirāndhraṇāmanādirādimatī
            cāryāṇāṃ prasiddhirgogāvyādiśabdavat /
            naca saṃbhāvitādimadbhāvā prasiddhiḥ pāṇinimsṛtimapodyānādiprasiddhimādimatīṃ kartumutsahate
            /</p>
         
         
         <p>gāvyādiśabdaprasiddheranāditvena gavādipadaprasiddherapyādimattvāpatteḥ /
            tasmātpāṇinīyasmṛtyanumatāndhraprasiddhibalīyastvena kṣatriyatvajātau rājaśabde mukhye
            tatkartaryatajjātau rājaśabdo gauṇa iti kṣatriyasyaivākārādrājasūye tatprakaraṇamapodyāveṣṭerutkarṣaḥ
            /
            
            <p>
               anvayānurodhī yadiśabdo na tvapūrvavidhau sati tamanyathayitumarhati /<br />
               ata evāhuḥ-'yadi śabdaparityāgo rucyadhyahārakalpanā'iti /<br />
               iyaṃ ca rājasūyādadhikārāntarametayānnādyakāmaṃ yājayediti nāstītikṛtvā cintā /<br />
               etasmiṃstvadhikāre 'nnādyakāmasya traivarṇikya saṃbhavātprāpternimittārthatā brāhmaṇādiśravaṇasya
               durvāraiveti //47//
               </p>
         </p>
         
         
         
         
         
         <p>START BsVBh_3,3.29.48</p>
         
         
         <p>darśanāc ca | BBs_3,3.48 |</p>
         
         <p>// 48 //</p>
         
         
         
         
         
         <p>START BsVBh_3,3.29.49</p>
         
         
         <p>śrutyādibalīyastvāc ca na bādhaḥ | BBs_3,3.49 |</p>
         
         <p>// 49 //</p>
         
         
         
         
         
         <p>START BsVBh_3,3.29.50</p>
         
         
         <p>anubandhādibhyaḥ prajñāntarapṛthaktvavaddṛṣṭaś ca taduktam | BBs_3,3.50 |</p>
         
         <p>// 50 /</p>
         
         
         
         
         
         <p>START BsVBh_3,3.29.51</p>
         
         
         <p>na sāmānyādapyupalabdhermṛtyuvanna hi lokāpattiḥ | BBs_3,3.51 |</p>
         
         <p>// 51 //</p>
         
         
         
         
         
         <p>START BsVBh_3,3.29.52</p>
         
         
         <p>pareṇa ca śabdasya tādvidhyaṃ bhūyastvāt tv anubandhaḥ | BBs_3,3.52 |</p>
         
         <p>// 52 //</p>
         
         
         
         
         
         <p>START BsVBh_3,3.30.53</p>
         
         
         <p class="bold">eka ātmanaḥ śarīre bhāvāt | BBs_3,3.53 |</p>
         
         <p>adhikāraṇatātparyamāha-
            <span class="bold">iheti /</span><br />
            samarthanaprayojanamāha-
            <span class="bold">bandhamokṣeti /</span><br />
            asamarthane bandhamokṣādhikārābhāvamāha-
            <span class="bold">na hyasatīti /</span><br />
            adhastanatantroktena paunaruktyaṃ codayati-
            <span class="bold">nanviti /</span><br />
            pariharati-
            <span class="bold">uktaṃ bhāṣyakṛteti /</span><br />
            nasūtrakāreṇa tatroktaṃ yena punaruktaṃ bhavedapi tu bhāṣyakṛtetyatratyasyaivārthasyāpakarṣaḥ
            pramāṇalakṣaṇopayogitayā tatra kṛta iti /
            yata iha sūtrakṛdvakṣyatyata eva bhagavatopavarṣeṇoddhāro 'pakarṣasya kṛtaḥ /
            vicārasyāsya pūrvottaratantraśeṣatvamāha-
            <span class="bold">iha ceti /</span><br />
            pūrvādhikaraṇasaṃgatimāha-
            <span class="bold">apiceti /</span><br />
            nanvātmāstitvopapattaya evātrocyantāṃ kiṃ tadākṣepeṇetyata āha-ākṣepapūrvikā hīti
            /
            ākṣepamāha-
            <span class="bold">atraike dehamātrātmadarśina iti /</span>
            yadyapi samastavyasteṣu pṛthivyaptejovāyuṣu na caitanyaṃ dṛṣṭaṃ tathāpi kāyākārapariṇateṣu
            bhaviṣyati /
            nahi kiṇvādayaḥ samastavyastā na madanā dṛṣṭā iti madirākārapariṇatā na madayanti
            /
            ahamiti cānubhave deha eva gaurādyakāraḥ prathate /
            na tu tadatiriktaḥ tadadhiṣṭhānaḥ kuṇḍa eva dadhīti /
            ata evāhaṃ sthūlo gacchāmītyādisāmānādhikaraṇyopapattirahamaḥ sthūlādibhiḥ /
            na jātu dadhisamānādhikaraṇāni madhurādīni kuṇḍasyaikādhikaraṇyamanubhavanti sitaṃ
            madhuraṃ kuṇḍamiti /
            na cāpratyakṣamātmatattvamanumānādibhiḥ śakyamunnetum /
            na khalvapratyakṣaṃ pramāṇamasti /
            uktaṃ hi-'deśakālādirūpāṇāṃ bhedādbhinnāsu śaktiṣu /
            bhavānāmanumānena prasiddhiratidurlabhā'iti /
            yadā ca upalabdhisādhyanāntarīyakabhāvasya liṅgasyeyaṃ gatistadā kaiva kathā dṛṣṭavyabhicārasya
            śabdasyārthāpatteścātyantaparokṣārthagocarāyā upamānasya ca sarvaikadeśasādṛśyavikalpitasya
            /
            sarvasārūpye tattvāt /
            ekadeśasārūpye cātiprasaṅgātsarvasya sarveṇopamānāt /
            sautrastu heturbhāṣyakṛtā</p>
         
         
         <p>vyākhyātaḥ /
            ceṣṭā hitāhitaprāptiparihārārtho vyāpāraḥ /
            sa ca śarīrādhīnatayā dṛśyamānaḥ śarīradharma evaṃ prāṇaḥ śvāsapraśvāsādirūpaḥ śarīradharma
            eva /
            icchāprayatnādayaśca yadyapyāntarāḥ tathāpi śarīrātiriktasya tadāśrayānupalabdheḥ
            sati śarīre bhāvāt antaḥ śarīrāśrayā eva, anyathā dṛṣṭahānādṛṣṭakalpanāprasaṅgāt /
            śarīrātirikta ātmani</p>
         
         
         <p>pramāṇābhāvāccharīre ca saṃbhavāccharīramevecchādimadātmeti prāpta ucyate- //53//</p>
         
         
         
         
         
         <p>START BsVBh_3,3.30.54</p>
         
         
         <p class="bold">vyatirekas tadbhāvabhāvitvān na tūpalabdhivat | BBs_3,3.54 |</p>
         
         <p>nāpratyakṣaṃ pramāṇamiti bruvāṇaḥ praṣṭavyo jāyate kuto bhavānanumānādīnāmaprāmāṇyamavadhāritavāniti
            /
            pratyakṣaṃ hi liṅgādirūpamātragrāhi nāprāmāṇyameṣāṃ viniścetumarhati /
            nahi dhūmajñānamivaiṣāmindriyārthasannikarṣādaprāmāṇyajñānamudetumarhati /
            kintu deśakālāvasthārūpabhedena vyabhācirotprekṣayā /
            na caitāvānpratyakṣasya vyāpāraḥ saṃbhavati /
            yathāhuḥ-nahīdamiyato vyāpārānkartuṃ samarthaṃ saṃnihitaviṣayabalenotpatteravicārakatvāditi
            /
            tasmādasminnanicchatāpi pramāṇāntaramabhyupeyam /
            apica pratipannaṃ pumāṃsamapahāyāpratipannasaṃdigdhāḥ prekṣāvadbhiḥ pratipādyante
            /
            na caiṣāmitthaṃbhāvo bhavatpratyakṣagocaraḥ /
            na khalvete gauratvādivatpratyakṣagocarāḥ kintu vacanaceṣṭādiliṅgānumeyāḥ /
            naca liṅgaṃ pramāṇaṃ yata ete sidhyanti /
            na puṃsāmitthaṃbhāvamavijñāya yaṃ kañcana puruṣaṃ pratipipātayiṣato 'navadheyavacanasya
            prekṣāvattā nāma /
            apica paśavo 'pi hitāhitaprāptiparihārārthinaḥ komalaśaṣpaśyāmalāyāṃ bhuvi pravartante
            /
            pariharanti cāśyānatṛṇakaṇṭakākīrṇām /
            nāstikastu paśorapi paśuriṣṭaniṣṭasādhanamavidvān /
            na khalvasminnumānagocara-pravṛttinivṛttigocare pratyakṣaṃ prabhavati /
            naca parapratyāyanāya śabdaṃ prayuñjīta śābdasyārthasyāpratyakṣatvāt /
            tadeva mā nāma bhūnnāstikasya janmāntaramasminneva janmanyupasthito 'sya mūkatvapravṛttinivṛttiviraharūpo
            mahānnarakaḥ /
            parākrāntaṃ cātra sūribhiḥ /
            atyantaparokṣagocarāpyanyathānupapadyamānārthaprabhavārthāpattiḥ /
            bhūyaḥsāmānyayogena copamānamupapāditaṃ pramāṇalakṣaṇe /
            tadatrāstu tāvatpramāṇāntaraṃ pratyakṣamevāhaṃpratyayaḥ śarīrātiriktamālambata ityanvayatirekābhyāmavadhāryate
            /
            yogavyāghravatsvapnadaśāyāṃ ca śarīrāntaraparigrahābhimāne 'pyahaṅkārāspadasya pratyabhijñāyamānatvamityuktam
            /
            sūtrayojanā tu na tvavyatiriktaḥ kintu vyatirikta ātmā dehāt /
            kutastadbhāvābhāvitvāt /
            caitanyādiryadi śarīraguṇaḥ tato 'nena viśeṣaguṇena bhavitavyam /
            na tu saṃkhyāparimāṇasaṃyogādivatsāmānyaguṇena /
            tathāca ye bhūtaviśeṣaguṇāste yāvadbhūtabhāvino dṛṣṭā yathā rūpādayaḥ /
            nahyasti saṃbhavaḥ bhūtaṃ ca rūpādirahitaṃ ceti /
            tasmādbhūtaviśeṣaguṇarūpādivaidharmyānna caitanyaṃ śarīraguṇaḥ /
            etenecchādīnāṃ śarīraviśeṣaguṇatvaṃ pratyuktam /
            prāṇaceṣṭādayo yadyapi dehadharmā eva tathāpi na dehamātraprabhavāḥ /
            mṛtāvasthāyāmapi prasaṅgāt /
            tasmādyasyaite adhiṣṭhānāddehadharmā bhavanti sa dehātirikta ātmā /
            adṛṣṭakāraṇatve 'bhyupagamyamāne tasyāpi dehāśrayatvānupapatterātmaivābhyupetavya
            iti /
            vaidharmyāntaramāha-
            <span class="bold">dehadharmāśceti /</span><br />
            svaparapratyakṣā hi dehadharmā dṛṣṭā yathā rūpādayaḥ /
            icchādayastu svapratyakṣā eveti dehadharmavaidharmyam /
            tasmādapi dehātiriktadharmā iti /
            tatra yadyapi caitanyamapi bhūtaviśeṣaguṇastathāpi yāvadbhūtamanuvarteta /
            naca madaśaktyā vyabhicāraḥ /
            sāmarthyasya sāmānyaguṇatvāt /
            apica madaśaktiḥ pratimadirāvayavaṃ mātrayāvatiṣṭhate tadvaddehe 'pi caitanyaṃ tadavayaveṣvapi
            mātrayā bhavet /
            tathā caikasmindehe bahavaścetayeran /
            naca bahūnāṃ cetanānāmanyonyābhiprāyānuvidhānasaṃbhava iti ekapāśanibaddhā iva bahavo
            vihaṅgamāḥ viruddhādikriyābhimukhāḥ samarthā api na hastamātramapi deśamatipatitumutsahante
            /
            evaṃ śarīramapi na kiñcitkartumutsahate /
            api ca nānvayamātrāttaddharmadharmibhāvaḥ /
            śakyo viniścetuṃ, mā bhūdākāśasya sarvo dharmaḥ sarveṣvanvayāt /
            api tvanvayavyatirekābhyām /
            saṃdigdhaścātra vyatirekaḥ /
            tathāca sādhakatvamanvayamātrasyetyāha-
            <span class="bold">apica sati hi tāvaditi /</span><br />
            dūṣaṇāntaraṃ vivakṣurākṣipati-
            <span class="bold">kimātmakaṃ ceti /</span><br />
            sa evaikagranthenāḥ-
            <span class="bold">nahīti /</span><br />
            nāstika āha-
            <span class="bold">yadanubhavanamiti /</span><br />
            yathā hi bhūtapariṇāmabhedo rūpādirna tu bhūtacatuṣṭayādarthāntaramevaṃ bhūtapariṇāmabheda
            eva caitanyaṃ na tu bhūtebhyor'thāntaraṃ, yena 'pṛthivyāpastejo vāyuriti tattvāni'iti
            pratijñāvyāghātaḥ syādityarthaḥ /
            etaduktaṃ bhavati-caturṇāmeva bhūtānāṃ samastaṃ jagatpariṇāmo na tvasti tattvāntaraṃ
            yasya pariṇāmo rūpādayo 'nyadvā pariṇāmāntaramiti /
            atroktābhistāvadupapattibhirdehadharmatvaṃ nirastaṃ tathāpyupapattyantarābhidhitsayāha-
            <span class="bold">cettarhīti /</span><br />
            bhūtadharmā rūpādayo jaḍatvādviṣayā eva dṛṣṭā na tu viṣayiṇaḥ /
            naca keṣāñcidviṣayāṇāmapi viṣayitvaṃ bhaviṣyatīti vācyam /
            svātmani vṛttivirodhāt /
            na copalabdhāveva prasaṅgastasyā ajaḍāyāḥ svayaṃprakāśatvābhyupagamāt /
            kṛtopapādanaṃ caitatpurastāt /
            upalabdhivaditi sūtrāvayavaṃ yojayati-
            <span class="bold">yathaivāsyā iti /</span><br />
            upalabdhigrāhiṇa eva pramāṇāccharīvyatireko 'pyavagamyate /
            tasyāstataḥ svayaṃprakāśapratyayena bhūtadharmebhyo jaḍebhyo vailakṣaṇyena vyatirekaniścayāt
            /
            astu tarhi vyatirekādupalabdhirbhūtebhyaḥ svatantrā tathāpyātmani pramāṇābhāva ityata
            āha-
            <span class="bold">upalabdhisvarūpa eva ca na ātmeti /</span><br />
            ājānatastāvadupalabdhibhedo nānubhūyata iti viṣayabhedādabhyupeyaḥ /
            na copalabdhivyatirekiṇāṃ viṣayāṇāṃ prathā saṃbhavatītyupapādatam /
            naca viṣayabhedagrāhi pramāṇamastīti copapāditaṃ brahmatattvasamīkṣāyāmasmābhiḥ /
            evaṃ ca sati viṣayarūpatadbhedādeva sudurlabhāviti dūranirastā viṣayabhedādupalabdhibhedasaṃkathā
            /
            tenopalabdherupalabdhṛtvamapi na tāttvikam /
            kintvavidyākalpitam /
            tatrāvidyādaśāyāmapyupalabdherabheda ityāha-
            <span class="bold">ahamidamadrākṣamiti ceti /</span><br />
            na kevalaṃ tāttvikābhedānnityatvamatāttvikādapi nityatvameveti tasyārthaḥ /
            <span class="bold">smṛtyādyupapatteśca /</span><br />
            nānātve hi nānyenopalabdhe 'nyasya puruṣasya smṛtirupapadyata ityarthaḥ /
            nirākṛtamapyarthaṃ nirākaraṇāntarāyānubhāṣate-
            <span class="bold">yattūktamiti /</span><br />
            yo hi dehavyāpārādupalabdhirutpadyate tena dehadharma iti manyate taṃ pratīdaṃ dūṣaṇam-
            <span class="bold">na cātyantaṃ dehasyeti /</span>
            prakṛtamupasaṃharati-
            <span class="bold">tasmādanavadyamiti</span> //54//</p>
         
         
         
         
         
         <p>START BsVBh_3,3.31.55</p>
         
         
         <p class="bold">aṅgāvabaddhāstu na śākhāsu hi prativedam | BBs_3,3.55 |</p>
         
         <p>svarādibhedātprativedamudgīthādayo bhidyante /
            tadanubaddhāstu pratyayāḥ pratiśākhaṃ vihitā bhedena /
            tatra saṃśayaḥ-kiṃ yasminvede yadudgīthādayo vihitāsteṣāmeva tadvedavihitāḥ pratyayā
            utānyavedavihitānāmapyudgīthādīnāṃ te pratyayā iti /
            kiṃ tāvatprāptam /
            'omityakṣaramudgīthamupāsti'ityudgīthaśravaṇenodgīthasāmānyamavagamyate /
            nirviśeṣasya ca tasyānupapatterviśeṣakāṅkṣāyāṃ svaśākhāvihitasya viśeṣasya saṃnidhānāttenaivākāṅkṣāvinivṛtterna
            śākhāntarīyamudgīthāntaramapekṣate /
            
            <p>
               na caivaṃ saṃnidhānena śrutipīḍā, yadi hi śrutisamarpitamarthamapabādhena tataḥ śrutiṃ
               pīḍayenna caitadasti /<br />
               nahyudgīthaśrutyabhihitalakṣitau sāmānyaviśeṣau bādhitau svaśākhāgatayoḥ svīkaraṇācchākhāntarīyāsvīkāre
               'pi /<br />
               yathāhuḥ-'jātivyaktī gṛhītveha vayaṃ tu śrutalakṣite /<br />
               kṛṣṇādi yadi muñcāmaḥ kā śrutistatra pīḍyate' //
               </p>
         </p>
         
         
         <p>evaṃ prāptam /
            evaṃ prāpta ucyate-udgīthāṅgavabaddhāstu pratyayā nānāśākhāsu prativedamanuvarteranna
            pratiśākhaṃ vyavatiṣṭheran /
            udgīthamityādisāmānyaśruteraviśeṣāt etaduktaṃ bhavati-yuktaṃ śuklaṃ paṭamānayetyādau
            paṭaśrutimaviśeṣapravṛttāmapi saṃnidhānācchuklaśrutirbādhata iti /
            viśiṣṭārthapratyāyanapratyuktatvātpadānāṃ samabhivyāhārasya /
            anyathā tadanupapatteḥ /
            naca svārthamasmārayitvā viśiṣṭārthapratyāyanaṃ padānāmiti viśiṣṭārthaprayuktaṃ svārthasmāraṇaṃ
            na svaprayojakamapavādhitumutsahate /
            mā ca vādhiprayojakābhāvena svārthasmāraṇamapīti yuktamaviśeṣapravṛttāyā api śruterekasminneva
            viśeṣe avasthāpanam /
            iha tūdgīthaśruteraviśeṣeṇa viśiṣṭārthapratyāyakatvāt /
            
            <p>
               saṃkoce pramāṇaṃ kiñcinnāsti /<br />
               naca saṃnidhimātramapabādhitumarhati /<br />
               śrutisāmānyadvāreṇa ca sarvaviśeṣagāminyāḥ śruterekasminnavasthānaṃ pīḍaiva /<br />
               tasmātsarvodgīthaviṣayāḥ pratyayā iti //55//
               </p>
         </p>
         
         
         
         
         
         <p>START BsVBh_3,3.31.56</p>
         
         
         <p class="bold">mantrādivadvāvirodhaḥ | BBs_3,3.56 |</p>
         
         <p>
            viruddhamiti naḥ saṃpratyayo yatpramāṇena nopalabhyate /<br />
            upalabdhaṃ ca mantrādiṣu śākhāntarīyeṣi śākhāntarīyakarmasaṃbandhitvam /<br />
            tadvadihāpīti darśanādavirodhaḥ /<br />
            etacca darśitaṃ bhāṣyeṇa sugameneti //56//
            </p>
         
         
         
         
         
         <p>START BsVBh_3,3.32.57</p>
         
         
         <p class="bold">bhūmnaḥ kratuvajjyāyas tvaṃ tathā hi darśayati | BBs_3,3.57 |</p>
         
         
         <p>vaiśvānaravidyāyāṃ chāndogye kiṃ vyastopāsanaṃ samastopāsanaṃ ca utā samastopāsanameveti
            /
            tatra divameva bhagavo rājanniti hovāceti pratyakamupāsanaśruteḥ pratyekaṃ ca phalavattvāmnānātsamastopāsane
            ca phalavattvaśruterubhayathāpyupāsanam /
            naca yathā vaiśvānarīyeṣṭau yadaṣṭākapālo bhavatītyādīnāmavayujyavādānāṃ pratyekaṃ
            phalaśravaṇe 'pyarthavādamātratvaṃ vaiśvānaraṃ dvādaśakapālaṃ nirvapedityasyaiva tu
            phalavattvamevamatrāpi bhavitumarhati /
            tatra hi dvādaśakapālaṃ nirvapediti /
            vidhibhaktiśrutiryadaṣṭākapālo bhavatītyādiṣu vartamānāpadeśaḥ /
            naca vacanāni tvapūrvatvāditi vidhikalpanā /
            avayujyavādena stutyāpyupapatteḥ /
            iha tu samaste vyaste ca vartamānāpadeśasyāviśeṣādagṛhyamāṇaviśeṣatayā ubhayatrāpi
            vidhikalpanāyāḥ phalakalpanāyāśca bhedāt /
            nindāyāśca samastopāsanārambhe vyastopāsane 'pyupapatteḥ /
            śyāmo vāśvāhutimabhyavaharatītivadubhayavidhamupāsanamiti</p>
         
         
         <p>prāpta ucyate-samastopāsanasyaiva jyāyastvaṃ na vyastopāsanasya /
            yadyapi vartamānāpadeśatvamubhayatrāpyaviśiṣṭaṃ tathāpi paurvāparyālocanayā samastopāsanaparatvasyāvagamaḥ
            /
            yatparaṃ hi vākyaṃ tadasyārthaḥ /
            tathāhi-prācīnaśālaprabhṛtayo vaiśvānaravidyānirṇayāyāśvapatiṃ kaikeyamājagmuḥ /
            te ca tattadekadeśopāsanamupanyastavantaḥ /
            tatra kaikeyastattadupāsananindāpūrvaṃ tannivāraṇena samastopāsanamupasaṃjahāra /
            tathā caikavākyatālābhāya vākyabhedaparihārāya ca samastopāsanaparataiva saṃdarbhasya
            lakṣyate /
            tasmādbahuphalasaṃkīrtanaṃ /
            pradhānastavanāya /
            samastopāsanasyaiva tu phalavattvamiti siddham /
            ekadeśivyākhyānamupanyasya dūṣayati-
            <span class="bold">kecittvatreti /</span><br />
            saṃbhavatyekavākyatve vākyabhedasyānyāyyatvāt nedṛśaṃ sūtravyākhyānaṃ samañjasamityarthaḥ
            //57//</p>
         
         
         
         
         
         <p>START BsVBh_3,3.33.58</p>
         
         
         <p class="bold">nānāśabdādibhedāt | BBs_3,3.58 |</p>
         
         <p>siddhaṃ kṛtvā vidyābhedamadhastanaṃ vicārajātamabhinirvartitam /
            saṃprati tu sarvāsāmīśvaragocarāṇāṃ vidyānāṃ kimabhedo bhedo vā, evaṃ prāṇādigocarāsviti
            vicārayitavyam /
            nanu yathā pratyayābhidheyāyā apūrvabhāvanāyā ājānato bhedabhāve 'pi dhātvarthena
            nirūpyamāṇatvāttasya ca yāgāderbhedātprakṛtyarthayāgādidhātvarthānubandhabhedādbhedaḥ
            /
            tadanuraktāyā eva tasyāḥ pratīyamānatvāt /
            evaṃ vidyānāmapi rūpato vedyasyeśvarasyābhede 'pi tattatsatyasaṃkalpatvādiguṇopadhānabhedādvidyābheda
            iti nāstyabhedāśaṅkā /
            ucyate-yuktamanubandhabhedātkāryarūpāṇāmapūrvabhāvanānāṃ bheda iti /
            iha brahmaṇaḥ siddharūpatvādguṇānāmapi satyasaṃkalpatvādīnāṃ tadāśrayāṇāṃ siddhatayā
            sarvatrābhedo vidyāsu /
            nahi viśālavakṣāścakorekṣaṇaḥ kṣatriyayuvā duścayavanadharmeti ekatropadiṣṭo 'nyatra
            siṃhāsyo vṛṣaskandhaḥ sa evopadiśyamānaścakorekṣaṇatvādyapajahāti na khalu pratyupadeśaṃ
            vastu bhidyate /
            tasya sarvatra tādavasthyāt /
            atādavasthye vā tadeva na bhavet /
            nahi vastu vikalpyata iti /
            tasmādvedyābhedādvidyānāṃ bheda iti prāptam /
            evaṃ prāpta ucyate-bhavedetadevaṃ yadi vastuniṣṭhānyupāsanavākyāni kintu tadviṣayāmupāsanābhāvanāṃ
            vidadhati /
            sā ca kāryarūpā /
            yadyapi copāsanābhāvanā upāsanādhīnanirūpaṇopāsanaṃ copāsyādhīnanirūpaṇamupāsyaṃ ceśvarādi
            vyavasthitarūpam, tathāpyupāsanaviṣayībhāvo 'sya kadācitkasyacitkenacidrūpeṇetyapariniṣṭhita
            eva /
            yathaikaḥ strīkāyaḥ kenacidbhakṣyatayā kenacidupagantavyatayā kenacidapatyatayā kenacinmātṛtayā
            kenacidupekṣaṇīyatayā viṣayīkriyamāṇaḥ puruṣecchātantraḥ /
            evamihāpi upāsanāni puruṣecchātantratayā vidheyatāṃ nātikrāmanti /</p>
         
         
         <p>naca tattadguṇatayopāsanāni guṇabhedānna bhidyante /
            na cāgnihotramivopasanāṃ vidhāya dadhitaṇḍulādiguṇavadiha satyasaṃkalpatvādiguṇavidhiryenaikaśāstratvaṃ
            syāt /
            api tūtpattāvevopāsanānāṃ tattadguṇaviśiṣṭānāmavagamāt /
            tatrāgṛhyamāṇaviśeṣatayā sarvāsāṃ bhedastulyaḥ /
            naca samastaśākhāvihitasarvaguṇopasaṃhāraḥ śakyānuṣṭhānastasmādbhedaḥ /
            <span class="bold">na cāsminpakṣe sāmānā santaḥ satyakāmādayaiti /</span>
            
            <p>
               kecitkhalu guṇāḥ kāsucidvidyāsu samānāstenaikavidyātve āvartayitavyāḥ /<br />
               ekatroktatvāt /<br />
               vidyābhede tu na paunaruktyamekasyāṃ vidyāyāmuktā vidyāntare noktā iti vidyāntarasyāpi
               tadguṇatvāya vaktavyā anuktānāmaprāpteriti //58//
               </p>
         </p>
         
         
         
         
         
         <p>START BsVBh_3,3.34.59</p>
         
         
         <p class="bold">vikalpo 'viśiṣṭaphalatvāt | BBs_3,3.59 |</p>
         
         
         <p>agnihotradarśapūrṇamāsādiṣu pṛthagadhikārāṇāmapi samuccayo dṛṣṭo niyamavāṃsteṣāṃ nityatvādupāsanāstu
            kāmyatayā na nityāstasmānnāsāṃ samuccayaniyamaḥ /
            
            <p>
               tena samānaphalānāṃ darśapūrṇamāsajyotiṣṭomādīnāmiva na niyamavānvikalpaḥ phalabhūmārthinaḥ
               samuccayasyāpi saṃbhavāditi pūrvaḥ pakṣaḥ /<br />
               upāsanānāmamūṣāmupāsyasākṣātkaraṇasādhyatvātphalabhedasyaikenopāsanenopāsyasākṣātkaraṇe
               tata eva phalapratilābhe tu kṛtamupāsanāntareṇa /<br />
               naca sākṣātkaraṇasyātiśayasaṃbhavasyopāyasahasrairapi tādavasthyāttanmātrasādhyatvācca
               phalāvāpteḥ /<br />
               upāsanāntarābhyāse ca cittaikāgratāvyāghātena kasya cidupāsanāniṣpatteriha vikalpa
               eva niyamavāniti rāddhāntaḥ //59//
               </p>
         </p>
         
         
         
         
         
         <p>START BsVBh_3,3.35.60</p>
         
         
         <p class="bold">kāmyās tu yathākāmaṃ samuccīyeran na vā pūrvahetvabhāvāt | BBs_3,3.60 |</p>
         
         
         <p>yāsūpāsanāsu vinopāsyasākṣātkāraṇamadṛṣṭenaiva kāmyasādhanaṃ tāsāṃ kāmyadarśapaurṇamāsādivatpuruṣecchāvaśena</p>
         
         
         <p>vikalpasamuccayāviti sāmpratam //60//</p>
         
         
         
         
         
         <p>START BsVBh_3,3.36.61</p>
         
         
         <p class="bold">aṅgeṣu yathāśrayabhāvaḥ | BBs_3,3.61 |</p>
         
         <p>tannirdhāraṇāniyamastaddṛṣṭeḥ pṛthagdhyapratibandhaḥ phalamityatropasanāsu phalaśruteḥ
            parṇamayīnyāyenārthavādatayopāsanānāṃ kratvarthatvena samuccayaniyamamāśaṅkya puruṣārthatayaikaprayogavacanagrahaṇābhāve
            samuccayaniyamo nirastaḥ /
            iha tu satyapi puruṣārthatve kasmānnaikaprayogavacanagrahaṇaṃ bhavatīti pūrvoktamarthamākṣipan
            pratyavatiṣṭhate /
            yadyapi hi kāmyā etā upāsanāstathāpi na svatantrā bhavitumarhanti /
            tathā sati hi kratvarthānāśritatayā kratuprayogādbahirapyamūṣāṃ prayogaḥ prasajyate
            /
            naca prayujyante tatkasya hotoḥ /
            kratvarthāśritānāmeva tāsāṃ tattatphaloddeśena vidhānāditi /
            evaṃ cāśrayatantratvādāśritānāṃ prayogavacanenāśrayāṇāṃ samuccayaniyamenāśritānāmapi
            samuccayaniyamo yukta itarathā tadāśritatvānupapatteḥ /
            sa ca prayogavacana upāsanāḥ samuccinvaṃstattatphalakāmanānāmavaśyaṃbhāvamākṣipati
            tadabhāve tāsāṃ samuccayaniyamābhāvāditi manvānasya pūrvaḥ pakṣaḥ /
            rāddhāntastu yathāvihitoddiṣṭapadārthanurodhī prayogavacano na padārthasvabhāvānanyathayitumarhati
            /
            kintu tadavirodhenāvatiṣṭhate /
            tatra kratvarthānāṃ nityavadāmnānāttathābhāvasya ca saṃbhavānniyamenaitāntsamuccinotu
            /
            kāmāvabaddhāstūpāsanāḥ kāmānāmanityatvānna samuccayena niyantumarhati /
            nahi kāmā vidhīyante yena samuccīyerannapi tūddiśyante /
            mānāntarānusārī coddeśo na tadvirodhenoddeśyamanyathayatī /
            tathā satyuddeśānupapatteḥ /</p>
         
         
         <p>
            tasmātkāmānāmanityatvāttadavabaddhānāmupāsanānāmapyanityatvam /<br />
            nityānityasaṃyogavirodhāt satyapi tadāśrayāṇāṃ nityatve idameva cāśrayatantratvamāśritānāṃ
            yadāśraye satyeva vṛttirnāsatīti /<br />
            na tu tatra vṛttireva nāvṛttiriti tadidamuktam-āśrayatantrāṇyapi hīti //61//
            </p>
         
         
         
         
         
         <p>START BsVBh_3,3.36.62</p>
         
         
         <p class="bold">śiṣṭeś ca | BBs_3,3.62 |</p>
         
         <p>// 62 //</p>
         
         
         
         
         
         <p>START BsVBh_3,3.36.63</p>
         
         
         <p class="bold">samāhārāt | BBs_3,3.63 |</p>
         
         
         <p class="bold">hotṛṣadanāddhaivāpi durudgīthamanusamāharatīti /</p>
         
         <p>
            apirbhinnakamo dirudgīthamapīti /<br />
            vedāntarohitapraṇavodgīthaikatvapratyayasāmarthyāddhotṛkarmaṇaḥ śaṃsanādudgātā pratisamādadhāti
            kiṃ tadityata āha durudgīthamapi vedāntarodite caudgātre karmaṇi utpannaṃ kṣatam /<br />
            evaṃ bruvanvedāntaroditasya pratyasyetyādi yojanīyam //63//
            </p>
         
         
         
         
         
         <p>START BsVBh_3,3.36.64</p>
         
         
         <p class="bold">guṇasādhāraṇyaśruteś ca | BBs_3,3.64 |</p>
         
         
         <p>
            asya sūtrasyānvayamukhena vyatirekamukhena ca vyākhyā /<br />
            śeṣamatirohitārtham //64//
            </p>
         
         
         
         
         
         <p>START BsVBh_3,3.36.65</p>
         
         
         <p>na vā tatsahabhāvāśruteḥ | BBs_3,3.65 |</p>
         
         
         <p>//65//</p>
         
         
         
         
         
         <p>START BsVBh_3,3.36.66</p>
         
         
         <p>darśanāc ca | BBs_3,3.66 |</p>
         
         <p>//66//</p>
         
         
         <p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya
            tṛtīyaḥ pādaḥ //3//</p>
         
         
         
         
         
         
         
         <p class="bold">tṛtīyādhyāye caturthaḥ pādaḥ /</p>
         
         
         
         
         
         <p>START BsVBh_3,4.1.1</p>
         
         
         <p class="bold">puruṣārtho 'taḥ śabdād iti bādarāyaṇaḥ | BBs_3,4.1 |</p>
         
         <p>sthitaṃ kṛtvopaniṣadāmapavargākhyapuruṣārthasādhanātmajñānaparatvamupāsanānāṃ ca tattatpuruṣārthasādhanatvamadhastanaṃ
            vicārajātamabhinirvartitam /
            samprati tu kimaupaniṣadātmatattvajñānamapavargasādhanatayā puruṣārthamāho kratuprayogāpekṣitakartṛpratipādakatayā
            kratvarthamiti mīmāṃsāmahe /
            yadā ca kratvarthaṃ tadā yāvanmātraṃ kratuprayogavidhināpekṣitaṃ kartṛtvamāmuṣmikaphalopabhoktṛtvaṃ
            ca na caitadanityatve ghaṭate kṛtavipraṇāśākṛtābhyāgamaprasaṅgādato nityatvamapi,
            tāvanmātramupaniṣatsu vivakṣitam /
            ito 'nyadanapekṣitaṃ viparītaṃ ca nopaniṣadarthaḥ syāt /
            yathā śuddhatvādi /
            yadyapi jīvānuvādena tasya brahmatvapratipādanaparatvamupaniṣadāmiti mahatā prabandhena
            tatra tatra pratipāditaṃ tathāpyatra keṣāñcitpūrvapakṣaśaṅkābījānāṃ nirākaraṇe tadeva
            sthūṇānikhanananyāyena niścalīkriyata ityapyasti vicāraprayojanam /
            tatra yadyapi prokṣaṇādivadātmajñānaṃ na kañcitkratumārabhyādhītam, yadyapi ca kartṛmātraṃ
            nāvyabhicāritakratusaṃbandhaṃ kartṛmātrasya laukikeṣvapi karmasu darśanādyena parṇatādivadanārabhyādhītamapyavyabhicaritakratusaṃbandhajuhūdvāreṇa
            vākyenaiva kratvarthamāpadyate tathāpi yādṛśa ātmā kartāmuṣmikasvargādiphalabhogabhāgīdehādyatirikto
            vedāntaiḥ pratipādyate na tādṛśasyāsti laukikeṣu karmasūpayogaḥ /
            teṣāmaihikaphalānāṃ śarīrānatiriktenāpi yādṛśatādṛśena kartropapatteḥ /
            āmuṣmikaphalānāṃ tu vaidikānāṃ karmaṇāṃ tamantareṇāsaṃbhavāttatsaṃbandha evāyamaupaniṣadaḥ
            karteti tadavyabhicārāttānyanusmārayajjuhvādivadvākyenaiva tajjñānaṃ parṇatāvatkratvaidamarthyamāpadyata
            iti phalaśrutirarthavādaḥ /
            taduktam-'dravyasaṃskārakarmasu parārthatvātphalaśrutirarthavādaḥ syāt'iti aupaniṣadātmajñānasaṃskṛto
            hi kartā pāralaukikaphalopabhogayogyo 'smīti vidyāvācchraddhāvānkratuprayogāṅgaṃ nānyathā
            prokṣitā iva vrīhayaḥ kratvaṅgamiti /
            priyādisūcitasya ca saṃsāriṇa evātmano draṣṭavyatvena pratijñāpanādapahatapāpmatvādi
            tu tadviśeṣaṇaṃ tasyaiva stutyartham /
            na tu tatparatvamupaniṣadām /
            tasmātkratvarthamevātmajñānaṃ kartṛsaṃskāradvārā na punaḥ puruṣārthamiti /
            etadupodbalanārthaṃ ca brahmavidāmācārādiḥ śrutyavagata upanyastaḥ /
            na kevalaṃ vākyādātmajñānasya kratvarthatvam /
            tṛtīyāśruteśca /
            na tvetatprakṛtodgīthavidyāviṣayaṃ yadeva vidyayeti sarvanāmāvadhāraṇābhyāṃ vyāpteradhigamat
            /
            
            <p>
               yathā ya eva dhūmavāndeśaḥ sa vahnimāniti /<br />
               samanvārambhavacanaṃ ca phalārambhe vidyākarmaṇoḥ sāhityaṃ darśayati /<br />
               tacca yadyapyāpneyādiyāgaṣaṭkavatsamapradhānatvenāpi bhavati tathāpyuktayā yuktyā
               vidyāyāḥ karma pratyaṅgabhāvenaiva netavyam /<br />
               vedārthajñānavataḥ karmavidhānādupaniṣado 'pi vedārtha iti tajjñānamapi karmāṅgamiti
               //1//
               </p>
         </p>
         
         
         
         
         
         <p>START BsVBh_3,4.1.2</p>
         
         
         <p>śeṣatvāt puruṣārthavādo yathānyeṣv iti jaiminiḥ | BBs_3,4.2 |</p>
         
         <p>// 2 //</p>
         
         
         
         
         
         <p>START BsVBh_3,4.1.3</p>
         
         
         <p>ācāradarśanāt | BBs_3,4.3 |</p>
         
         <p>// 3 //</p>
         
         
         
         
         
         <p>START BsVBh_3,4.1.4</p>
         
         
         <p>tacchruteḥ | BBs_3,4.4 |</p>
         
         <p>// 4 //</p>
         
         
         
         
         
         <p>START BsVBh_3,4.1.5</p>
         
         
         <p>samanvārambhaṇāt | BBs_3,4.5 |</p>
         
         <p>// 5 //</p>
         
         
         
         
         
         <p>START BsVBh_3,4.1.6</p>
         
         
         <p>tadvato vidhānāt | BBs_3,4.6 |</p>
         
         <p>// 6 //</p>
         
         
         
         
         
         <p>START BsVBh_3,4.1.7</p>
         
         
         <p class="bold">niyamāc ca | BBs_3,4.7 |</p>
         
         <p>sugamam //7//</p>
         
         
         
         
         
         <p>START BsVBh_3,4.1.8</p>
         
         
         <p>siddhāntayati-
            <span class="bold">adhikopadeśāt tu bādarāyaṇasyaivaṃ taddarśanāt | BBs_3,4.8 |</span>
            yadi śarīrādyatiriktaḥ kartā bhoktātmetyetanmatra upaniṣadaḥ paryavasitāḥ syustataḥ
            syādevaṃ, na tvetadasti /
            tāstvevaṃbhūtajīvānuvādena tasya śuddhabuddhodāsīnabrahmarūpatāpratipādanaparā iti
            tatra tatrāsakṛdāveditam /
            anadhigatārthabodhanasvarasatā hi śabdasya pramāṇāntarasiddhānuvādena /
            tathā caupaniṣadātmajñānasya kratvanuṣṭhānavirodhinaḥ kratusaṃbandha eva nāsti /
            kimaṅga punaḥ tadavyabhicārastataśca kratuśeṣatā /
            tathāca nāpavargaphalaśruterarthavādamātratvamapi tu phalaparatvameva /
            
            <p>
               ata eva priyādisūcitena saṃsāriṇātmanopakramya tasyaivātmano 'dhikopadidīkṣāyāṃ paramātmanātyantābheda
               upadiśyate /<br />
               yathā samāropitasya bhujagasya rajjurūpādatyantābhedaḥ pratipādyate yo 'yaṃ sarpaḥ
               sā rajjuriti /<br />
               yathā vidyāyāḥ karmāṅgatve darśanamupanyastamevakarmāṅgatve darśanamuktam /<br />
               tatra karmāṅgatvadarśanānāmanyathāsiddhiruktā kevalavidyādarśanānāṃ tu nānyathāsiddhiḥ
               //8//
               </p>
         </p>
         
         
         
         
         
         <p>START BsVBh_3,4.1.9</p>
         
         
         <p>tulyaṃ tu darśanam | BBs_3,4.9 |</p>
         
         <p>// 9 //</p>
         
         
         
         
         
         <p>START BsVBh_3,4.1.10</p>
         
         
         <p class="bold">asārvatrikī | BBs_3,4.10 |</p>
         
         <p>
            vyāptirapyudgīthavidyāpekṣayā tasyā eva prakṛtatvānna tvaśeṣāpekṣayā /<br />
            yatha sarve brāhmaṇā bhojyantāmiti nimantritāpekṣayā teṣāmeva prakṛtatvāt //10//
            </p>
         
         
         
         
         
         <p>START BsVBh_3,4.1.11</p>
         
         
         <p class="bold">vibhāgaḥ śatavat | BBs_3,4.11 |</p>
         
         <p>sugamam /
            avibhāge 'pi na doṣa ityāha-<span class="bold">na cedaṃ samanvārambhavacanamiti /</span>
            saṃsāriviṣayā vidyā<span class="bold">vihitā</span>yathodgīthavidyā /
            pratiṣiddhā ca yathāsacchāstrādhigamanalakṣaṇā //11//</p>
         
         
         
         
         
         <p>START BsVBh_3,4.1.12</p>
         
         
         <p class="bold">adhyayanamātravataḥ | BBs_3,4.12 |</p>
         
         <p>adhyayanamātravata eva karmavidhirnatūpaniṣadadhyayanavataḥ /
            etaduktaṃ bhavati-yadadhyayanamarthāvabodhaparyantaṃ karmasūpayujyate yathā karmavidhivākyānāṃ
            tanmātravata evādhikāraḥ karmasu nopaniṣadadhyanavataḥ tadadhyayanasya karmasvanupayogāditi
            /
            adhyayanamātravata eveti mātragrahaṇenārthajñānaṃ vā vyavacchinnamiti manvāno bhrāntaścodayati-<span class="bold">nanvevaṃ satīti /</span>
            svābhiprāyamudghāṭayansamādhatte-<span class="bold">na vayamiti /</span></p>
         
         
         <p>upaniṣadadhyayanāpekṣaṃ mātragrahaṇaṃ nārthabodhāpekṣamityarthaḥ //12//</p>
         
         
         
         
         
         <p>START BsVBh_3,4.1.13</p>
         
         
         <p class="bold">nāviśeṣāt | BBs_3,4.13 |</p>
         
         <p>kurvanneveha karmāṇītyavidyāvadviṣayamityarthaḥ //13//</p>
         
         
         
         
         
         <p>START BsVBh_3,4.1.14</p>
         
         
         <p>vidyāvadviṣayatve 'pyavirodho vidyāstutyarthatvādityāha-
            <span class="bold">stutaye 'numatir vā | BBs_3,4.14 |</span>
            //14//</p>
         
         
         
         
         
         <p>START BsVBh_3,4.1.15</p>
         
         
         <p class="bold">kāmakāreṇa caike | BBs_3,4.15 |</p>
         
         <p>apica vidyāphalaṃ pratyakṣaṃ darśayantī śrutiḥ kālāntarabhāviphalakarmāṅgatvaṃ vidyāyā
            nirākarotītyāha-<span class="bold">kāmakāreṇa caike /</span></p>
         
         
         <p>kāmakāra icchā //15//</p>
         
         
         
         
         
         <p>START BsVBh_3,4.1.16</p>
         
         
         <p class="bold">upamardaṃ ca | BBs_3,4.16 |</p>
         
         <p>
            adhikopadeśādityanenātmana eva śuddhabuddhodāsīnatvādaya uktāḥ /<br />
            iha tu samastakriyākārakaphalavibhāgopamardaṃ ceti //16//
            </p>
         
         
         
         
         
         <p>START BsVBh_3,4.1.17</p>
         
         
         <p class="bold">ūrdhvaretaḥsu ca śabde hi | BBs_3,4.17 |</p>
         
         <p>subodham //17//</p>
         
         
         
         
         
         <p>START BsVBh_3,4.2.18</p>
         
         
         <p class="bold">parāmarśaṃ jaiminiracodanā cāpavadati hi | BBs_3,4.18 |</p>
         
         <p>siddha ūrdhvaretasāmāśramitve tadvidyānāmakarmāṅgatayāpavargārthaṃ syāt /
            āśramitvaṃ tveṣāmanyārthaparāmarśamātrānna sidhyati /</p>
         
         
         <p>vidhyabhāvāt /
            smṛtyācāraprasiddhiśca teṣāṃ pratyakṣaśrutivirodhādapramāṇam /
            nindati hi pratyakṣā śrutirāśramāntaraṃ 'vīrahā vā eṣa devānām'ityādikā /
            pratyakṣaśrutivirodhe ca smṛtyācārayoraprāmāṇyamuktaṃ 'virodhe tvanapekṣaṃ syādasati
            hyanumānam'iti /
            tadetatsarvamāha-<span class="bold">trayo dharmaskandhā ityādinā /
               anadhikṛtaviṣayā veti /</span>
            andhapaṅgvādayo hi ye naimittikakarmānadhikṛtāstānpratyāśramāntaravidhiriti /
            <span class="bold">apicāpavaditi hi /</span>
            na kevalamanyaparatayā parāmarśasyāśramāntaraṃ na labhyate api tvāśramāntaranindādvāreṇāpavādādapītyarthaḥ
            /
            syādetat /
            bhavatveṣa parāmarśo 'nyārthaḥ /
            ye ceme 'raṇya ityādibhyastvāśramāntaraṃ setasyatītyata āha-<span class="bold">ye ceme 'raṇya iti /</span>
            asyāpi devapathopadeśaparatvānnaitatparatvamityarthaḥ /
            na cānyaparādapi sphuṭatarāśramāntarapratyata ityāha-<span class="bold">saṃdigdhaṃ ceti /</span>
            nahi tapa eva dvitīya ityatrāśramāntarābhidhāyī kaścidasti śabda iti /
            nanvetameva pravrājina iti vacanādāśramāntaraṃ setsyatītyata āha-<span class="bold">tathaitameveti /</span>
            etadapi lokasaṃstanavanaparamiti /
            adhikaraṇārambhamākṣipya nāsti pratyakṣavacanamitikṛtvā cinteyamiti samādhatte-<span class="bold">nanu brahmacaryādeveti</span> //18//</p>
         
         
         
         
         
         <p>START BsVBh_3,4.2.19</p>
         
         
         <p class="bold">anuṣṭheyaṃ bādarāyaṇaḥ sāmyaśruteḥ | BBs_3,4.19 |</p>
         
         <p>bhavatvanyārthaḥ parāmarśastathāpyetasmādāśramāntarāṇi pratīyamānāni ca nāpākaraṇamarhanti
            /
            evaṃ tānyapākriyeranyadyasmānna pratīyeran /
            pratīyamānāni vā śrutyā bādhyeran /
            na tāvanna pratīyante /
            tathāhi-trayo dharmaskandhā iti skandhatritvaṃ pratijñātam /
            tatra skandhaśabdo yadyāśramaparo na syādapi tu samūhavacanastato dharmāṇāṃ yajñādīnāṃ
            prātisvikotpattīnāṃ kimapekṣya tritvasaṅkhyā suvyavasthāpyeta /
            ekaikāśramopasaṃgṛhītāstvāśramāṇāṃ tritvācchakyāstritve vyavasthāpayitumityāśramatritvapratijñopapattiḥ
            /
            
            <p>
               tatra yajñādiliṅgo gṛhāśrama eko dharmaskandho brahmacārīti dvitīyastapa iti ca, tapaḥpradhānāttu
               vānaprasthāśramānnānyaḥ, brahmasaṃstha iti ca pāriśeṣyātparivrāḍiti vakṣyati /<br />
               tasmādanyaparādapi parāmarśādaśramāntarāṇi pratīyamānāni devatādhikaraṇanyāyena na
               śakyante 'pākartum /<br />
               naca pratyakṣaśrutivirodho vīrahā vetyādeḥ pratipannagārhasthyaṃ pramādādajñānādvāgnimudvāsayituṃ
               pravṛttaṃ pratyupapatteḥ /<br />
               evañca avirodhe siddhavatparāmarśādaśramāntarāṇāṃ śāstrāntarasiddhiṃ vā kalpayiṣyāmo
               yathopavītavidhipare vākye 'upavyayate devalakṣmameva tatkurute'ityatra nivītaṃ manuṣyāṇāṃ
               prācīnāvītaṃ pitṛṇāmiti śāstrāntarasiddhayornivītaprācīnāvītayoḥ parāmarśa iti //19//
               </p>
         </p>
         
         
         
         
         
         <p>START BsVBh_3,4.2.20</p>
         
         
         <p class="bold">vidhir vā dhāraṇavat | BBs_3,4.20 |</p>
         
         <p>yadyapi brahmasaṃsthatvastutiparatayāsya saṃdarbhasyaikavākyatā gamyate /
            saṃbhavāntyāṃ caikavākyatāyāṃ vākyabhedo 'nyāyyaḥ /
            tathāpyāśramāntarāṇāṃ pūrvasiddherabhāvātparāmarśānupapatteḥ, aparāmarśe ca stuterasaṃbhavena
            kiṃparatayā ekavākyatāstvitī tāṃ bhaṅktvā dhāraṇavadvaramapūrvatvādvidhirevāstu /
            yathā 'adhastātsamidhaṃ dhārayannanudravedupari hi devebhyo dhārayati'ityatra satyāmapyadhodhāraṇenaikavākyatāpratītau
            vidhīyata evoparidhāraṇamapūrvatvāt /
            tathoktam 'vidhistu dhāraṇe 'pūrvatvāt'iti /
            tathehāpyāśramāntaraparāmarśaśrutirvidhareveti kalpyte /
            saṃprati parāmarśe 'pītareṣāmāśramāṇāṃ brahmasaṃsthatā saṃstavasāmarthyādeva vidhātavyā
            /
            na khalvavidheyaṃ saṃstūyate tadarthatvātsaṃstavasyetyāha-<span class="bold">yadāpīti /</span>
            atrāvāntaravicāramārabhate-<span class="bold">sā ca kiṃ caturṣviti /</span></p>
         
         
         <p>vicāraprayojanamāha-<span class="bold">yadi ceti /</span>
            nanu anāśramyeva brahmasaṃstho bhaviṣyatītyata āha-<span class="bold">anāśrayamitveti /</span>
            tatra pūrvapakṣamāha-<span class="bold">tatra tapaḥśabdeneti /</span>
            ayamabhisaṃdhiḥ /
            yadi tāvadbrahmasaṃstha iti padaṃ pratyastamitāvayavārthaṃ parivrājake 'śvakarṇādipadavadrūḍhaṃ
            tadāśramaprāptimātreṇaivāmṛtībhāva iti na tadbhāvāyā brahmajñānamapekṣeta /
            tathāca nānyaḥ panthā vidyate 'yanāyeti virodhaḥ /
            naca saṃbhatyavayavārthe samudāyaśaktikalpanā /
            tasmādbrahmaṇi saṃsthāsyeti /
            brahmasaṃsthaḥ /
            evañca caturṣvāśrameṣu yasyaiva brahmaṇi niṣṭhatvamāśramiṇaḥ sa brahmasaṃstho 'mṛtatvametīti
            yuktam /
            tatra tāvadbrahmacārigṛhasthau svaśabdābhihitau tapaḥpadena ca tapaḥpradhānatayā bhikṣuvānaprasthāvupasthāpitau
            /
            bhikṣurapi hi samādhikaśaucāṣṭagrāsībhojananiyamādbhavati vānaprasthavattapaḥpradhānaḥ
            /
            naca gṛhasthādeḥ karmiṇo brahmaniṣṭhatvāsaṃbhavaḥ /
            yadi tāvatkarmayogaḥ karmitā sā bhikṣorapi kāyavāṅmanobhirasti /
            atha ye na brahmārpaṇena karma kurvanti kintu kāmārthitayā te karmiṇaḥ /
            tathā sati gṛhasthādayo 'pi brahmārpaṇena karma kurvāṇā na karmiṇaḥ /
            tasmādbrahmaṇi tātparyaṃ brahmaniṣṭhatā na tu karmatyāgaḥ /
            pramāṇavirodhāt /
            tapasā ca dvayorāśramayorekīkaraṇena traya iti tritvamupapadyate /
            evañca trayo 'pyāśramā abrahmasaṃsthāḥ santaḥ puṇyalokabhājo bhavanti yaḥ punareteṣu
            brahmasaṃsthaḥ so 'mṛtatvabhāgiti /
            naca yeṣāṃ puṇyalokabhāktvaṃ teṣāmevāmṛtatvamiti virodhaḥ /
            yathā devadattayajñadattau mandaprajñāvabhūtāṃ saṃprati tayoryajñādattastu śāstrābhyāsātpaṭuprajño
            vartate iti tathehāpi ya evābrahmasaṃsthāḥ /
            puṇyalokabhājasta eva brahmasaṃsthā amṛtatvabhāja ityavasthābhedādavirodhaḥ /
            tathāca brahmasaṃstha iti yaugikaṃ padaṃ prakṛtaviṣayaṃ bhaviṣyati /
            yathā āgneyyāgnīdhramupatiṣṭhata ityatra viniyuktāpi prakṛtaivāgneyī gṛhyate /
            naca viniyuktaviniyogavirodhaḥ /
            yadi hyatrāgnotyupadiśyeta tato yathā pratītā tathoddiśyeta /
            viniyuktā ca pratītirbhavediti viniyuktaviniyogavirodhaḥ /
            iha tu āgnīdhropasthāne sā vidheyatvena viniyujyate /
            na tūddiśyate /
            vidheyatvena ca viniyoge āgneyīpadārthāpekṣaṇātprakṛtātikrame pramāṇābhāvāt /
            tāvatā ca śāstropapatternāprakṛtānāmapi grahaṇasaṃbhavaḥ /
            naca yātayāmatayā na viniyogaḥ /
            vācastome sarveṣāmeva mantrāṇāṃ viniyogādanyatrāpyaviniyogaprasaṅgāt /
            tathehāpi prakṛtā evāśramā buddhiviparivartinaḥ parāmṛśyante nānuktaḥ parivrāḍeveti
            pūrvaḥ pakṣaḥ /
            rāddhāntamupakramate-<span class="bold">tadayuktam /
               nahi satyāṃ gatau vānaprasthaviśeṣaṇeneti /</span>
            yathopakrāntaṃ tathaiva parisamāpanamucitam /
            yatsaṃkhyākāśca ye prasiddhāste tatsaṃkhyākā eva kīrtyante iti cocitam /
            na tu satyāṃ gatāvutsargasyāpavādo yujyate /
            aśādhāraṇenaikaikena lakṣaṇenaikeka āśramo vaktumupakrānta iti tathaiva samāpanamucitam
            /
            na tu sādhāraṇāsādhāraṇābhyāmupakramasamāptī śliṣyete /
            naca tapo nāma nāsādhāraṇaṃ vānaprasthānāmityata āha-<span class="bold">tapaścāsādhāraṇa iti /</span>
            na khalu parākādibhiḥ kāyakleśapradhāno yathā vānaprasthastathā bhikṣuḥ satyapyaṣṭagrāsādiniyame
            /
            naca śaucasantoṣaśamadamādayastapaḥ pakṣe vartante tatra vṛddhānāṃ tapaḥprasiddherasiddheḥ
            /
            ata eva vṛddhāstapaso bhedena śaucādīnācakṣate-'śaucasantoṣatapaḥsvādhyāyeśvarapraṇidhānāni
            niyamāḥ'iti /
            siddhasaṃkhyābhedeṣu ca saṃkhyāntarābhidhānamāśliṣṭamityāha-<span class="bold">catuṣṭvena ceti /
               apica bhedavyapadeśo 'treti /</span>
            traya eta iti kiṃ bhikṣurapi parāmṛśyate kintvā bhikṣuvarjaṃ traya eva /
            na tāvantraya iti bhikṣusaṃgrahe tadvarjanamete traya ityatra vartuṃ śakyam /
            eta iti prakṛtānāṃ sākalyena parāmarśādbhikṣusaṃgrahe ca na tasya puṇyalokatvamabrahmasaṃsthātvābhāvādbhikṣoḥ
            /
            tena tasya brahmasaṃsthasya sadā puṇyalokatvamamṛtatvaṃ ceti virodhaḥ /
            triṣu ca brahmasaṃsthapade yadeti saṃbandhanīyam /
            bhikṣau ca sadeti vaiṣamyam /
            tadidamuktam-<span class="bold">pṛthaktve ceti /</span>
            pūrvapakṣābhāsaṃ smārayati-<span class="bold">kathaṃ punarbrahmasaṃsthaśabdo yogāditi /</span>
            tannirākaroti-<span class="bold">atrocyata iti /</span>
            ayamabhisaṃdhiḥ /
            satyaṃ yaugikaḥ śabdaḥ sati prakṛtasaṃbhave na tadatipattyāprakṛte vartitumarhati
            /
            asati tu saṃbhave mā bhūtpramādapāṭha ityaprakṛte vartayitavyaḥ, darśitaścātrāsaṃbhave
            'dhastāditi /
            eṣa hi brahmasaṃsthatālakṣaṇo dharmo bhikṣorasādhāraṇa āśramāntarāṇi tatsaṃsthānyatatsaṃsthāni
            ca bhikṣustatsaṃstha ityeva /
            tatsaṃsthatā hi svābhāvaṃ vyavacchindantī virodhādyastatsaṃstha eva tatrāñjasī nānyatra
            /
            <span class="bold">śamadamādistu tadīya iti /</span>
            svāṅgamavyavadhāyakamityarthaḥ /
            brahmasaṃsthatvamasādhāraṇaṃ parivrājakadharmaṃ śrutirādarśayatītyāha-<span class="bold">tathāca nyāsa iti brahmeti /</span>
            sarvasaṅgaparityāgo hi nyāsaḥ sa brahmā kuta ityata āha-<span class="bold">brahmā hi paraḥ /</span>
            ataḥ paro nyāso brahmeti /
            kimapekṣya paraḥ saṃnyāsa ityata āha-<span class="bold">tāni vā etānyavarāṇi tapāṃsi nyāsa evātyarecayaditi /</span></p>
         
         
         <p>
            etaduktaṃ bhavati-brahmaparatayā sarveṣaṇāparityāgalakṣaṇo nyāso brahmeti /<br />
            tathā cedṛśaṃ nyāsalakṣaṇaṃ brahmasaṃsthatvaṃ bhikṣorevāsādhāraṇaṃ netareṣāmāśramiṇām
            /<br />
            brahmajñānasya śabdajanitasya yaḥ paripākaḥ sākṣātkāro 'pavargasādhanaṃ tadaṅgatayā
            pārivrājyaṃ vihitam /<br />
            na tvanadhikṛtaṃ pratītyarthaḥ //20//
            </p>
         
         
         
         
         
         <p>START BsVBh_3,4.3.21</p>
         
         
         <p class="bold">stutimātram upādānād iti cen nāpūrvatvāt | BBs_3,4.21 |</p>
         
         <p>yadyatra saṃnidhāna upāsanāvidhirnāsti tataḥ pradeśāntarasthito 'pi vidhivyabhicāritatadvidhisaṃbandhenodgīthenopasthāpitaḥ
            sa eṣa rasānāṃ rasatama ityādinā padasaṃdarbheṇaikavākyabhāvamupagataḥ stūyate /
            nahi samabhivyāhṛtairevaikavākyatā bhavatīti kaścinniyamaheturasti /
            anuṣaṅgātideśalabdhairapi vidhyasamabhivyāhṛtairarthavādairekavākyatābhyupagamāt /
            yadi tūdgīthamupāsīta sāmopāsītetyādividhisamabhivyāhāraḥ śrutastathāpi tasyaiva vidheḥ
            stutirna tūpāsanāviṣayasamarpaṇapara omityetadakṣaramudgīthamityanenaivopāsanāviṣayasamarpaṇāditi
            prāpte 'bhidhīyate-na tāvaddūrasthena karmavidhivākyenaikavākyatāsaṃbhavaḥ /
            pratītasamabhivyāhṛtānāṃ vidhinaikavākyatayā stutyarthatvamarthavādānāṃ raktapaṭanyāyena
            bhavati /
            na tu stutyā vinā kācidanupapattirvidheḥ /
            yathāhuḥ-'asti tu tadityatireke parihāraḥ'iti /
            ata eva vidherapekṣābhāvātpravartanātmakasyānuṣaṅgatideśādibhirarthavādaprāptyabh
            idhānamasamañjasam /
            nahi kartrapekṣitopāyāmavagatāyāṃ prāśastyapratyayasyāsti kaścidupayogaḥ /
            tasmāddūrasthasya karmavidheḥ stutāvānarthakyam /
            tenaikavākyatānupapatteḥ saṃnihitasya tūpāsanāvidheḥ kiṃ viṣayasamarpaṇenopayujyatāmuta
            stutyeti viśaye viṣayasamarpaṇena yathārthavattvaṃ naivaṃ stutyā bahiraṅgatvāt /
            
            <p>
               agatyā hi sā /<br />
               tasmādupāsanārthā iti siddham /<br />
               'kuryātkriyeta kartavyaṃ bhavetsyāditi pañcamam /<br />
               etatsyātsarvavedeṣu niyataṃ vidhilakṣaṇam //
               </p>
         </p>
         
         
         <p>'bhāvanāyāḥ khalu kartṛsamīhitānukūlatvaṃ vidhirniṣedhaśca karturahitānukūlatvam /
            yathāhuḥ-'kartavyaśca sukhaphalo 'kartavyo duḥkhaphalaḥ'iti /
            etaccāsmābhirupapāditaṃ nyāyakaṇikāyām /
            kriyā ca bhāvanā tadvacanāśca karotyādayaḥ /
            yathāhuḥ-kṛbhvastayaḥ kriyāsāmānyavacanā iti /
            ata eva kṛbhvastīnudāhṛtavān /
            sāmānyoktau tadviśeṣāḥ pacedityādayo 'pi gamyanta iti tatra kuryādityākṣiptakartṛkā
            bhāvanā /
            kriyeteti ākṣiptakarmikā bhāvanā /
            kartavyamiti tu karmabhūtadravyopasarjanabhāvanā /
            evaṃ daṇḍī bhaveddaṇḍinā bhavitavyaṃ daṇḍinā bhūyetetyekadhātvarthaviṣayā vidhyupahitā
            bhāvanā udāhāryāḥ /
            
            <p>
               bhavatiścaiṣa janmani /<br />
               yathā kulālavyāpārādghaṭo bhavati bījādaṅkuro bhavatīti prayuñjate /<br />
               naca bījādaṅkuro 'stīti prayuñjate /<br />
               tasmādasti sattāyāṃ na janmanīti //21//
               </p>
         </p>
         
         
         
         
         
         <p>START BsVBh_3,4.3.22</p>
         
         
         <p class="bold">bhāvaśabdāc ca | BBs_3,4.22 |</p>
         
         <p>// 22 //</p>
         
         
         
         
         
         <p>START BsVBh_3,4.4.23</p>
         
         
         <p class="bold">pāriplavārthā iti cen na viśeṣitatvāt | BBs_3,4.23 |</p>
         
         <p>yadyapi upaniṣadākhyānāni vidyāsaṃnidhau śrutāni tathāpi 'sarvāṇyākhyānāni pāriplave'iti
            sarvaśrutyā niḥśeṣārthatayā durbalasya saṃnidherbādhitatvātpāriplavārthānyevākhyānāni
            /
            naca sarvā dāśatayīranubrūyāditi viniyoge 'pi dāśatayīnāṃ prātisvikaviniyogāttatra
            tatra karmaṇi yathā viniyogo na virudhyate tathehāpi satyapi pāriplave viniyege saṃnidhānādvidyāṅgatvamapi
            bhaviṣyatīti vācyam /
            dāśatayīṣu prātisvikānāṃ viniyogānāṃ samudāyaviniyogasya ca tulyabalatvādiha tu saṃnidhānāt
            śruterbalīyastvāt /
            tasmātpāriplavārthānyevākhyānānīti prāpta ucyate-naiṣāmākhyānānāṃ pāriplave viniyogaḥ
            /
            kintu pāriplavamācakṣītetyupakramya yānyāmnātāni manurvaivasvato rājetyādīni teṣāmeva
            tatra viniyogaḥ, tānyeva hi pāriplavena viśeṣitāni /
            itarathā pāriplave sarvāṇyākhyānānityetāvataiva gatatvātpāriplavamācakṣītetyanarthakaṃ
            syāt /
            ākhyānaviśeṣaṇatve tvarthavat /
            
            <p>
               tasmādviśeṣāṇānurodhātsarvaśabdastadapekṣo na tvaśeṣavacanaḥ /<br />
               yathā sarve brāhmaṇā bhojayitavyā ityatra nimantritāpekṣaḥ sarvaśabdaḥ /<br />
               tathā copaniṣadākhyānānāṃ vidyāsaṃnidhirapratidvandīṃ vidyaikavākyatāṃ so 'rodīdityādīnāmiva
               vidyekavākyatvaṃ gamayatīti siddham /<br />
               pratipattisaukaryāccetyupākhyānena hi bālā apyavadhīyante yathā tantropākhyāyikayeti
               //23//
               </p>
         </p>
         
         
         
         
         
         <p>START BsVBh_3,4.4.24</p>
         
         
         <p class="bold">tathā caikavākyatopabandhāt | BBs_3,4.24 |</p>
         
         <p>// 24 //</p>
         
         
         
         
         
         <p>START BsVBh_3,4.5.25</p>
         
         
         <p class="bold">ata eva cāgnīndhanādyanapekṣā | BBs_3,4.25 |</p>
         
         <p>vidyāyāḥ kratvarthatve sati tathā kratūpakaraṇāya svakāryāya kraturapekṣitaḥ /
            tadabhāve kasyopakāro vidyayeti /
            yadā tu puruṣārthā tadā nānayā kraturapekṣitaḥ svakārye nirapekṣāyā eva tasyāḥ sāmarthyāt
            /
            agnīndhānādinā cāśramakarmāṇyupalakṣyante tadāha-<span class="bold">agnīndhanādīnyāśramakarmāṇi vidyayā svārthasiddhau nāpekṣitavyānīti /</span></p>
         
         
         <p>
            svārthasiddhau nāpekṣitavyāni na tu svasiddhāviti /<br />
            etaccādhikamupariṣṭādvakṣyate /<br />
            tadvivakṣayā caitatprayojanaṃ pūrvatanasyādhikaraṇasyoktam //25//
            </p>
         
         
         
         
         
         <p>START BsVBh_3,4.5.26</p>
         
         
         <p>adhikavivakṣyeti yaduktaṃ tadadhikamāha-
            <span class="bold">sarvāpekṣā ca yajñādiśruter aśvavat | BBs_3,4.26 |</span>
            yathā svārthasiddhau nāpekṣyante āśramakarmāṇi evamutpattāvapi nāpekṣyeranniti śaṅkā
            syāt /
            naca vividiṣanti yajñenetyādivirodhaḥ /
            nahyeṣa vidhirapi tu vartamānāpadeśaḥ /
            sa ca stutyāpyupapadyate /
            apica catasraḥ pratipattayo brahmaṇi /
            prathamā tāvadupaniṣadvākyaśravaṇamātrādbhavati yāṃ kilācakṣate śravaṇamiti /
            dvitīyā mīmāṃsāsahitā tasmādevopaniṣadvākyādyāmācakṣate /
            mananamiti /
            tṛtīyā cintā /
            santatimayī yāmācakṣate nididhyāsanamiti /
            caturthī sākṣātkāravatī vṛttirūpā nāntarīyakaṃ hi tasyāḥ kaivalyamiti /
            tatrādye tāvatpratipatti viditapadatadarthasya viditavākyagatigocaranyāyasya ca puṃsa
            upapadyete eveti na tatra karmāpekṣā /
            te eva ca cintāmayīṃ tṛtīyāṃ pratipattiṃ prasuvāte iti na tatrāpi karmāpekṣā /
            sā cādaranairantaryadīrghakālasevitā sākṣātkāravatīmādhatta eva pratipattiṃ caturthīmiti
            na tatrāpyasti karmāpekṣā /
            tannāntarīyakaṃ ca kaivalyamiti na tasyāpi karmāpekṣā /
            tadevaṃ pramāṇataśca prameyata utpattau ca kārye ca na jñānasya karmāpekṣeti bījaṃ
            śaṅkāyām /
            evaṃ prāpta ucyate-utpattau jñānasya karmāpekṣā vidyate vividiṣotpādadvārā 'vividiṣanti
            yajñena'iti śruteḥ /
            na cedaṃ vartamānāpadeśatvātstutimātramapūrvatvādarthasya /
            yathā yasya parṇamayī juhūrbhavatīti parṇamayatāvidhirapūrvatvānna tvayaṃ vartamānāpadeśaḥ,
            anuvādānupapatteḥ /
            tasmādutpattau vidyayā śamādivat karmāṇyapekṣyante /
            tatrāpyevaṃviditi vidyāsvarūpasaṃyogādantaraṅgāṇi vidyotpāde śamādīni, bahiraṅgāṇi
            karmāṇi vividiṣāsaṃyogāt /</p>
         
         
         <p>tathāhi-āśramavihitanityakarmānuṣṭhānāddharmasamutpādastataḥ pāpmā vilīyate /
            sa hi tattvato 'nityāśuciduḥkhānātmani saṃsāre sati nityaśucimukhātmalakṣaṇena vibhrameṇa
            malinayati cittasattvamadharmanibandhanatvādvibhramāṇām /
            ataḥ pāpmanaḥ prakṣaye pratyakṣopapattidvārāpāvaraṇe sati pratyakṣopapattibhyāṃ saṃsārasya
            tāttvikīmanityāśuciduḥkharūpatāmapratyūhaṃ viniścineti /
            tato 'sminnanabhiratisaṃjñaṃ vairāgyamupajāyate /
            tatastajjihāsāsyopāvartate /
            tato hānopāyaṃ paryeṣate paryeṣamāṇaścātmatattvajñānamasyopāya iti śāstrādācāryavacanāccopaśrutya
            tajjijñāsata iti vividiṣopahāramukhenātmajñānotpattāvasti karmāṇāmupayogaḥ /
            vividiṣuḥ khalu yukta ekāgratayā śravaṇamanane kartumutsahate /
            tato 'sya 'tattvamasi'itivākyannirvicikitsaṃ jñānamutpadyate /
            naca nirvicikitsaṃ tattvamasīti vākyārthamavadhārayataḥ karmaṇyadhikāro 'sti /
            yena bhāvanāyāṃ vā bhāvanākārye vā sākṣātkāre karmaṇāmupayogaḥ /
            etena vṛttirūrapasākṣātkārakārye 'pavarge karmaṇāmupayogo dūranirasto veditavyaḥ /
            tasmādyathaiva śamadamādayo yāvajjīvamanuvartante evamāśramakarmāpītyasamīkṣitābhidhānam
            /</p>
         
         
         <p>viduṣastatrānadhikārādityuktam /
            dṛṣṭārtheṣu tu karmasu pratiṣiddhavarjanamanadhikāre 'pyasaktasya svārasikī pravṛttirupapadyata
            eva /
            nahi tatrānvayavyatirekasamadhigamanīyaphale 'sti vidhyapekṣā /
            ataśca 'bhrāntyā cellaukikaṃ karma vaidikaṃ ca tathāstu te'iti pralāpaḥ /
            
            <p>
               śamadamādīnāṃ tu vidyotpādāyopāttānāmupariṣṭādavasthāsvābhāvyādanapekṣitānāmapyanuvṛttiḥ
               /<br />
               upapāditaṃ caitadasmābhiḥ prathamasūtra ite neha punaḥ pratyāpyate /<br />
               tasmādvividiṣotpādadvārāśramakarmaṇāṃ vidyotpattāvupayogo na vidyākārya iti siddham
               /<br />
               śeṣamatirohitārtham //26//
               </p>
         </p>
         
         
         
         
         
         <p>START BsVBh_3,4.6.27</p>
         
         
         <p class="bold">śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt
            | BBs_3,4.27 |</p>
         
         <p>// 27 //</p>
         
         
         
         
         
         <p>START BsVBh_3,4.7.28</p>
         
         
         <p class="bold">sarvān nānumatiś ca prāṇātyaye taddarśanāt | BBs_3,4.28 |</p>
         
         <p>prāṇasaṃvāde sarvendriyāṇāṃ śrūyate /
            eṣa kila vicāraviṣayaḥ-sarvāṇi khalu vāgādīnyavajitya prāṇo mukhya uvācaitāni kiṃ
            me 'nnaṃ bhaviṣyatīti, tāni hocuḥ /
            yadidaṃ loke 'nnamā ca śvabhya ā ca śakunibhyaḥ sarvaprāṇināṃ yadannaṃ tattavānnamiti
            /
            tadanena saṃdarbheṇa prāṇasya sarvamannamityanucintanaṃ vidhāyāha śrutiḥ-'na ha vā
            evaṃvidi kiñcanānannaṃ bhavati'iti /
            sarvaṃ prāṇasyānnamityevaṃvidi na kiñcinānannaṃ bhavatīti /
            tatra saṃśayaḥ-kimetatsarvānnābhyanujñānaṃ śamādivadetadvidyāṅgatayā vidhīyata uta
            stutyarthaṃ saṃkīrtyata iti /
            tatra yadyapi bhavatīti vartamānāpadeśānna vidhiḥ pratīyate /
            tathāpi yathā yasya parṇamayī juhūrbhavatīti vartamānāpadeśādapi palāśamayītvavidhipratipattiḥ
            pañcamalakārāpattyā tathehāpi pravṛttiviśeṣakaratālābhe vidhipratipattiḥ /
            
            <p>
               stutau hi arthavādamātraṃ na tathārthavadyathā vidhau /<br />
               bhakṣyābhakṣyaśāstraṃ ca sāmānyataḥ pravṛttamanena viśeṣaśāstreṇa bādhyate /<br />
               gamyāgamyavivekaśāstramiva sāmānyataḥ pravṛttaṃ vāmadevavidyāṅgabhūtasamastastryaparihāraśāstreṇa
               viśeṣaviṣayeṇeti prāpta ucyate-aśakteḥ kalpanīyatvācchāstrāntaravirodhataḥ /<br />
               prāṇasyānnamidaṃ sarvamiti cintanasaṃstavaḥ //
               </p>
         </p>
         
         
         <p>na tāvatkauleyakamaryādamannaṃ manuṣyajātinā yugapatparyāyeṇa vā śakyamattum /
            ibhakarabhakādīnāmannasya śamīkarīrakaṇṭakavaṭakāṣṭhāderekasyāpi aśakyādanatvāt /
            na cātra liṅga iva sphuṭatarā vidhipratipattirasti /
            naca kalpanīyo vidhirapūrvatvābhāvāt /
            stutyāpi ca tadupapatteḥ /
            naca satyāṃ gatau sāmānyataḥ pravṛttasya śāstrasya viṣayasaṃkoco yuktaḥ /
            tasmātsarvaṃ prāṇasyānnamityanucintanavidhānastutiriti sāmpratam /
            śakyatve ca pravṛttiviśeṣakaratopayujyate nāśakyavidhānatve /
            prāṇātyaya iti cāvadhāraṇaparaṃ prāṇātyaya eva sarvānnatvam /
            tatropākhyānācca sphuṭataravidhismṛteśca surāvarjaṃ vidvāṃsamavidvāṃsaṃ prati vidhānāt
            /
            na tvanyatreti /
            <span class="bold">ibhyena</span>hastipakena<span class="bold">sāmisvāditā</span>nardhabhakṣitān /
            sa hi cākrāyaṇo hastipakocchiṣṭānkulmāṣānbhuñjāno hastipakenoktaḥ /
            kulmāṣāniva maducchiṣṭamudakaṃ kasmānnānupibasīti /
            
            <p>
               evamuktastadudakamucchiṣṭadoṣātpratyācacakṣe /<br />
               kāraṇaṃ cātrovāca /<br />
               na vājīviṣyaṃ na jīviṣyāmītīmānkulmāṣānakhādam /<br />
               kāmo ma udakapānamiti svātantryaṃ me udakapāne nadīkūpataḍāgaprāpādiṣu yathākāmaṃ
               prāpnomīti nocchiṣṭodakābhāve prāṇātyaya iti tatrocchiṣṭabhakṣaṇadoṣa iti maṭacīhateṣu
               kuruṣu glāyannaśanāyayā munirnirapatrapa ibhyena sāmijagdhānkhādayāmāsa //28//
               </p>
         </p>
         
         
         
         
         
         <p>START BsVBh_3,4.7.29</p>
         
         
         <p>abādhāc ca | BBs_3,4.29 |</p>
         
         <p>// 29 //</p>
         
         
         
         
         
         <p>START BsVBh_3,4.7.30</p>
         
         
         <p>api ca smaryate | BBs_3,4.30 |</p>
         
         <p>// 30 //</p>
         
         
         
         
         
         <p>START BsVBh_3,4.7.31</p>
         
         
         <p>śabdaś cāto 'kāmakāre | BBs_3,4.31 |</p>
         
         <p>// 31 //</p>
         
         
         
         
         
         <p>START BsVBh_3,4.8.32</p>
         
         
         <p class="bold">vihitatvāc cāśramakarmāpi | BBs_3,4.32 |</p>
         
         <p>nityāni hyāśramakarmāṇi yāvajjīvaśruternityehitopāyatayāvaśyaṃ kartavyāni /
            vividiṣantīti ca vidyāsaṃyogādvidyāyāścāvaśyaṃbhāvaniyamābhāvādanityatā prāpnoti /
            nityānityasaṃyogaścaikasya na saṃbhavati, avaśyānavaśyaṃbhāvayorekatra virodhāt /
            naca vākyabhedādvāstavo virodhaḥ śakyo 'panetum /
            
            <p>
               tasmādanadhyavasāya evātreti prāptam /<br />
               etena 'ekasya tūbhayatve saṃyogapṛthaktvam'ityākṣiptam /<br />
               evaṃ prāpte 'bhidhīyate-siddhe hi syādvirodho 'yaṃ na tu sādhye kathañcana /<br />
               vidhyadhīnātmalābhe 'smin yathāvidhi matā sthitiḥ //
               </p>
         </p>
         
         
         <p>siddhaṃ hi vastu viruddhadharmayogena bādhyate /
            na tu sādhyarūpaṃ yathā ṣoḍaśina ekasya grahaṇāgrahaṇe /
            te hi vidhyadhīnatvādvikalpete eva /
            na punaḥ siddhe vikalpasaṃbhavaḥ /
            tadihaikamevāgnihotrākhyaṃ karma yāvajjīvaśruternimittena yujyamānaṃ nityehitopāttaduritaprakṣayaprayojanamavaśyakartavyaṃ,
            vidyāṅgatayā ca vidyāyāḥ kādācitkatayānavaśyaṃ bhāve 'pi 'kāmyo vā naimittiko vā nityamarthaṃ
            vikṛtya niviśate'iti nyāyādanityādhikāreṇa niviśamānamapi na nityamanityayati, tenāpi
            tatsiddheriti saṃyogapṛthaktvānna nityānityasaṃyogavirodha ekasya kāryasyeti siddham
            /
            sahakāritvaṃ ca karmaṇāṃ na kārye vidyāyāḥ kiṃ tūtpattau /
            kor'tho vidyāsahakārīṇi karmāṇīti /
            ayamarthaḥ-satsu karmasu vidyaiva svakārye vyāpriyate /
            yathā 'sahaiva daśabhiḥ pūtrairbhāraṃ vahati gardabhī'iti sātsveva daśaputreṣu saiva
            bhārasya vāhiketi /
            <span class="bold">avidhilakṣaṇatvāditi /</span>
            vihitaṃ hi darśapaurṇamāsādyaṅgairyujyate na tvavihitam /
            grāhakagrahaṇapūrvakatvādaṅgabhāvasya vidhaiśca grāhakatvāt /
            avihite ca tadanupapatteḥ /
            catasṛṇāmapi ca pratipattīnāṃ brahmaṇi vidhānānupapatterityuktaṃ prathamasūtre /
            draṣṭavyo nididhyāsitavya iti ca vidhisarūpaṃ na vidhirityapyuktam /
            
            <p>
               utpattiṃ prati hetubhāvastu sattvaśuddhyā vividiṣopajanadvāretyadhastādupapāditam
               /<br />
               asādhyatvācca vidyāphalasyāpavargasya svarūpāvasthānalakṣaṇo hi saḥ /<br />
               naca svaṃ rūpaṃ brahmaṇaḥ sādhyaṃ nityatvāt /<br />
               śeṣamatirohitārtham //32//
               </p>
         </p>
         
         
         
         
         
         <p>START BsVBh_3,4.8.33</p>
         
         
         <p>sahakāritvena ca | BBs_3,4.33 |</p>
         
         <p>// 33 //</p>
         
         
         
         
         
         <p>START BsVBh_3,4.8.34</p>
         
         
         <p class="bold">sarvathāpi ta evobhayaliṅgāt | BBs_3,4.34 |</p>
         
         <p>yathā māsamagnihotraṃ juhvatīti prakaraṇāntarātkarmabheda evamihāpi 'tametaṃ vedānuvacanena
            brāhmaṇā vividiṣanti yajñena'itikratuprakaraṇamatikramyaśravaṇātprakaraṇāntarāttadbuddh
            ivyavacchede sati karmāntaramiti prāpta ucyate-satyapi prakaraṇāntare tadeva karma,
            śruteḥ smṛteśca saṃyogabhedaḥ paraṃ yathā 'agnihotraṃ juhuyātsvargakāmaḥ' 'yāvajjīvamagnihotraṃ
            juhuyāt'iti tadevāgnihotramubhayasaṃyuktam /
            nahi prakaraṇāntaraṃ sākṣādbhedakam /
            kintu ajñātajñāpanasvaraso vidhiḥ prakaraṇaikye sphuṭatarapratyabhijñābalena svarasaṃ
            jahyāt /
            prakaraṇāntareṇa tu vighaṭutapratyabhijñānaḥ svarasamajahatkarma bhinatti /
            iha tu siddhavadutpannarūpāṇyeva yajñādīni vividiṣāyāṃ viniyuñjāno na juhvatītyādivadapūrvameṣāṃ
            rūpamutpādayitumarhati /
            naca tatrāpi naiyamikāgnihotre māsavidhirnāpūrvāgnihotrotpattiriti sāṃpratam /
            homa eva sākṣādvidhiśruteḥ /
            kālasya cānupādeyasyāvidheyatvāt /
            
            <p>
               kāle hi karma vidhīyate na karmaṇi kāla ityutsargaḥ /<br />
               iha tu vividiṣāyāṃ vidhiśrutiḥ na yajñādau /<br />
               tāni tu siddhānyevānūdyanta ityaikakarmyātsaṃyogapṛthaktvaṃ siddham /<br />
               smṛtimuktvā liṅgadarśanamuktam //34//
               </p>
         </p>
         
         
         
         
         
         <p>START BsVBh_3,4.8.35</p>
         
         
         <p>anabhibhavaṃ ca darśayati | BBs_3,4.35 |</p>
         
         <p>// 35 //</p>
         
         
         
         
         
         <p>START BsVBh_3,4.9.36</p>
         
         
         <p class="bold">antarā cāpi tu taddṛṣṭeḥ | BBs_3,4.36 |</p>
         
         <p>yadi vidyāsahakārīṇyāśramakarmāṇi hanta bho vidhurādīnāmanāśramiṇāmanadhikāro vidyāyām,
            abhāvātsahakāriṇāmāśramakarmaṇāmiti prāpta ucyate-nātyantamakarmāṇo raikvavidhuravācakravīprabhṛtayaḥ
            /
            santi hi teṣāmanāśramitve 'pi japopavāsadevatārādhanādīni karmāṇi /
            karmaṇāṃ ca sahakāritvamuktamāśramakarmaṇāmupalakṣaṇatvāditi na teṣāmanadhikāro vidyāsu
            /</p>
         
         
         <p class="bold">janmāntarānuṣṭhiterapi ceti /</p>
         
         <p>na khalu vidyākārye karmaṇāmapekṣā /
            apitu utpāde /
            utpādayanti ca vividiṣopahāreṇa karmāṇi vidyām /
            utpannavividiṣāṇāṃ puruṣadhaureyāṇāṃ vidhurasaṃvartaprabhṛtīnāṃ kṛtaṃ karmabhiḥ /
            yadyapi ceha janmani karmāṇyananuṣṭhitāni tathāpi vividiṣātiśayadarśanātprāci bhave
            'nuṣṭhitāni tairiti gamyata iti /
            nanu yathādhītaveda eva dharmajijñāsāyāmadhikriyate nānadhītaveda iha janmani /
            tatheha janmanyāśramakarmotpāditavividiṣa eva vidyāyāmadhikṛto netara ityanāśramiṇāmanadhikāro
            vidhuraprabhṛtīnāmityata āha-<span class="bold">dṛṣṭārthā ceti /</span></p>
         
         
         <p>
            avidyānivṛttirvidyāyā dṛṣṭor'thaḥ /<br />
            sa cānvavyatirekasiddho na niyamamapekṣata ityarthaḥ /<br />
            pratiṣedho vidhātastasyābhāva ityarthaḥ //36//
            </p>
         
         
         
         
         
         <p>START BsVBh_3,4.9.37</p>
         
         
         <p class="bold">api ca smaryate | BBs_3,4.37 |</p>
         
         <p>// 37 //</p>
         
         
         
         
         
         <p>START BsVBh_3,4.9.38</p>
         
         
         <p class="bold">viśeṣānugrahaś ca | BBs_3,4.38 |</p>
         
         <p>// 38 //</p>
         
         
         
         
         
         <p>START BsVBh_3,4.10.39</p>
         
         
         <p class="bold">atas tv itarajjyāyo liṅgāc ca | BBs_3,4.39 |</p>
         
         <p>
            yadyanāśramiṇāmapyadhikāro vidyāyāṃ kṛtaṃ tarhyāśramairatibahulāyāsairityāśaṅkyāha-atastvitarajjyāyo
            liṅgācca /<br />
            svasthenāśramitvamāstheyam /<br />
            daivātpunaḥ patnyādiviyogātaḥ satyanāśramitve bhavedadhikāro vidyāyāmiti śrutismṛtisaṃdarbheṇa
            vividiṣanti yajñenetyādinā jyāyastvāvagateḥ śrutiliṅgātsmṛtiliṅgāccāvagamyate /<br />
            tenaiti puṇyakṛditi śrutiliṅgam, anāśramī na tiṣṭhetetyādi ca smṛtiliṅgam //39//
            </p>
         
         
         
         
         
         <p>START BsVBh_3,4.10.40</p>
         
         
         <p class="bold">tadbhūtasya tu nātadbhāvo jaiminer api niyamāt tadrūpābhāvebhyaḥ | BBs_3,4.40 |</p>
         
         <p>ārohavatpratyavaroho 'pi kadācidūrdhvaretasāṃ syāditi mandāśaṅkānivāraṇārthamidamadhikaraṇam
            /
            pūrvadharmeṣu yāgahomādiṣu /
            rāgato vā gṛhastho 'haṃ patnyādiparivṛtaḥ syāmiti /
            niyamaṃ vyācaṣṭe-tathāhi-<span class="bold">atyantamātmānamiti /</span>
            atadrūpatāmārohatulyatābhāvaṃ vyācaṣṭe-ya<span class="bold">thāca brahmacaryaṃ samāpyeti /</span>
            abhāvaṃ śiṣṭācārābhāvaṃ vibhajate-<span class="bold">na caivamācārāḥ śiṣṭā iti /</span></p>
         
         
         <p>atirohitārthamanyat //40//</p>
         
         
         
         
         
         <p>START BsVBh_3,4.11.41</p>
         
         
         <p class="bold">na cādhikārikam api patanānumānāt tadayogāt | BBs_3,4.41 |</p>
         
         <p>
            prāyaścittaṃ na paśyāmīti naiṣṭhikaṃ prati prāyaścittābhāvasmaraṇānnairṛtagardabhālambhaḥ
            prāyaścittamupakurvāṇakaṃ prati /<br />
            tasmācchinnaśirasa iva puṃsaḥ pratikriyābhāva iti pūrvaḥ pakṣaḥ /<br />
            sūtrayojanā tu-na cādhikārikamadhikāralakṣaṇe prathamakāṇḍe nirṇītam 'avakīrṇipaśuśca
            tadvadādhānasyāprāptakālatvāt'ityanena yatprāyaścittaṃ tanna naiṣṭhike bhavitumarhati
            /<br />
            kutaḥ-ārūḍho naiṣṭhikamiti smṛtyā patanaśrutyanumānāttatprāyaścittāyogāt //41//
            </p>
         
         
         
         
         
         <p>START BsVBh_3,4.11.42</p>
         
         
         <p class="bold">upapūrvam api tv eke bhāvamaśanavat tad uktam | BBs_3,4.42 |</p>
         
         <p>śrutistāvatsarasato 'saṅkucadvṛttirbrahmacārimātrasya naiṣṭhikasyopakurvāṇasya cāviśeṣeṇa
            prāyaścittamupadiśati sākṣāt /
            prāyaścittaṃ na paśyāmīti tu smṛtiḥ /
            tasyāmapi ca sākṣātprāyaścittaṃ na kartavyamiti prāyaścittaniṣedho na gamyate, na
            paśyāmīti tu darśanābhāvena so 'numātavyaḥ /
            tathā ca smṛtirniṣedhārtheti anumāya tadarthā śrutiranumātavyā /
            śrutistu sāmānyaviṣayā viśeṣamupasarpantī śīghrapravṛttiriti /
            smārtaṃ prāyaścittādarśanaṃ tu yatnagauravārtham /
            etaduktaṃ bhavati-kṛtanirṇejanairapi etairna saṃkhyānaṃ kartavyamiti /
            sūtrārthastu-upapūrvamapi pātakaṃ naiṣṭhikasyāvakīrṇitvaṃ na mahāpātakamapirevakārārthe
            ata eke prāyaścittabhāvamicchantīti /
            
            <p>
               ācāryāṇāṃ vipratipattau viśeṣābhāvātsāmyaṃ bhavet /<br />
               śāstrasthā yā vā prasiddhiḥ sā grāhyā śāstramūlatvāt /<br />
               upapāditaṃ ca prāyaścittabhāvaprasiddheḥ śāstramūlatvamiti /<br />
               sugamamitaram //42//
               </p>
         </p>
         
         
         
         
         
         <p>START BsVBh_3,4.12.43</p>
         
         
         <p class="bold">bahis tūbhayathāpi smṛter ācārāc ca | BBs_3,4.43 |</p>
         
         <p>yadi naiṣṭhikādīnāmasti prāyaścittaṃ tatkimetaiḥ kṛtanirṇejanaiḥ saṃvyavahartavyamuta
            neti /
            tatra doṣakṛtatvādasaṃvyavahārasya prāyaścittena tannibarhaṇādanibarhaṇo vā tatkaraṇavaiyarthyātsaṃvyavahāryā
            eveti prāpta ucyate-<span class="bold">bahistūbhayathāpi smṛterācārācca /</span>
            niṣiddhakarmānuṣṭhānajanyameno lokadvaye 'pyaśuddhimāpādayati dvaidham kasyacidenaso
            lokadvaye 'pyaśuddhirapanīyate prāyaścittairenonibarhaṇaṃ kurvāṇaiḥ /
            kasyācittu paralokāśuddhimātramapanīyate prāyaścittairenonibarhaṇaṃ kurvāṇairihalokāśuddhistvenasāpāditā
            na śakyāpanetum /
            yathā strībālādighātinām /
            yathāhuḥ-'viśuddhānapi dharmato na saṃpibet'iti /
            
            <p>
               tathā ca 'prāyaścittairapaityeno yadajñānakṛtaṃ bhavet'kāmataḥ kṛtamapi /<br />
               bālaghnādistu kṛtanirṇejano 'pi vacanādavyavahārya iha loke jāyata iti /<br />
               vacanaṃ ca bālaghnāṃścetyādi /<br />
               tasmātsarvamavadātam //43//
               </p>
         </p>
         
         
         
         
         
         <p>START BsVBh_3,4.13.44</p>
         
         
         <p class="bold">svāminaḥ phalaśruter ity ātreyaḥ | BBs_3,4.44 |</p>
         
         <p>
            prathame kāṇḍe śeṣalakṣaṇe tathākāma ityatrartviksaṃbandhe karmaṇaḥ siddhe kiṃ kāmo
            yājamāna utārtvijya iti saṃśayyārtvijye 'pi karmaṇi yājamāna eva kāmo guṇaphaleṣviti
            nirṇītamiha tvevañjātīyakāni cāṅgasaṃbaddhāni upāsanāni kiṃ yājamānanyevotārtvijyānīti
            vicāryata iti na punaruktam /<br />
            tatropāsakānāṃ phalaśravaṇādanadhikāriṇastadanupapatteryajamānasya ca karmajanitaphalopabhogabhājo
            'dhikārādṛtvijāṃ ca tadanupapattervacanācca rājājñāsthānīyātkvacidṛtvijāṃ phalaśruterasati
            vacane yajamānasya phalavadupāsanaṃ tasya phalaśruteḥ taṃ ha bako dālbhyo vidāñcakāretyāderupāsanasya
            ca siddhaviṣayatayānyāyāpavādasāmarthyabhāvādyājamānamevopāsanākarmeti prāpta ucyate-
            //44//
            </p>
         
         
         
         
         
         <p>START BsVBh_3,4.13.45</p>
         
         
         <p class="bold">ārtvijyam ity auḍulomiḥ tasmai hi parikrīyate | BBs_3,4.45 |</p>
         
         <p>
            upākhyānāttāvadupāsanamaudgātramavagamyate /<br />
            tadbalavati sati bādhake 'nyathopapādanīyam /<br />
            na cartvikkartṛka upāsane yajamānagāmitā phalasyāsaṃbhavinī tena hi sa parikrītastadgāmino
            phalāya ghaṭate /<br />
            tasmānna vyasanitāmātreṇopākhyānamanyathayituṃ yuktamiti rāddhāntaḥ //45//
            </p>
         
         
         
         
         
         <p>START BsVBh_3,4.13.46</p>
         
         
         <p>śruteśca | BBs_3,4.46 |</p>
         
         <p>// 46 //</p>
         
         
         
         
         
         <p>START BsVBh_3,4.14.47</p>
         
         
         <p class="bold">sahakāryantaravidhiḥ pakṣeṇa tṛtīyaṃ tadvato vidhyādivat | BBs_3,4.47 |</p>
         
         <p>tasmādbrāhmaṇaḥ pāṇḍityaṃ nirvidya niścayena /
            labdhvā bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca maunaṃ
            ca nirvidyātha brāhmaṇa iti /
            yatra hi vidhivibhaktiḥ śrūyate sa vidheyaḥ /
            bālyena tiṣṭhāsedityatra ca sā śrūyate na śrūyate tu maune /
            tasmādyathātha brahmaṇa ityetadaśrūyamāṇavidhikamavidheyamevaṃ maunamapi /
            na cāpūrvatvādvidheyaṃ, tasmādbrāhṇaḥ pāṇḍityaṃ nirvidyeti pāṇḍityavidhānādeva maunasiddheḥ
            pāṇḍityameva maunamiti /
            athavā bhikṣuvacano 'yaṃ muniśabdastatra darśanāt 'gārhasthyamācāryakulaṃ maunaṃ vānaprastham'ityatra
            /
            tasyānyato vihitasyāyamanuvādaḥ /
            tasmādbālyamevātra vidhīyate maunaṃ tu prāptaṃ praśaṃsārthamanūdyata iti yuktam /
            bhavedevaṃ yadi paṇḍitaparyāyo muniśabdo bhavet /
            api tu jñānamātraṃ pāṇḍityaṃ jñānātiśayasaṃpattistu maunaṃ tatraiva tatprasiddheḥ
            /
            āśramabhede tu tatpravṛttirgārhasthyādipadasaṃnidhānāt /
            tasmādapūrvatvānmaunasya bālyapāṇḍityāpekṣayā tṛtīyamidaṃ maunaṃ jñānātiśayarūpaṃ
            vidhīyate /
            evaṃ ca nirvedanīyatvamapi vidhāna āñjasaṃ syādityāha-<span class="bold">nirvedanīyatvanirdeśāditi /</span>
            kasyedaṃ maunaṃ vidhīyate vidyāsahakāritayetyata āha-<span class="bold">tadvato vidyāvataḥ saṃnyāsino</span>bhikṣoḥ /
            pṛcchati-<span class="bold">kathamiti /</span>
            vidyāvattā pratīyate na saṃnyāsitetyarthaḥ /
            uttaran<span class="bold">tadadhikārāt</span>bhikṣostadadhikārāt /
            taddarśayati-<span class="bold">ātmānaṃ viditveti /</span>
            sūtrāvayavaṃ yojayituṃ śaṅkate-<span class="bold">nanviti /</span>
            pariharati-<span class="bold">ata āha-pakṣeṇeti /</span>
            vidyāvāniti na vidyātiśayo vivakṣitaḥ /
            api tu vidyodayāyābhyāso pravṛtto na punarutpannavidyātiśayaḥ /
            
            <p>
               tathācāsya pakṣe kadācidbhedadarśanātsaṃbhava ityarthaḥ /<br />
               vidhyādirvidhimukhyaḥ pradhānamiti yāvat /<br />
               ata eva samidādirvidhyantaḥ sa hi vidhiḥ pradhānavidheḥ paścāditi /<br />
               tatrāśrūyamāṇavidhitve 'pūrvatvādvidhirāstheya ityarthaḥ //47//
               </p>
         </p>
         
         
         
         
         
         <p>START BsVBh_3,4.14.48</p>
         
         
         <p>nanu yadyayamāśramo bālyapradhānaḥ kasmātpunargārhasthyenopasaṃharatīti codayati-<span class="bold">evaṃ bālyādiviśiṣṭeti /</span></p>
         
         
         <p>uttaraṃ paṭhati-
            <span class="bold">kṛtsnabhāvāt tu gṛhiṇopasaṃhāraḥ | BBs_3,4.48 |</span><br />
            chāndogye bahulāyāsasādhyakarmabahulatvādgārhasthyasya cāśramāntaradharmāṇāṃ ca keṣāñcidahiṃsādīnāṃ
            samavāyāttenopasaṃhāro na punastena samāpanādityarthaḥ //48//</p>
         
         
         
         
         
         <p>START BsVBh_3,4.14.49</p>
         
         
         <p>evaṃ tadāśramadvayopanyāsena kvacitkadāciditarābhāvaśaṅkā mandabuddheḥ syāditi tadapākaraṇārthaṃ
            sūtram-
            <span class="bold">maunavad itareṣām apy upadeśāt | BBs_3,4.49 |</span><br />
            vṛttirvānaprasthānāmanekavidhairevaṃ brahmācāriṇo 'pīti vṛttibhedo 'nuṣṭhātāro vā
            puruṣā bhidyante, tasmāddvitve 'pi bahuvacanamaviruddham //49//</p>
         
         
         
         
         
         <p>START BsVBh_3,4.15.50</p>
         
         
         <p class="bold">anāviṣkurvann anvayāt | BBs_3,4.50 |</p>
         
         <p>
            bālyeneti yāvadbālacaritaśruteḥ kāmacāravādabhakṣatāyāśacātyantabālyena prasiddheḥ
            śaucādiniyamavidhāyinaśca sāmānyaśāstrasyānena viśeṣaśāstreṇa bādhanātsakalabālacaritavidhānamiti
            prāpte 'bhidhīyate-vidyāṅgatvena bālyavidhānātsamastabālacaryāyāṃ ca pradhānavirodhaprasaṅgādyattadanuguṇamaprauḍhendriyatvādi
            bhāvaśuddhirūpaṃ tadeva vidhīyate /<br />
            evaṃ ca śāstrāntarābādhenāpyupapattau na śāstrāntarabādhanamanyāyyaṃ bhaviṣyatīti
            //50//
            </p>
         
         
         
         
         
         <p>START BsVBh_3,4.16.51</p>
         
         
         <p class="bold">aihikam apy aprastutapratibandhe taddarśanāt | BBs_3,4.51 |</p>
         
         <p>saṃgatimāha-<span class="bold">sarvāpekṣā ceti /</span>
            kiṃ śravaṇādibhirihaiva vā janmani vidyā sādhyate utāniyama iha vāmutra veti /
            yadyapi karmāṇi yajñādīnyaniyataphalāni teṣāṃ ca vidyotpādasādhanatvena vidyotpādasyāniyamaḥ
            pratibhāti /
            tathāca garbhasthasya vāmadevasyātmapratibodhaśravaṇāt 'anekajanmasaṃsiddhastato yāti
            parāṃ gatim'iti ca smaraṇādāmuṣmikatvamapyavagamyate /
            tathāpi yajñādīnāṃ prameyāṇāmapramāṇatvācchravaṇādeśca pramāṇatvātteṣāmeva sākṣādvidyāsādhanatvam
            /
            yajñādīnāṃ sattvaśuddhyādhānena vā vidyotpādakaśravaṇādilakṣaṇapramāṇapravṛttivighnopaśamena
            vā vidyāsādhanatvām /
            śravaṇādīnāṃ tvanapekṣāṇāmeva vidyotpādakatvam /
            naca pramāṇeṣu pravartamānāḥ pramātāra aihikamapi cirabhāvinaṃ pramotpādaṃ kāmayante
            kintu tādātvikameva prāgeva tu pāralaukikam /
            nahi kumbhalādidṛkṣuścakṣuṣī samunmīlayati kālāntarīyāya kumbhadarśanāya kintu tādātvikāya
            /
            tasmādaihika eva vidyotpādo nāniyatakālaḥ /
            śrutismṛtī ca pāralaukikaṃ vidyotpādaṃ stutyā brūtaḥ /
            
            <p>
               itthaṃbhūtāni nāma śravaṇādīnyāvaśyakaphalāni yatkālāntare 'pi vidyāmutpādayantīti
               /<br />
               evaṃ prāpta ucyate-yata evātra vidyotpāde śravaṇādibhiḥ kartavye yajñādīnāṃ sattvaśuddhidvāreṇa
               vā vighnopaśamadvārā vopayogo 'ta eva teṣāṃ yajñādīnāṃ karmāntarapratibandhāpratibandhābhyāmaniyataphalatvena
               tadapekṣāṇāṃ śravaṇādīnāmapyaniyataphalatvaṃ nyāyyamanapahatavighnānāṃ śravaṇādīnāmanutpādakatvādaviśuddhasattvādvā
               puṃsaḥ pratyanutpādakatvāt /<br />
               tathāca teṣāṃ yajñādyapekṣāṇāṃ teṣāṃ cāniyataphalatvena śravaṇādīnāmapyaniyataphalatvaṃ
               yuktamevaṃ śrutismṛtipratibandho na stutimātratvena vyākhyeyo bhaviṣyati /<br />
               puruṣāśca vidyārthinaḥ sādhanasāmarthyānusāreṇa tadanurūpameva kāmayiṣyante tadidamuktam-abhisaṃdherniraṅkuśatvāditi
               //51//
               </p>
         </p>
         
         
         
         
         
         <p>START BsVBh_3,4.17.52</p>
         
         
         <p class="bold">evaṃ muktiphalāniyamas tadavasthāvadhṛtes tadavasthāvadhṛteḥ | BBs_3,4.52 |</p>
         
         <p>yajñādyupakṛtavidyāsādhanaśravaṇādivīryaviśeṣātkila tatphale vidyāyāmaihikāmuṣmikatvalakṣaṇa
            utkarṣo darśitaḥ /
            tathā ca yathā sādhanotkarṣanikarṣābhyāṃ tatphalasya vidyāyā utkarṣanikarṣāvevaṃ vidyāphalasyāpi
            mukterutkarṣanikarṣau saṃbhāvyete /
            naca muktāvaihikāmuṣmikatvalakṣaṇo viśeṣa upapadyate brahmopāsanāparipākalabdhajanmani
            vidyāyāṃ jīvato mukteravaśyaṃbhāvaniyamātsatyapyārabdhavipākakarmāprakṣaye /
            tasmānmuktāveva rūpato nikarṣotkarṣau syātām /</p>
         
         
         <p>apica saguṇānāṃ vidyānāmutkarṣanikarṣābhyāṃ tatphalānāmutkarṣanikarṣau dṛṣṭāviti mukterapi
            vidyāphalatvādrūpataścotkarṣanikarṣau syātāmiti prāpata ucyate-na muktestatra tatraikarūpyaśruterupapatteśca
            /
            sādhyaṃ hi sādhanaviśeśaṣādviśeṣavadbhavati /
            naca muktirbrahmaṇo nityasvarūpāvasthānalakṣaṇā nityā satī sādhyā bhavitumarhati /
            naca savāsananiḥśeṣakleśakarmāśayaprakṣayo vidyājanma {FN 1-virodhikāryodaya eva pūrvapradhvasaṃ
            iti matamāśritya kleśādikṣayo vidyājanmeti sāmānādhikaraṇyam /}
            viśeṣavān, yena tadviśeṣānmokṣo viśeṣavānbhavet /
            naca sāvaśeṣaḥ kleśādiprakṣayo mokṣāya kalpate /
            naca cirācirotpādānutpādāvantareṇa vidyāyāmapi rūpato bhedaḥ kaścidupalakṣyate tasyā
            apyekarūpatvena śruteḥ /
            
            <p>
               saguṇāyāstu vidyāyāstattadguṇāvāpoddhāmābhyāṃ tatkāryasya phalasyotkarṣanikarṣau yujyete
               /<br />
               na cātra vidyātvaṃ sāmānyato dṛṣṭaṃ bhavati /<br />
               āgamatatprabhavayuktibādhitatvena kālātyayāpadiṣṭatvāt /<br />
               tasmāttasyā muktyavasthāyā aikarūpyāvadhṛtermuktilakṣaṇasya phalasyāviśeṣo yukta iti
               //52//
               </p>
         </p>
         
         
         <p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya
            caturthaḥ pādaḥ //</p>
         
         
         <p><span class="bold">// iti tṛtīyādhyāyasya nirguṇavidyāyā antaraṅgasādhanavicārākhyaścaturthaḥ pādaḥ </span>//</p>
         
         
         
         <div id="d1e17920">
            
            <p><span class="bold">atha caturtho 'dhyāyaḥ</span></p>
            
            
            <p>
               nābhyarthyā iha santaḥ svayaṃ pravṛttā na cetare śakyāḥ /<br />
               matsarapittanibandhanamacikitsyamarocakaṃ yeṣām //1//
               </p>
            
            
            <p>śaṅke saṃprati nirviśaṅkamadhunā svarājyasaukhyaṃ vahannendraḥ sāndratapaḥsthiteṣu
               kathamapyudvegamabhyeṣyati /</p>
            
            
            <p>yadvācaspatimiśranirmitamitavyākhyānamātrasphuṭadvedāntārthavivekavañcidabhavāḥ svarge
               'pyamī niḥspṛhāḥ //2//</p>
            
            </div>
         
         
         
         <p>START BsVBh_4,1.1.1</p>
         
         
         <p class="bold">āvṛttir asakṛdupadeśāt | BBs_4,1.1 |</p>
         
         <p>sādhanānuṣṭhānapūrvakatvātphalasiddherviṣayakrameṇa viṣayiṇorapi tadvicārayoḥ kramamāha--<span class="bold">tṛtīye 'dhyāya iti /</span>
            muktilakṣaṇasya phalasyātyantaparokṣatvāttadarthāni darśanaśravaṇamanananididhyāsanāni
            codyamānānyadṛṣṭārthānīti yāvadvidhānamanuṣṭheyāni na tu tato 'dhikamāvartanīyāni
            pramāṇābhāvāt /
            yatra punaḥ sakṛdupadeśa upāsītetyādiṣu tatra sakṛdeva prayogaḥ prayājādivaditi prāpta
            ucyate /
            yadyapi muktiradṛṣṭacarī tathāpi savāsanāvidyocchedenātmanaḥ svarūpāvasthānalakṣaṇāyāstasyāḥ
            śrutisiddhatvādavidyāyāśca vidyotpādavirodhitayā vidyotpādena samucchedasyāhivibhramasyeva
            rajjutatvasākṣātkāreṇa samucchedasyopapattisiddhatvādanvayavyatirekābhyāṃ ca śravaṇamanananididhyāsanābhyāsasyaiva
            svagocarasākṣātkāraphalatvena lokasiddhatvāsakaladuḥkhavinirmuktaikacaitanyātmako
            'hamityaparokṣarūpānubhavasyāpi śravaṇādyabhyāsasādhanatvenānumānāttadarthāni śravaṇādīni
            dṛṣṭārthāni bhavanti /
            na ca dṛṣṭārthatve satyadṛṣṭārthatvaṃ yuktam /
            na caitānyanāvṛttāni satkāradīrghakālanairantaryeṇa sākṣātkāravate tādṛśānubhavāya
            kalpante /
            
            <p>
               na cātrāsākṣātkāravadvijñānaṃ sākṣātkāravatīmavidyāmucchettumarhati /<br />
               na khalu pittopahṛtendriyasya guḍe tiktatāsākṣātkāro 'ntareṇamādhuryasākṣātkāraṃ sahasreṇāpyupapattibhirnivartitumarhati
               /<br />
               atadvato narāntaravacāṃsivopapattisahasrāṇi vā parāmṛśato 'pi thūtkṛtya guḍatyāgāt
               /<br />
               tadevaṃ dṛṣṭārthatvaddhyānopāsanayoścāntanīrtāvṛttikatvena lokataḥ pratīterāvṛttireveti
               siddham //1//
               </p>
         </p>
         
         
         
         
         
         <p>START BsVBh_4,1.1.2</p>
         
         
         <p class="bold">liṅgāc ca | BBs_4,1.2 |</p>
         
         <p>adhikaraṇārthamuktvā nirupādhibrahmaviṣayatvamasyākṣipati--<span class="bold">atrāha bhavatu nāmeti /</span>
            sādhye hyanubhave pratyayāvṛttirarthavatī nāsādhye /
            nahi brahmānubhavo brahmasākṣātkāro nityaśuddhasvabhāvādbrahmaṇo 'tiricyate /
            tathāca nityasya brahmaṇaḥ svabhāvo nitya eveti kṛtamatra pratyayāvṛtyā /
            tadidamuktam---<span class="bold">ātmabhūtamiti /</span>
            ākṣeptāraṃ pratiśaṅkate <span class="bold">---sakṛcchrutāviti /</span>
            ayamabhisaṃdhiḥ--na ca brahmātmabhūtastatsākṣātkāro 'vidyāmucchinanti tayā sahānuvṛtteravirodhāt
            /
            virodhe vā tasya nityatvānnāvidyodīyeta kuta eva tu tena sahānuvarteta /
            tasmāttannivṛttaye āgantukastatsākṣātkāra eṣitavyaḥ /
            tathāca pratyayānuvṛttirarthavatī /
            ākṣeptā sarvapūrvoktākṣepeṇa pratyavatiṣṭhate <span class="bold">---na āvṛttāvapīti /</span>
            na khalu jyotiṣṭomavākyārthapratyayaḥ śataśo 'pyāvartamānaḥ sākṣātkārapramāṇaṃ svaviṣaye
            janayati /
            utpannasyāpi tādṛśo dṛṣṭavyabhicāratvena prātibhatvāt /</p>
         
         
         <p><span class="bold">brahmātmatvapratītiṃ</span>brahmatmasākṣātkāram /
            punaḥ śaṅkate--<span class="bold">na kevalaṃ vākyamiti /</span>
            ākṣeptādūṣayati<span class="bold">---tathāpyāvṛtyānarthakyamiti /</span>
            vākyaṃ cedyuktyapekṣaṃ sākṣātkārāya prabhavati tathā sati kṛtamāvṛtyā /
            sakṛtpravṛttasyaiva tasya sopapattikasya yāvatkartavyakaraṇāditi /
            punaḥ śaṅkate <span class="bold">---athāpi syāditi /</span>
            na yuktivākye sākṣātkāraphale pratyakṣasyaiva pramāṇasya tatphalatvāt /
            te tu parokṣārthāvagāhinī sāmānyamātramabhiniviśate natu viśeṣaṃ sākṣātkuruta iti
            tadviśeṣasākṣātkārāyāvṛttirupāsyate /
            sā hi satkāradīrghakālanairantaryasevitā satī dṛḍhabhūmirviśeṣasākṣātkārāya prabhavati
            kāminībhāvaneva straiṇasya puṃsa iti /
            ākṣeptāha<span class="bold">--na /
               asakṛdapīti /</span>
            sa khalvayaṃ sākṣātkāraḥ śāstra yuktiyonirvā syādbhāvanāmātrayonirvā /
            na tāvatparokṣābhāsavijñānaphale śāstrayuktī sākṣātkāralakṣaṇaṃ pratyakṣapramāṇaphalaṃ
            prasotumarhataḥ /
            na khalu kuṭajabījādvaṭāṅkuro jāyate /
            naca bhāvanāprakarṣaparyantajamaparokṣāvabhāsamapi jñānaṃ pramāṇaṃ vyabhicārādityuktam
            /
            ākṣeptā svapakṣamupasaṃharati--<span class="bold">tasmādyadīti /</span>
            ākṣeptākṣepāntaramāha<span class="bold">---naca sakṛtpravṛtte iti /</span>
            kaścitkhalu śuddhasatvogarbhastha iva vāmadevaḥ śrutvā ca matvā ca kṣaṇamavadhāya
            jīvātmano brahmātmatamanubhavati /
            tato 'pyāvṛttiranarthiketi /
            ataścāvṛttiranarthikā yanniraṃśasya grahaṇamadgrahaṇaṃ vā na tu vyaktāvyaktatve sāmānyavaśeṣavatpadmarāgādivadityata
            āha<span class="bold">--api cānekāṃśeti /</span>
            samādhatte--<span class="bold">atrocyate--bhavedāvṛtyānarthakyamiti /</span>
            ayamabhisandhiḥ---satyaṃ na brahmasākṣātkāraḥ sākṣādāgamayuktiphalamapi tu yuktyāgamārthajñānāhitasaṃskārasacivaṃ
            cittameva brahmaṇi sākṣātkāravartīṃ buddhivṛttiṃ samādhatte /
            sā ca nānumānitavahnisākṣātkāravatprātibhatvenāpramāṇaṃ tadānīṃ vahnisvalakṣaṇasyaparokṣatvātsadātanaṃ
            tu brahmasvarūpasyopādhirūpitasya jīvasyāparokṣatvam /
            nahi śuddhabuddhatvādayo vastutastato 'tiricyante /
            jīva eva tu tattadupādhirahitaḥ śuddhādisvabhāvo brahmeti gamyate /
            naca tattadupādhiviraho 'pi tato 'tiricyate /
            tasmādyathā gāndharvaśāstrārthajñānābhyāsāhitasaṃskāraḥ sacivena śrotreṇa ṣaḍjādisvaragrāmamūrcchanāmedamadhyakṣeṇekṣate
            evaṃ vedāntārthajñānāhitasaṃskāro jīvasya brahmasvabhāvamantaḥkaraṇeneti /
            <span class="bold">yastattvamasīti sakṛduktameveti /</span><br />
            śrutvā matvā kṣaṇamavadhāya prāgbhavīyābhyāsajātasaṃskārādityarthaḥ /
            <span class="bold">yastu na śaknotīti /</span><br />
            prāgbhavīyabrahmābhyāsarahita ityarthaḥ /
            <span class="bold">nahi dṛṣṭo 'nupapannaṃ nāmeti /</span>
            yatra parokṣapratibhāsini vākyārthe 'pi vyaktāvyaktatvatāratamyaṃ tatra mananottarakālamādhyāsanābhyāsanikarṣaprakarṣakramajanmani
            pratyayapravāhe sākṣātkārāvadhau vyaktitāratamyaṃ prati kaiva katheti bhāvaḥ /
            tadevaṃ vākyamātrasyārthe 'pi na drāgityeva pratyaya ityuktam /
            tattvamasīti tu vākyamatyantadurgrahapadārthaṃ na padārthajñānapūrvake svārthe jñāne
            drāgityeva pravartate /
            kintu vilambitatamapadārthajñānamativilambenetyāha<span class="bold">---apica tatvamasītyetadvākyaṃ tvaṃpadārthasyeti /</span>
            syādetat padārthasaṃsargātmā vākyārthaḥ padārthajñānakrameṇa tadadhīnanirūpaṇīyatayā
            kramavatpratītiryujyate /
            brahma tu niraṃśatvenāsasṛṣṭanānātvapadārthakamiti kasyānukramema kramavatī pratītiriti
            sakṛdeva tadgṛhyeta na vā gṛhyatetyuktamityata āha<span class="bold">---yadyapi ca pratipattavya ātmā niraṃśa iti /</span>
            niraṃśo 'pyahamaparokṣo 'pyātmā tattaddehādyāropavyudāsābhyāmaṃśavānivātyantaparokṣa
            iva /
            tataśca vākyārthatayā kramavatpratyaya upapadyate /
            tatkiṃmiyameva vākyajanitā pratītirātmani tathāca na sākṣātpratītirātmanyanāgataphalatvādasya
            ityata āha<span class="bold">---tattu pūrvarūpamevātmapratipatteḥ </span>sākṣātkāravatyāḥ /</p>
         
         
         <p>etaduktaṃ bhavati---vākyārthaśravaṇamananottarakālā viśeṣaṇatrayavatī bhāvanā brahma
            sākṣātkārāya kalpata iti vākyārthapratītiḥ sākṣātkārasya pūrvarūpamiti /
            śaṅkate <span class="bold">--satyamevamiti /</span>
            samāropa hi tatvapratyayenāpodyate na tatvapratyayaḥ /
            duḥkhitvādipratyayaścātmani sarveṣāṃ sarvadotpadyata ityabādhitatvātsamīcīna iti balavānna
            śakyo 'panetumityarthaḥ /
            nirākaroti<span class="bold">---na /
               dehādyabhimānavaditi /</span>
            nahi sarveṣāṃ sarvadotpadyata ityetāvatā tātvikatvam /
            dehātmābhimānasyāpi satyatvaprasaṅgātso 'pi sarveṣāṃ sarvadotpadyate /
            uktaṃ cāsya tatra tatropapatyā bādhanamevaṃ duḥkhitvādyabhimāno 'pi tathā /
            nahi nityaśuddhabuddhasvabhāvasyātmanā upajanāpāyadharmāṇo duḥkhaśokādaya ātmāno bhavitumarhanti
            /
            nāpi dharmāḥ teṣāṃ tato 'tyantabhinnānāṃ taddharmatvānupapatteḥ, nahi gauraśvasya
            dharmaḥ saṃbandhasyāpi vyatirekāvyatirekābhyāṃ saṃbandhāsaṃbandhābhyāṃ ca vicārāsahatvāt
            /
            bhedābhedayośca parasparavirodenaikatrāsaṃbhavatvāt /
            iti sarvametadupapāditaṃ dvitīyādhyāye /
            tadidamuktaṃ<span class="bold">---dehādivadeva caitanyādbahirupalabhyamānatvāditi /</span>
            itaśca duḥkhitvādīnāṃ na tādātmyamityāha<span class="bold">----suṣuptādiṣu ceti /</span>
            syādetat /
            kasmādanubhavārtha evāvṛtyabhyupagamo yāvatā draṣṭavyaḥ śrotavya ityādibhistatvamasivākyaviṣayādanyaviṣayaivāvṛttirvidhāsyata
            ityata āha<span class="bold">---tatrāpi na tatvamasivākyārthāditi /</span>
            ātmā vā are draṣṭavya ityādyātmaviṣayaṃ darśanaṃ vidhīyate /
            na ca tattvamasīvākyaviṣayādanyadātmadarśanamāmnātaṃ yenopakramyate yena copasaṃhriyate
            sa vākyārthaḥ /
            sadeva somyedamiti copakramya tattvamasītyupasaṃhṛta iti sa eva vākyārthaḥ /
            taditaḥ prācyāvyāvṛttimanyatra vidadhānaḥ pradhānamaṅgena vihanti /
            varo hi karmaṇābhipreyamāṇatvātsaṃpradānaṃ pradhānam /
            tamudvāhena karmaṇāṅgena na vighnantīti /
            nanu vidhipradhānatvādvākyasya na bhūtārthapradhānatvaṃ bhūtastvarthastadaṅgatayā
            pratyāyyate /
            yathāhuḥ 'codanā hi bhūtaṃ bhavantam'ityādi śābaraṃ vākyaṃ vyācakṣāṇāḥ--'kāryamarthamavagamayantī
            codanā taccheṣatayā bhūtādikamavagamayati'ityāśaṅkyāha---<span class="bold">niyuktasya cāsminnadhikṛto 'hamiti /</span>
            yathā tāvadbhūtārthaparyavasitā vedāntā na kāryavidhiniṣṭāstathopapāditaṃ 'tattu samanvayāt'</p>
         
         
         <p>
            ityatra /<br />
            pratyuta vidhiniṣṭhatve muktiviruddhapratyotpādānmuktivihantṛtvamevāsyetyabhyuccayamātramatroktamiti
            //2//
            </p>
         
         
         
         
         
         <p>START BsVBh_4,1.2.3</p>
         
         
         <p class="bold">ātmeti tūpagacchanti grāhayanti ca | BBs_4,1.3 |</p>
         
         <p>yadyapi tatvamasītyādyāḥ śrutayaḥ saṃsāriṇaḥ paramātmabhāvaṃ pratipādayanti tathāpi
            tayorapahatapāpmatvānapahatapāpmatvādilakṣaṇaviruddhadharmasaṃsagreṇa nānatvasya viniścayācchruteśca
            tatvamasītyadyāyā 'mano brahma, 'ādityo brahma,'ityādivatpratīkopadeśaparatayāpyupapatteḥ
            pratīkopadeśa evāyam /
            naca yathā samāropitaṃ sarpatvamanūdya rajjutvaṃ purovartino dravyasyavidhīyata evaṃ
            prakāśātmano jīvabhāvamanūdya paramātmatvaṃ vidhīyata iti yuktam /
            yuktaṃ hi purovartini dravye drāghīyasi sāmānyarūpeṇālocite viśeṣarūpeṇāgṛhīte viśeṣāntarasamāropaṇam
            /
            iha tu prakāśātmano nirviśeṣasāmānyasyāparādhīnaprakāśasya nāgṛhītamasti kiñcidrupamiti
            kasya viśeṣasyāgrahe kiṃ viśeṣāntaraṃ samāropyatām /
            tasmādbrahmaṇo jīvabhāvāropāsaṃbhavājjīvo jīvo brahma ca hrahmeti tattvamasīti pratīkopadeśa
            eveti prāptam /
            evaṃ prāpte 'bhidhīyate---śvetaketorātmaiva parameśvaraḥpratipattavyo na tu śvetaketorvyatiriktaḥ
            parameśvaraḥ /
            bhede hi gauṇatvāpattirna ca mukhyasaṃbhave gauṇatvaṃ yuktam /
            apica pratīkopadeśe sakṛdvacanaṃ tu pratīyate bhedadarśananindā ca(?) /
            abhyāse hi bhūyastvamarthasya bhavati, nālpatvamatidavīya evopacaritatvam /
            tasmātpaurvāparyalocanayā śrutestāvajjīvasya paramātmatā vāstavītyetatparatā lakṣyate
            /
            naca mānāntaravīrodhādatrāprāmāṇyaṃ śruteḥ /
            naca mānāntaravirodha ityādi tu sarvamupāditaṃ prathamādhyāye /
            niraṃśasyāpi cānādyanirvācyāvidyātadvāsanāsamāropitavividhaprapañcātmanaḥ sāṃśasyeva
            kasyacidaṃśasyāgrahaṇādvibhrama iva paramārthastu na vibhramo nāma kaścinna ca saṃsāro
            nāma /
            kintu sarvametatsarvānupapattibhājanatvenānirvacanīyamiti yuktamutpaśyāmaḥ /
            tadanenābhisaṃdhinoktam----<span class="bold">yadyevaṃ pratibaddho 'si nāsti kasyacidapratibodha iti /</span></p>
         
         
         <p>
            anye 'pyāhuḥ---'yadyadvaite na toṣo 'sti mukta evāsi sarvadā'iti /<br />
            atirehitārthamanyaditi //3//
            </p>
         
         
         
         
         
         <p>START BsVBh_4,1.3.4</p>
         
         
         <p class="bold">na pratīke na hi saḥ | BBs_4,1.4 |</p>
         
         <p>yathā hi śāstroktaṃ śuddhamuktasvabhāvaṃ brahmātmatvenaiva jīvenopāsyate 'haṃ brahmāsmi
            tattvamasi śvetaketo ityādiṣu tkasya hetorjīvātmano brahmarūpeṇa tātvikatvādadvitīyamiti
            śruteśca /
            jīvātmānaścāvidyādarpaṇā yathā brahmapratibimbakāstathā yatra yatra mano brahmādityo
            brahmetyādiṣu brahmadṛṣṭerupadeśastatra sarvatrāhaṃ mana ityādi draṣṭavyaṃ brahmaṇo
            mukhyamātmatvamiti /
            upapannaṃ ca manaḥprabhṛtīnāṃ brahmavikāratvena tādātmyam /
            ghaṭaśarāvodañcanādīnāmiva mṛdvikārāṇāṃ mṛdātmakatvam /
            tathāca tādṛśānāṃ pratīkopadeśānāṃ kvacit kasyacidvikārasya pravilayāvagamādbhedaprapañcapravilayaparatvameveti
            prāpta ucyate---na tāvadahaṃ brahmetyādibhiryathāhaṅkārāspadasya brahmātmatvamupadiśyate
            evaṃ mano brahmetyādibhirahaṅkārāspadatvaṃ manaḥprabhṛtīnāṃ, kintveṣāṃ brahmatvenopāsyatvam
            /
            ahaṅkārāspadasya brahmatayā brahmatvenopāsanīyeṣu manaḥprabhṛtiṣvapyahaṅkārāspadatvenopāsanamiti
            cet /
            na /
            evamādiṣvahamityaśravaṇāt /
            brahmātmatayā tvahaṅkārāspadatvakalpane tatpratibimbasyeva tadvikārāntarasyāpyākāśādermanaḥprabhṛtiṣūpāsanaprasaṅgaḥ
            /
            tasmādyasya yanmātrātmatayopāsanaṃ vihitaṃ tasya tanmātrātmatayaiva pratipattavyaṃ
            'yāvadvacanaṃ vācanikam 'iti nyāyāt /
            nādhikamadhyāhartavyamatiprasaṅgāt /
            naca sarvasya vākyajātasya prapañcasya vilayaḥ prayojanam /
            tadarthatve hi mana iti pratīkagrahaṇamanarthakaṃ viśvamiti vācyaṃ yathā sarvaṃ khalvidaṃ
            brahmeti /
            naca sarvopalakṣaṇārthaṃ manograhaṇaṃ yuktam /
            mukhyārthasaṃbhave lakṣaṇayā ayogāt /
            ādityo brahmetyādīnāṃ cānarthakyāpatteḥ /
            <span class="bold">nahyupāsakaḥ pratīkānīti /</span><br />
            anubhavādvā pratīkānāṃ manaḥprabhṛtīnāmātmatvenākalanaṃ śrutervā, na tvetadubhayamastītyarthaḥ
            /
            <span class="bold">pratīkābhāvaprasaṅgāditi /</span>
            nanu yathāvacchinnasyāhaṅkarāspadasyānavacchinnabrahmātmatayā bhavatyabhāva evaṃ pratīkānāmapi
            bhaviṣyatītyata āha---<span class="bold">svarūpopamarde ca nāmādīnāmiti /</span>
            iha hi pratīkānyahaṅkārāspadatvenopāsyatayā pradhānatvena vidhitsitāni /
            natu tatvamasītyādāvahaṅkārāspadamupāsyamavagamyate /
            kintu sarpatvānuvādena rajjutatvaśjñāpana ivāhaṅkārāspadasyāvacchinnasya pravilayo
            'vagamyate /
            kimato yadyevam /
            etadato bhavati---pradhānībhūtānāṃ na pratīkānāmucchedo yukto naca taducchede vidheyasyāpyupapattiriti
            /
            apica<span class="bold">naca brahmaṇa ātmatvāditi /</span>
            nahyupāsanavidhānāni jīvātmano brahmasvabhāvapratipādanaparaistatvamasyādisaṃdarbhairekavākyabhāvamāpadyante
            yena tadekavākyatayā brahmadṛṣṭyupadeśeṣvātmadṛṣṭiḥ kalpeta bhinnaprakaraṇatvāt /
            tathāca tatra yathālokapratītivyavasthito jīvaḥ kartā bhoktā ca saṃsārī na brahmeti
            kathaṃ tasya brahmātmatayābrahmadṛṣṭyupadeśeṣvātmadṛṣṭirupadiśyatetyarthaḥ /</p>
         
         
         <p class="bold">ataścopāsakasya pratīkaiḥ samatvāditi /</p>
         
         <p>yadyapyupāsako jīvātmā na brahmavikāraḥ, pratīkāni tu manaḥprabhṛtīnibrahmavikārastathāpyavacchinnatayā
            jīvātmanaḥ pratīkaiḥ sāmyaṃ dṛṣṭavyam //4//</p>
         
         
         
         
         
         <p>START BsVBh_4,1.4.5</p>
         
         
         <p class="bold">brahmadṛṣṭir utkarṣāt | BBs_4,1.5 |</p>
         
         <p>yadyapi sāmānādhikaraṇmubhayathāpi ghaṭate tathāpi brahmaṇaḥ sarvādhyakṣatayā phalaprasavasāmarthyena
            phalavatvātprādhānyena tadevādityādidṛṣṭibhiḥ saṃskartavyamityādityādidṛṣṭayo brahmaṇyeva
            kartavyā na tu brahmadṛṣṭirādityādiṣu /
            na caivaṃvidhe 'vadhṛte śāstrārthe nikṛṣṭadṛṣṭinorkṛṣṭa iti laukiko nyāyo 'pavādāya
            prabhavatyāgamavirodhena tasyaivāpoditatvāditi pūrvapakṣasaṃkṣepaḥ /
            satyaṃ sarvādhyakṣatayā phaladātṛtvena brahmaṇa eva sarvatra vāstavaṃ prādhānyaṃ tathāpi
            śabdagatyanurodhena kvacitkarmaṇa eva prādhānyamavasīyate /
            yathā 'darśapūrṇamāsābhyāṃ yajeta svargakāmaḥ', 'citrayā yajeta paśukāmaḥ'ityādau
            /
            atra hi sarvatra yāgādyārādhitā devataiva phalaṃ prayacchatīti sthāpitaṃ tathāpi śabdataḥ
            karmaṇaḥ karaṇatvāvagamane phalavatvapratīteḥ prādhānyam /
            kvacidravyasya yathā vrīhīnprokṣatītyādau /
            taduktaṃ----'yaistu dravyaṃ saṃcikīrṣyate guṇastatra pratīyate'iti /
            tadiha yadyapi sarvādhyakṣatayā vastuto brahmaiva phalaṃ prayacchati tathāpi śāstraṃ
            brahmabuddhyā'dityādau pratīka upāsyamāne brahma phalāya kalpate ityabhivadati kiṃvādityādibuddhyā
            brahmaiva viṣayīkṛtaṃ phalāyetyubhayathāpi brahmaṇaḥ sarvādhyakṣasya phaladānopapatteḥ
            śāstrārthasaṃdehe lokānusārato niścīyate /
            tadidamuktam--<span class="bold">nirdhārite śāstrārtha etadevaṃ syāditi /</span>
            na kevalaṃ laukiko nyāyo niścaye heturapi tu ādityādiśabdānāṃ prāthamyena mukhyārthatvamapītyāha<span class="bold">---prāthamyācceti /</span>
            iti paratvamapi brahmaśabdasyāmumeva nyāyamavagamayati /
            tathāhi----svarapravṛtyā ādityādiśabdā yathā svārthe vartante tathā brahmaśabdo 'pi
            svārthe vartsyati yadi svārtho 'sya vipakṣitaḥsyāt /
            tathācetiparatvamanarthakaṃ tasmāditīnā svārthātpracyāvya brahmapadaṃ jñānaparaṃ svarūpaparaṃ
            vā kartavyam /
            naca brahmapadamādityādipadārtha iti, pratītipara evāyamitiparaḥśabdo yathā gauriti
            me gavayo 'bhavaditi /
            tathāca ādityādayo brahmeti pratipattavyā ityartho bhavatītyāha---<span class="bold">itiparatvādapi brahmaśabdasyeti /</span></p>
         
         
         <p>śeṣamatirohitārtham //5//</p>
         
         
         
         
         
         <p>START BsVBh_4,1.5.6</p>
         
         
         <p><span class="bold">ādityādimatayaś cāṅga upapatteḥ | BBs_4,1.6 |</span></p>
         
         <p><span class="bold">athavā niyamenodgīthādimataya ādityādiṣvadhyasyeranniti /</span></p>
         
         
         <p>
            satsvapi ādityādiṣu phalānutpādādutpattimataḥ karmaṇa eva phaladarśanātkarmaiva phalavat
            /<br />
            tathā cādityādimatibhiryadyudgīthādikarmāṇi viṣayīkriyeraṃstata ādityādidṛṣṭibhiḥ
            karmarūpāṇyabhibhūyeran //
            </p>
         
         
         <p>evañca karmarūpeṣvasatkalpeṣu kutaḥ phalamutpadyeta /
            ādityādiṣu punarudgīthādidṛṣṭāvudgīthādibudyopāsyamānā ādityādayaḥ karmātmakaḥsantaḥ
            phalāya kalpiṣyanta iti /
            ata eva ca pṛthvyagnyorṛksāmaśabdaprayoga upapanno yataḥ pṛthvyāmṛgdṛṣṭiradhyastāgnau
            ca sāmadṛṣṭiḥ /
            sāmni punaragnidṛṣṭau ṛci ca pṛthvīdṛṣṭau viparītaṃ bhavet /
            tasmādapyetadeva yuktamityāha---<span class="bold">tathāceyameveti /</span>
            upapattyantaramāha---<span class="bold">apica lokeṣviti /</span>
            evaṃ khalvadhikaraṇanirdeśo viṣayatvapratipādanapara upapadyate yadi lokeṣu sāmadṛṣṭiradhyasyeta
            nānyatheti /
            pūrvādhikaraṇarāddhāntopapattimatraivārthe brūte---<span class="bold">prathamanirdiṣṭeṣu ceti /</span>
            siddhāntamatra prakramate---<span class="bold">ādityādimataya eveti /</span>
            yadyudgīthādimataya ādityādiṣukṣipyeraṃstata ādityādīnāṃsvayamakāryatvādudgīthādimatestatra
            vaiyarthyaṃ prasajyeta /
            nahyādityādibhiḥ kiñcitkriyate yadvidyayā vīryavattaraṃ bhavedādityādimatyā vidyayodgīthādikarmasu
            kāryeṣu yadeva vidyaya karoti tadeva vīryavattaraṃ bhavatītyādityamatīnāmupapadyate
            udgīthādiṣu saṃskārakatvenopayogaḥ /
            codayati---<span class="bold">bhavatu karmasamṛddhiphaleṣvevamiti /</span>
            yatra hi karmaṇaḥ phalaṃ tatraivaṃ bhavatu yatra tu guṇātaphalaṃ tatra guṇasya siddhatvenākāryatvātkarotītyeva
            nāstītyatra vidyāyāḥ kva upayoga ityarthaḥ /
            pariharati---<span class="bold">teṣvapīti /</span>
            na tāvadguṇaḥ siddhasvabhāvaḥ kāryāya phalāya paryāptaḥ, mā bhūtprakṛtakarmāniveśino
            yatkiñcitphalotpādaḥ, tasmātprakṛtāpūrvasaṃniveśinaḥ phalotpāda iti tasya kriyamāṇatvena
            vidyayā vīryavattaratvopapattiriti /
            <span class="bold">phalātmakatvāccādityādīnāmiti /</span><br />
            yadyapi brahmavikāratvenādityodgīthayoraviśeṣastathāpi phalātmakatvenādityādīnāmastyudgīthādibhyo
            viśeṣa ityarthaḥ /
            dvitīyanirdeśādapyudgīthādīnāṃ prādhānyamityāha---<span class="bold">api comitīti /</span>
            svayamevopāsanasya karmatvātphalavatvopapatteḥ /
            nanūktaṃ siddharūpairādityādibhiradhyastaiḥ sādhyabhūtatvamabhibhūtaṅkarmaṇāmityata
            āha---<span class="bold">ādityādibhāvenāpi ca dṛśyamānānāmiti /</span>
            bhavedetavaṃ yadyadyāsena kramarūpamabhibhūyeta /
            api tu māṇavaka ivāgnidṛṣṭiḥ kenacittīvratvādinā guṇena gauṇyanabhibhūtamāṇavakatvāttathehāpi
            /
            nahīyaṃ śuktikāyāṃ rajatadhīriva vahnidhīryena māṇavakattvamabhibhavet /
            kintu gauṇī /
            tatheyamapyudgīthādāvādityadṛṣṭirgauṇīti bhāvaḥ /
            <span class="bold">tadetasyāmṛcyadhyūḍhaṃsāmeti tviti /</span>
            anyathāpi lakṣaṇopapattau na ṛksāmetyadhyāsakalpanā pṛthvyagnayorityarthaḥ /
            akṣaranyāsālocanayā tu viparītamevetyāha---<span class="bold">iyamevargiti /</span>
            'lokeṣupañcavidhaṃ sāmopāsīta'iti dvitīyānirdeśātsāmnāmupāsyatvamavagamyate /
            tatra yadi sāmadhīradhyasyeta tato na sāmānyupāsyeran api tu lokāḥ pṛthivyādayaḥ /
            tathā ca dvitīyārthaṃ parityajya tṛtīyārthaḥ parikalpayeta sāmneti /
            lokeṣviti saptamī dvitīyārthe kathañcinnīyate /
            akāre gāvo vāsyantāṃ prāvāre kusumānītivat tenoktanyāyānurodhena saptamyāścobhayathāpyavaśyaṃ
            kalpanīyārthatvādvaraṃ yathāśrutadvitīyārthānurodhāya tṛtīyārthe saptamī vyākhyātavyā
            /
            lokapṛthivyādibuddhyā pañcavidhaṃ hiṅkāraprastāvoṅkārodgīthapratihāropadravanidhanaprakāraṃ
            sāmopāsīteti, tatra ko vinigamanāyāṃ heturityata āha<span class="bold">---tatrāpīti /</span>
            tatrāpi samastasya saptavidhasya sāmna upāsanamiti sāmna upāsyatvaśruteḥ sādhviti
            pañcavidhasya /
            sādhutvaṃ cāsya dharmatvam /
            tathāca śrutiḥ --'sādhukārī sādhurbhavati'iti /
            hiṅkārānuvādena pṛthivīdṛṣṭividhāne hiṅkāraḥ pṛthivīti prāpte viparītanirdeśaḥ pṛthivī
            hiṅkāraḥ<span class="bold"> //6//</span></p>
         
         
         
         
         
         <p>START BsVBh_4,1.6.7</p>
         
         
         <p class="bold">āsīnaḥ saṃbhavāt | BBs_4,1.7 |</p>
         
         <p>karmāṅgasaṃmandhiṣu yatra hi tiṣṭhataḥ karma coditaṃ tatra tatsaṃbaddhopāsānāpi tiṣṭhataiva
            kartavyā /
            yatra tvāsīnasya tatrapāsanāpyāsīnenaiveti /
            nāpi samyagdarśane vastutantratvātpramāṇatantratvātrcca /
            pramāṇatantrā ca vastuvyavasthā pramāṇaṃ ca .....nāpekṣata iti tatrāpyaniyamaḥ(?)
            /
            yanmahatā prayatnena vinopāsitumaśakyaṃ yathā pratīkādi, yathā vā samyagdarśanamapi
            tatvamasyādi, tatraiṣā cintā /
            
            <p>
               tatra codakaśāstrābhāvādaniyame prāpte yathā śakyata ityupabhandhādāsīnasyaiva siddham
               /<br />
               nanu yasyāmavasthāyāṃ dhyāyatirupacaryate prayujyate kimasau tadā tiṣṭhato na bhavati
               na bhavatītyāha /<br />
               āsīnaścāvidyamānāyāso bhavatīti /<br />
               atirohitārthamitarat //7//
               </p>
         </p>
         
         
         
         
         
         <p>START BsVBh_4,1.6.8-10</p>
         
         
         <p>dhyānāc ca | BBs_4,1.8 |</p>
         
         <p>acalatvaṃ cāpekṣya | BBs_4,1.9 |</p>
         
         <p>smaranti ca | BBs_4,1.10 |</p>
         
         
         
         
         
         <p>START BsVBh_4,1.7.11</p>
         
         
         <p class="bold">yatraikāgratā tatrāviśeṣāt | BBs_4,1.11 |</p>
         
         <p>same śucau śarkarāvahnivālukāvivarjita ityādivacanānniyame siddhe digdeśādiniyamamavācanikamapi
            prācīnapravaṇe vaiśvadevena yajetetivadvaidikārambhasāmānyātkvacitkaścitadāśaṅkate
            /
            
            <p>
               tamanugrahītumācāryaḥ suhṛdbhāvenaiva tadāha sma /<br />
               yatraikāgratā manastatraiva bhāvanaṃ prayojayat /<br />
               oviśeṣāt /<br />
               nahyatrāsti vaiśvadevādivadvacanaṃ viśeṣekaṃ tasmāditi //11//
               </p>
         </p>
         
         
         
         
         
         <p>START BsVBh_4,1.8.12</p>
         
         
         <p class="bold">ā prayāṇāt tatrāpi hi dṛṣṭam | BBs_4,1.12 |</p>
         
         <p>adhikaraṇaviṣayaṃ vivecayati--<span class="bold">tatra yāni tāvaditi /</span>
            avidyamānaniyojyā yā brahmātmapratipattistasyāḥ /
            śāstraṃ hi niyojyasya kāryarūpaniyogasaṃbandhamavabodhayati tasyaiva karmaṇyaiśvaryalakṣaṇamadhikāraṃ
            taccaitadubhayamatīndriyatvādbhavati śāstralakṣaṇaṃ pramāṇāntarāprāpye śāstrasyārthavattvādbrahmātvapratītestu
            jīvanmuktena dṛṣṭatvānnāstīha tirohitamiva kiñcaneti kimatra śāstraṃ kariṣyati /
            nanvevamapyabhyudayaphalānyupāsanāni tatra niyojyaniyogalakṣaṇasya ca karmaṇi svāmitālakṣaṇasya
            ca saṃbandhasyātīndriyatvāttatra sakṛtkāraṇādeva śāstrārthasamāptauprāptāyāmupāsanapadavedanīyāvṛttimātrameva
            kṛtavata uparamaḥ prāptastāvataiva kṛtaśāstrārthatvāditi prāpte 'bhidhīyate--savijñāno
            bhavatītyādiśruteryatra svargādiphalānāmapi karmaṇāṃ prāyaṇakāle svargādivijñānāpekṣakatvaṃ
            tatra kaiva kathātīndriyaphalānāmupāsanānām /
            tāni khalu āprāyaṇaṃ tattadupāsyagocarabuddhipravāhavāhitayā dṛṣṭenaiva rūpeṇa prāyaṇasamaye
            tadbuddiṃ bhāvayiṣyanti /
            kimatra phalavatprāyaṇasamaye buddhyākṣepeṇa nahi dṛṣṭe saṃbhavatyadṛṣṭakalpanā yuktā
            /
            tasmādāprāyaṇaṃ pravṛttā vṛttiriti /
            tadidamuktam--<span class="bold">pratyayāstveta iti /</span></p>
         
         
         <p>
            tathā ca śrutiḥ sarvādīndriyaviṣaya--'sa yathākraturasmāllokāt praiti tātkraturhāmuṃ
            lokaṃ pretyabhisaṃbhavati'iti /<br />
            kratuḥ saṃkalpaviśeṣaḥ /<br />
            smṛtayaścodāhṛtā iti //12//
            </p>
         
         
         
         
         
         <p>START BsVBh_4,1.9.13</p>
         
         
         <p class="bold">tadadhigama uttarapūrvāghayor aśleṣavināśau tadvyapadeśāt | BBs_4,1.13 |</p>
         
         <p>gatastṛtīyaśeṣaḥ sādhanagocaro vicāraḥ /
            idānīmetadadhyāyagataphalaviṣayā cintā pratanyate /
            tatra tāvatprathamamidaṃ vicāryate kiṃ brahmādhigame brahmajñāne sati brahmajñānaphalānmokṣādviparītaphalaṃ
            duritaṃ bandhanaphalaṃ kṣīyate na kṣīyata iti saṃśayaḥ /
            kiṃ tāvatprāptaṃ, śāstreṇa hi phalāya yadvihitaṃ pratiṣiddhaṃ cānarthaparihārāyāśvamedhādi
            brahmahatyādi cāpūrvāntaravyāpāraṃ kiṃ tadapūrvamuparate 'pi karmaṇyatra sukhaduḥkhopabhogātprāṅgāvirantumarhati
            /
            sa hi tasya vināśahetustadabhāve kathaṃ vinaśyediti /
            tasyākasmikatvaprasaṅgāt śāstravyākopācceti /
            adattaphalaṃ cetkarmāpūrvaṃ vinaśyati karmaṇa eva phalaprasavasāmarthyabodhakaśāstramapramāṇaṃ
            bhavet /
            naca prāyaścittamiva brahmajñānamadattaphalānyapi karmapūrvāṇi kṣiṇotīti sāmpratam
            /
            prāyaścittānāmapi tadaprakṣayahetutvāt tadvidhānasya cainasvinarādhikāriprāptimātreṇopapattāvupāttaduritanirbahaṇaphalākṣepakatvāyogāt
            /
            ata eva smaranti nābhuktaṃ kṣīyate karmeti /
            yadi punarapekṣitopāyatātmā prāyaścittavidhirna niyojyaviśeṣapratilambhamātreṇa nirvṛṇotītyapekṣitākāṅkṣāyāṃ
            doṣasaṃyogena śravaṇāttannibarhaṇaphalaḥ kalpeta /
            tathāpi brahmajñānasya tatsaṃyogenāśravaṇānnaduritanibarhaṇasāmarthye pramāṇamasti
            mokṣavāt /
            tasyāpi svargādiphalavaddeśakālanimittāpekṣayopapatteḥ /
            śāstraprāmāṇyātsaṃbhaviṣyatyasāvavasthā yasyāmupabhogena samastakarmakṣaye brahmajñānaṃ
            mokṣaṃ prasoṣyati /
            yogādhdyairva vā divi bhuvyantarīkṣe bahūni śarīrendriyāṇi nirmāya phalānyupabhujyarddhena
            yogasāmarthyena yogī karmāṇi kṣapayitvā mokṣī saṃpatsyate /
            sthite caitasminnarthe nyāyabalādyathā puṣkarapalāśa ityādivyapadeśo brahmavidyāstutimātraparatayā
            vyākhyeya iti prāpta ucyate--vyākhyāyetaivaṃ vyapadeśo yadi karmavidhivirodhaḥ syānna
            tvayamasti /
            śāstraṃ hi phalotpādanasāmarthyamātraṃ karmaṇāmavagamayati na tu kutaścidāgantukānnimittataḥ
            prāyaścittādestadapratibandhamapi /
            tasya tatraudāsīnyāt /
            yadi śāstrabodhitaphalaprasavasāmarthyamapratibaddhamāgantukena kenacit karmaṇā tatastatphalaṃ
            prasūta eveti na śāstravyāghātaḥ /
            nābhuktaṃ karma kṣīyataiti ca smaraṇapratibaddhasāmarthyakarmābhiprāyaṃ /
            doṣakṣayoddheśena cāparavidyānāmasti prāyaścittavadvidhānamaiśvaryabhalānāmapyubhayasaṃyogāviśeṣāt
            /
            yatrāpi nirguṇāyāṃ paravidyāyāṃ doṣoddheśo nāsti tatrāpi tatsvabhāvālocanādeva tatprakṣayaprasavasāmarthyamavasīyate
            /
            nahi tattvamasivākyārthaparibhāvanābhuvā prasaṃkhyānena nirmṛṣṭanikhilakartṛbhoktṛtvādivibhramo
            jīvaḥ phalopabhogona yujyate /
            nahi rajjavāṃ bhujaṅkasamāropanibandhanā bhayakampādayaḥ sati rajjutatvasākṣātkāre
            prabhavanti, kintu saṃskāraśeṣātkiñcitkālamanuvṛttā api nivartanta eva /
            amumevārthamanuvadanto yathā puṣkarapalāśa ityādayo vyapadeśāḥ samavetārthāḥ santo
            na stutimātratayā kathañcidvyākhyānamarhanti /
            nanūktaṃ saṃbhaviṣyanti sāvasthā jīvātmano yasyāṃ paryāyeṇopabhogādvā yogarddheḥ prabhāvato
            yugapannaikavidhakāyanirmāṇenāparyāyeṇopabhogādvā jantuḥ karmāṇi kṣapayitvā mokṣī
            saṃpatsyata ityata āha---<span class="bold">evameva ca mokṣa upapadyata iti /</span>
            anādikālapravṛttā hi karmāśayā aniyatakālavipākāḥ kramavatā tāvadbhogena kṣetumaśakyāḥ
            /
            bhuñjānaḥ khalvayamaparānapi saṃcinoti karmāśayāniti /
            nāpyaparyāyamupabhogenāsaktaḥ karmāntarāṇyasaṃcinvānaḥ kṣeṣyatīti sāmpratam /
            kalpaśatāni kramakālabhogyānāṃ samprati bhoktumasāmarthyāt /
            dīrghakālaphalāni ca karmāṇi kathamekapade kṣeṣyanti /
            tasmānnānyathā mokṣasaṃbhavaḥ /
            nanu satsvapi karmāśayāntareṣu sukhaduḥkhaphaleṣu mokṣaphalāt karmaṇaḥ samudācarato
            brahmabhāvamanubhūyātha labdhavipākānāṃ karmāntarāṇāṃ phalāni bhokṣyanta ityāha--<span class="bold">naca deśakālanimittāpekṣā iti /</span>
            nahi kāryaḥ sanmokṣo mokṣo bhavitumarhati brahmabhāvo hi saḥ /
            naca brahma kriyate nityatvādityarthaḥ /
            parokṣatvānupatteśca jñānaphalasya /
            jñānaphalaṃ khalu mokṣo 'bhyupeyate /
            jñānasya cānantarabhāvinījñeyābhivyaktiḥ phalaṃ, saivāvidyocchedamādadhatī brahmasvabhāvasvarūpāvasthānalakṣaṇāya
            mokṣāya kalpate /
            
            <p>
               evaṃ hi dṛṣṭārthatā jñānasya syāt /<br />
               apūrvādhānaparamparayā jñānasya mokṣaphale kalpyamāne jñānasya parokṣaphalatvamadṛṣṭārthatvaṃ
               bhavet /<br />
               naca dṛṣṭe saṃbhavatyadṛṣṭakalpanā yuktetyarthaḥ /<br />
               tasmādbrahmādhigame brahmajñānesatyadvaitasiddhau duritakṣaya iti siddham //13//
               </p>
         </p>
         
         
         
         
         
         <p>START BsVBh_4,1.10.14</p>
         
         
         <p class="bold">itarasyāpy evam asaṃśleṣaḥ pāte tu | BBs_4,1.14 |</p>
         
         <p>adharmasya svābhāvikatvena rāgādinibandhanatvena śāstrīyeṇa brahmajñānena pratibandho
            yuktaḥ /
            dharmajñānayostu śāstrīyatvena, jyotiṣṭomadarśapaurṇamāsavirodhānnocchedyocchettṛbhāvo
            yujyate /
            pāpnamanaśca viśeṣato brahmajñānocchedyatvaśruterdharmasyana taducchedyatvam /
            viśeṣavidhānasya śeṣapratiṣedhanāntarīyakatvena lokataḥ siddheḥ /
            yathā devadatto dakṣiṇenākṣṇā paśyatītyukte na vāmena paśyatīti gamyate /
            ubhe hyevaiṣa ete taratīti ca yathāsaṃbhavaṃ, brahmajñānena duṣkṛtaṃ bhogena sukṛtamiti
            /
            'kṣīyante cāsya karmāṇi'iti ca sāmānyavacanaṃ 'sarve pāpmānaḥ'iti viśeṣaśravaṇātpāpakarmāṇīti
            viśeṣe upasaṃharaṇīyam /
            tasmādbrahmajñānādduṣkṛtasyaiva kṣayo na sukṛtasyeti prāpte pūrvādhikaraṇarāddhānte
            'tidiśyate /
            no khalu brahmavidyā kenacidadṛṣṭena dvāreṇa duṣkṛtamapanayatyapi tu dṛṣṭenaiva bhoktṛbhoktavyabhogādipravilayadvāreṇa
            taccaitattulyaṃ sukṛtepīti kathametadapi nocchindyāt /
            evaṃ ca sati na śāstrīyatvasāmyamātramavirodhaheturnahi pratyakṣatvasāmānyamātrādavirodho
            jalānalādīnāṃ /
            naca sukṛtaśāstramanarthakamabrahmavidaṃ prati tadvidherarthavatvāt /
            evamavasthite ca pāpmaśrutyā puṇyamapi grahītavyam /
            brahmajñānamapekṣya puṇyasya nikṛṣṭaphalatvāttatphalaṃ hi kṣayātiśayavat /
            
            <p>
               nahyevaṃ mokṣo niratiśayatvānnityatvācca /<br />
               dṛṣṭaprayogaścāyaṃ pāpmaśabdo vede puṇyapāpayoḥ /<br />
               tadyathā puṇyapāpe anukramya sarve pāpmāno 'to nivartanta ityatra /<br />
               tasmādaviśeṣeṇa puṇyapāpayoraśleṣavināśāviti siddham //14//
               </p>
         </p>
         
         
         
         
         
         <p>START BsVBh_4,1.11.15</p>
         
         
         <p class="bold">anārabdhakārya eva tu pūrve tadavadheḥ | BBs_4,1.15 |</p>
         
         <p>yadyadvaitajñānasvabhāvālocanayottarapūrvasukṛtaduṣkṛtayoraśleṣavināśau hanta ārabdhānārabdhakāryayoścāviśeṣeṇaiva
            vināśaḥ syāt /
            kartṛkarmādipravilayasyobhayatrāviśeṣāt /
            tannibandhanatvācca vināśasya /
            naca saṃskāraśeṣātkulālacakrabhramaṇavadanuvṛttiḥ /
            vastunaḥ khalvanuvṛttiḥ /
            māyāvādinaśca puṇyapāpayoścamāyāmātravinirmitatvena māyānivṛttau na puṇyāpuṇye na
            tatsaṃskāro vastusantīti kasyānuvṛttiḥ /
            naca rajjau sarpādivibhramajanitā bhayakampādayo nivṛtte 'pi vibhrame yathānuvartante
            tathehāpīti yuktam /
            tatrāpi sarpāsattve 'pi tajjñānasya sattve tajjanitabhayakampādīnāṃ tatsaṃskārāṇāṃ
            ca vastusattvena nivṛtte 'pi vibhrame 'nivṛtteḥ /
            atra tu na māyā na tajjaḥ saṃskāro na tadgocara iti tucchatvātkimanuvarteta /
            na saṃskāraśeṣo na karmetyaviśeṣeṇārabdhakāryāṇāmanārabdhakāryāṇāṃ ca nivṛttiḥ /
            naca tasya tāvadeva ciraṃ yāvanna vimokṣye 'tha saṃpatsya iti śruterdehapātapratīkṣārabdhakāryāṇāṃ
            yuktā /
            nahyeṣā śrutiravadhibhedavidhāyinyapi tu kṣipratāparā /
            yathā loka etāvanme ciraṃ yatsnāto bhuñjānaśceti /
            nahi tatra snānabhojane avadhitvena vidhīyate kitu kṣapīyastā pratipādyate ubhayavidhāne
            hi vākyaṃ bhidyetāvadhibhedaḥ ciratāceti prāpte 'bhidhīyate--yadyapyadvaitabrahmatattvasākṣātkāro
            'nādyavidyapadarśitapruñcamātravirodhitayā tanmadhyapatitasakalakarmaviredhī /
            tathāpyanārabdhavipākaṃ karmajātaṃ drāgityeva samucchinatti na tvārabdhavipākaṃ saṃpāditajātyāyurvitatapūrvāparībhūtasukhaduḥkhopabhogapravāhaṃ
            karmajātam /
            taddhi samudācāradvṛttitayetarebhyaḥprasuptavṛttibhyo balavat /
            anyathā devarṣīṇāṃ hiraṇyagarbhamanūddālakaprabhṛtīnāṃvigalitanikhilakleśajālāvaraṇatayā
            paritaḥ pradyotamānabuddhisatvānāṃ na jyogjīvitā bhavet /
            śrūyate caiṣāṃ śrutismṛtītihāsapurāṇeṣu tattvajñatā ca mahākalpakalpamanvantarādijīvitā
            ca /
            na caite mahādhiyo na brahmavido brahmacidaścālpapuṇyamedhaso manuṣyā iti śraddheyaṃ
            /
            tasmādāgamānusārato 'sti prārabdhavibhāgānāṃ karmaṇāṃ prakṣayāya tadīyasamastaphalopabhogapratīkṣā
            satyapi tattvasākṣātkāre /
            tāvadeva ciramiti na ciratā vidhīyate /</p>
         
         
         <p>api tu śrutyantarasiddhāṃ ciratāmanūdya dehapātāvadhimātravidhānaṃ tadetadabhisaṃdhāyaucityamātratayāha
            sma bhagavān bhāṣyākāraḥ---<span class="bold">na tāvadanāśrityārabdhakāryaṃ karmāśayamiti /</span>
            na cedaṃ na jātu dṛṣṭaṃ yadvirodhisamavāye viroddhyantaramanuvartata ityāha---<span class="bold">akartrātmabodho 'pīti /</span>
            yadā loke 'pi virodhinoḥ kiñcitkālaṃ sahānuvṛttirupalabdhā tadehagamabalāddīrghakālamapi
            bhavatīti na śakyā nivārayitum /
            pramāṇasiddhasya niyogaparyanuyogānupapatteḥ /
            tadevaṃ madhyasthānpratipādya ye bhāṣyakāramāptaṃ manyante tān pratyāha---<span class="bold">apica naivātra vivaditavyamiti /</span>
            sthitaprajñaśca na sādhakastasyottarottaradhyānotkarṣeṇa pūrvapratyayānavasthitatvāt
            /
            niratiśayastu sthitaprajñaḥ /
            sa ca siddha eva /
            naca jñānakāryā bhayakampādayaḥ, jñānamātrādanutpādāt /
            sarpāvacchedohi tasya bhayakampādihetuḥ /
            sa cāsanna nirvacanīya iti kuto vastusataḥ karyotpādaḥ /
            naca kāryamapi bhayakampādi vastusat /
            tasyāpi vicārāsahatvenānirvācyatvāt /</p>
         
         
         <p>
            anirvācyāccānirvācyotpattau nānupapattiḥ /<br />
            yādṛśo hi yakṣastādṛśo baliriti sarvamavadātam //15//
            </p>
         
         
         
         
         
         <p>START BsVBh_4,1.12.16</p>
         
         
         <p class="bold">agnihotrādi tu tatkāryāyaiva taddarśanāt | BBs_4,1.16 |</p>
         
         <p>yadi puṇyasyāpyaśleṣavināśau hanta nityamapyagnihotrādi na kartavyaṃ yogamārūrukṣuṇā
            /
            tasyāpītarapuṇyavadvidyayā vināśāt /
            'prakṣālanāddhi paṅkasya dūrādasparśanaṃ vara'miti nyāyāt /
            naca vividiṣanti yajñena dāneti mokṣalakṣaṇaikakāryatayā vidyākarmaṇoravirodhaḥ /
            sahāsaṃbhavenaikakāryatvāsaṃbhavāt /
            nahyetamātmānaṃ viduṣo vigalitākhilakartṛbhoktṛtvādiprapañcavibhramasya pūrvottare
            nitye kriyājanye puṇye saṃbhavataḥ /
            tasmādvividiṣanti yajñeneti vartamānāpadeśo brahmajñānasya yajñādīnāṃ vā stutimātraṃ
            na tu mokṣamāṇasya muktisādhanaṃ yajñādividhiriti prāpta ucyate /
            --satyaṃ na vidyayaikakāryatvaṃ karmaṇāṃ parasparavirodhena sahāsaṃbhavāt /
            vidyotpādakatayā tu karmaṇāmārādupakārakāṇāmastu mokṣopayogaḥ /
            naca karmaṇāṃ vidyayā virudhyamānānāṃ na vidyākāraṇatvaṃ, svakāraṇavirodhināṃ kāryāṇāṃ
            bahulamupalabdheḥ /
            tathāca vidyālakṣaṇakāryopāyatayā kāryavināśyānāmapi karmaṇāmupādānamarthavat /
            tadabhāve tatkāryasyānutpādena mokṣasyāsaṃbhavāt /
            evañca vividiṣanti yajñeneti yajñasādhanatvaṃ vidyāya apūrvamarthaṃ prāpayataḥ pañcamalakārasya
            nātyantaparokṣavṛttitayā jñānastutyarthatayā kathañcidvyākhyānaṃ bhaviṣyati /
            tadanenābhisamadhinoktaṃ--<span class="bold">jñānasyeva hi prāpakaṃ satkarma praṇaḍyā mokṣakāraṇamityupacaryate /</span>
            yata eva na vidyodayasamaye karmāsti nāpi parastādapi tu prāgeva vidyāyāḥ, ata eva
            cātikrāntaviṣayametatkāryaikatvābhidhānam /
            etadeva sphorayati--<span class="bold">nahi brahmavida iti</span> //16//</p>
         
         
         
         
         
         <p>START BsVBh_4,1.12.17</p>
         
         
         <p>sūtrāntaramavatārayituṃ pṛcchati--<span class="bold">kiṃviṣayaṃ punaridamiti</span> /
            asyottaraṃ sūtram---
            <span class="bold">ato 'nyāpi hy ekeṣām ubhayoḥ | BBs_4,1.17 |</span><br />
            kāmyakarmaviṣayamaśleṣavināśavacanaṃ śākhāntarīyavacanaṃ ca tasya putrā dāyamupayantīti
            //17//</p>
         
         
         
         
         
         <p>START BsVBh_4,1.13.18</p>
         
         
         <p class="bold">yad eva vidyayeti hi | BBs_4,1.18 |</p>
         
         <p>asti vidyāsaṃyuktaṃ yajñādi ya evaṃ vidvānyajetetyādikam /
            asti ca kevalam /
            tatra yathā brāhmaṇāya hiraṇyaṃ dadyādiyukte viduṣe brāhmaṇāya dadyānna brāhmaṇabruvāya
            mūrkhāyeti viśeṣapratilambhaḥ tatkasya hetostasyātiśayavatvāt /
            
            <p>
               evaṃ vidyārahitādyajñādervidyāsahitamatiśayavaditi tasyaiva paravidyāsādhanatvamupāttaduritakṣayadvārā
               netarasya /<br />
               tasmādvividiṣanti yajñenetyaviśeṣaśrutamapi vidyāsahite yajñādāvupasaṃhartavyamiti
               prāpte 'bhidhīyate--yadeva vidyayā karoti tadevāsya vīryavattaramiti tarabarthaśrutervidyārahitasya
               vīryavattāmātramavagamyate /<br />
               naca sarvathākiñcitkarasya tadupapadyate /<br />
               tasmādastyasyāpi kayāpi mātrayā paravidyotpādopayoga iti vidyārahitamapi yajñādi paravidyārthinānuṣṭheyamiti
               siddham //18//
               </p>
         </p>
         
         
         
         
         
         <p>START BsVBh_4,1.14.19</p>
         
         
         <p class="bold">bhogena tv itare kṣapayitvātha saṃpadyate | BBs_4,1.19 |</p>
         
         <p>
            anārabdhakārya ityasya nañaḥ phalaṃ bhogena nivṛttiṃ darśayatyanena sūtreṇa /<br />
            asya tūpapādanaṃ purastādapakṛṣya kṛtamiti neha kriyate punaruktibhayāt //19//
            </p>
         
         
         <p>iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ caturthasyādhyāyasya
            prathamaḥ pādaḥ samāptaḥ //</p>
         
         
         
         
         
         
         
         <p class="bold">caturthe 'dhyāye dvitīyaḥ pādaḥ /</p>
         
         
         
         
         
         <p>START BsVBh_4,2.1.1</p>
         
         
         <p class="bold">vāṅmanasi darśanāc chabdāc ca | BBs_4,2.1 |</p>
         
         <p>athāsmin phalavicāralakṣaṇe vāṅmanasi saṃpadyata ityādivicāro 'saṃgata ityata āha--
            <span class="bold">athāparāsu vidyāsu phalaprāptaya iti /</span><br />
            aparavidyāphalaprāptyarthadevayānamārgārthatvādutkrāntestadgato vicāraḥ pāramparyeṇa
            bhavati phalavicāra iti nāsaṃgata ityarthaḥ /
            nanvayamutkrāntikramo viduṣo nopapadyate 'na tasya prāṇā utkrāmantyatraiva samavanīyante'iti
            śravaṇāttatkathamasya vidyādhikāra ityata āha--
            <span class="bold">samānā hi vidvadaviduṣoriti /</span><br />
            viṣayamāha--
            <span class="bold">astīti /</span><br />
            vimṛśati--
            <span class="bold">kimiheti /</span><br />
            viśayaḥ saṃśayaḥ /
            pūrvapakṣamāha--
            <span class="bold">tatra vāgeveti /</span><br />
            śratilakṣaṇāviśaye saṃśaye /
            siddhāntasūtraṃ pūrayitvā paṭhati--
            <span class="bold">vāgvṛttirmanasi saṃpadyate iti /</span></p>
         
         
         <p>vṛttyadhyāhāraprayojanaṃ praśnapūrvakamāha <span class="bold">kathamiti /</span>
            uttarādhikaraṇaparyālocanenaivaṃ pūritamityarthaḥ /
            tattvasya dharmiṇo vācaḥ pralayavivakṣāyāṃ tviha sarvatraiva paratreha cāvibhāgasāmyātkiṃ
            paratraiva viśiṃṣyādavibhāga iti na tvatrāpi /
            tasmādihāvibhāgenāviṃśiṣato 'tra vṛttyupasaṃhāramātravivakṣā sūtrakārasyeti gamyate
            /
            siddhāntahetuṃ praśnapūrvakamāha--
            <span class="bold">kasmāditi /</span>
            satyāmeva manovṛttau vāgvṛtterupasaṃhāradarśanāt /
            vācastūpasaṃhāramadṛṣṭaṃ nāgamo 'pi gamayitumarhati /
            āgamaprabhavayuktivirodhāśca /
            āgamo hi dṛṣṭānusārataḥ prakṛtau vikārāṇāṃ layamāha /
            na ca vācaḥ prakṛtirmano yenāsminniyaṃ līyeta /
            
            <p>
               tasmātvṛttivṛttimatorabhedavivakṣayā vākpadaṃ tadvṛttau vyākhyeyam /<br />
               saṃbhavati ca vāgvṛttervāgaprakṛtāvapi manasi layaḥ /<br />
               tathā tatra tatra darśanādityāha--<br />
               <span class="bold">vṛttyudbhavābhibhavāviti //1//</span>
               </p>
         </p>
         
         
         <p></p>
         
         
         
         
         
         <p>START BsVBh_4,2.1.2</p>
         
         
         <p class="bold">ata eva ca sarvāṇyanu | BBs_4,2.2 |</p>
         
         <p>
            yata eva prakṛtivikārabhāvābhāvanmanasi na svarūpalayo vāco 'pi tu vṛttilayaḥ, ata
            eva ca sarveṣāṃ cakṣurādīnāmidriyāṇāṃ satyeva savṛttike manasi vṛtteranugatirlayo
            na svarūpalayaḥ /<br />
            vācastu pṛthak grahaṇaṃ pūrvasūtre udāharaṇāpekṣaṃ na tu tadeveha vivakṣitamityarthaḥ
            //2//
            </p>
         
         
         
         
         
         <p>START BsVBh_4,2.2.3</p>
         
         
         <p class="bold">tanmanaḥ prāṇa uttarāt | BBs_4,2.3 |</p>
         
         <p>yadi svaprakṛtau vikārasya layastato manaḥ prāṇe saṃpadyate ityatra manaḥsvarūpasyaiva
            prāṇe saṃpattyā bhavitavyam /
            tathā hi manaḥ iti nopacārato vyākhyānaṃ bhaviṣyati /
            saṃbhavati hi prakṛtivikārabhāvaḥ prāṇamanasoḥ /
            annamayaṃ hi somya mana ityannātmatāmāha manasaḥ śrutirāpomayaḥ prāṇa iti ca prāṇasyābātmatām
            /
            prakṛtivikārayostādātmyāt /
            tathā ca prāṇo manasaḥ prakṛtiriti manaso vṛttimataḥ prāṇe laya iti prāpte 'bhidhīyate--satyam,
            āpo 'nnamasṛjanta iti śruterabannayoḥ prakṛtivikārabhāvo 'vagamyate /
            
            <p>
               na tu tadvikārayoḥ prāṇamanasoḥ /<br />
               svayoniprāṇāḍikayā tu mitho vikārayoḥ prakṛtivikārabhāvābhyupagame saṃkarādatiprasaṅgaḥ
               syāt /<br />
               tasmādyo yasya sākṣādvikārastasya tatra laya ityannasyāpsu layo na tvabvikāre prāṇe
               'nnavikārasya manasaḥ /<br />
               tathā cātrāpi manovṛttervṛttimati prāṇe layo na tu vṛttimato manasa iti siddham //3//
               </p>
         </p>
         
         
         
         
         
         <p>START BsVBh_4,2.3.4</p>
         
         
         <p class="bold">so 'dhyakṣe tadupagamādibhyaḥ | BBs_4,2.4 |</p>
         
         <p>prāṇastejasīti tejaḥśabdasya bhūtaviśeṣavacanatvādvijñānātmani cāprasiddheḥ prāṇasya
            jīvātmanyupagamānugamāvasthānaśrutīnāṃ ca tejoddhāreṇāpyupapatteḥ /
            tejasi samāpannavṛttiḥ khalu prāṇaḥ /
            tejastu jīvātmani samāpannavṛtti /
            tadvārā jīvātmasamāpannavṛttiḥ prāṇa ityupapadyate /
            tasmāttejasyeva prāṇavṛttipravilaya iti prāpte 'bhidhīyate---sa prakṛtaḥprāṇo 'dhyakṣe
            vijñānātmanyavatiṣṭhate tattantravṛttirbhavati /
            kutaḥ--upagamānugamāvasthānebhyo hetubhyaḥ /
            tatropagamaśrutimāha--
            <span class="bold">evamevemamātmānamiti /</span><br />
            anugamanaśrutimāha--
            <span class="bold">tamutkrāmantamiti /</span><br />
            avasthānaśrutimāha-
            <span class="bold">savijñāno bhavatīti ceti /</span><br />
            vijñāyate 'neneti vijñānaṃ pañcavṛttiprāṇasahita indriyagrāmastena sahāvatiṣṭhata
            iti savijñānaḥ /
            codayati--
            <span class="bold">nanu prāmastejasīti śrūyata iti /</span><br />
            adhikāvāpo 'śabdārthavyākhyānam /
            pariharati--
            <span class="bold">naiṣa doṣa iti /</span><br />
            yadyapi prāṇastejasītyatastejasi prāṇavṛttilayaḥ pratīyate, tathāpi sarvaśākhāpratyayatvena
            vidyānāṃ śrutyantarālocanayā vijñānātmani layo 'vagamyate /
            na ca tejasastatrāpi laya iti sāmpratam /
            tasyānilākāśakrameṇa paramātmani tattvalayāvagamāt /
            tasmāttejograhaṇenopalakṣyate tejaḥ sahacaritadehabījabhūtapañcabhūtasūkṣmaparicārādhyakṣo
            jīvātmā tasmin prāṇavṛttirapyetīti /
            codayati--
            <span class="bold">nanu ceyaṃ śrutiriti /</span><br />
            tejaḥsahacaritāni bhūtānyupalakṣyantāṃ tejaḥśabdenādhyakṣe tu kimāyātaṃ tasya tadasāhacaryādityarthaḥ
            /
            pariharati--
            <span class="bold">so 'dhyakṣa ityadhyakṣasyāpīti /</span><br />
            yadā hyayaṃ prāṇo 'ntarāle 'dhyakṣaṃ prāpyādhyakṣasaṃparkavaśādeva tejaḥprabhṛtīni
            bhūtasūkṣmāṇi prāpnoti tadopapadyate prāṇastejasīti /
            atraiva dṛṣṭāntamāha---
            <span class="bold">yo 'pi srughnāditi //4 //</span></p>
         
         
         
         
         
         <p>START BsVBh_4,2.3.5</p>
         
         
         <p>bhūteṣu tacchruteḥ | BBs_4,2.5 |</p>
         
         
         
         
         
         <p>START BsVBh_4,2.3.6</p>
         
         
         <p>sūtrāntaramavatārayituṃ pṛcchati--
            <span class="bold">kathaṃ tejaḥsahacariteṣviti /</span></p>
         
         
         <p><span class="bold">naikasmin darśayato hi | BBs_4,2.6 |</span>
            atra bhāṣyakāro 'numānadarśanamāha--
            <span class="bold">kāryasya śarīrasyeti /</span><br />
            sthūlaśarīrānurūpamanumeyaṃ sūkṣmamapi śarīraṃ pañcātmakamityarthaḥ /
            darśayata iti sūtrāvayavaṃ vyācaṣṭe--
            <span class="bold">darśayataścaitamarthamiti /</span><br />
            praśnaprativacanābhiprāyaṃ dvivacanaṃ śrutismṛtyabhiprāyaṃ vā /
            aṇvyo mātrāḥ sūkṣmā daśārdhānāṃ pañcabhūtānāmiti /
            śrutyantaravirodhaṃ codayati--
            <span class="bold">nanu copasaṃhṛteṣu vāgādiṣviti /</span></p>
         
         
         <p>karmāśrayateti pratīyate na bhūtāśrayatetyarthaḥ /
            pariharati--
            <span class="bold">atrocyata iti /</span>
            grahā indriyāṇi atigrahāstadviṣayāḥ /
            karmaṇāṃ prayojakatvenāśrayatvaṃ bhūtānāṃ tūpādānatvenetyavirodhaḥ /
            praśaṃsāśabdo 'pi</p>
         
         
         <p>karmaṇāṃ prayojakatayā prakṛṣṭamāśrayatvaṃ brūte sati nikṛṣṭa āśrayāntare tadupapatterityāha--
            <span class="bold">praśaṃsāśabdādapi tatreti //6//</span></p>
         
         
         <p></p>
         
         
         
         
         
         <p>START BsVBh_4,2.4.7</p>
         
         
         <p class="bold">samānā cāsṛtyupakramād amṛtatvaṃ cānupoṣya | BBs_4,2.7 |</p>
         
         <p>atrāmṛtatvaprāptiśruteḥ paravidyāvantaṃ pratyetaditi manvānasya pūrvaḥ pakṣaḥ /
            <span class="bold">viśayānānāṃ</span>saṃdihānānāṃ puṃsām /
            codayati--
            <span class="bold">nanu vidyāprakaraṇa iti /</span><br />
            pariharati--
            <span class="bold">na svāpādivaditi /</span><br />
            paravidyayaivāmṛtatvaprāptyavasthāmākhyātuṃ tatsadharmāśca tadvidharmāścānyā apyavasthāstadanuguṇatayākhyāyante
            /
            sādharmyavaidharmyābhyāṃ hi sphuṭataraḥ pratipipādayiṣite vastuni pratyayo bhavatīti
            /
            na tu viduṣaḥ sakāśādviśeṣavanto 'vidvāṃso vidhīyante yena vidyāprakaraṇavyākhyāto
            bhavedapi tu vidyāṃ pratipādayituṃ lokasiddhānāṃ tadanuguṇatayā teṣāmanuvāda iti /
            evaṃ prāpte 'bhidhīyate---
            <span class="bold">samānā caiṣotkrāntirvāṅmanasītyādyā vidvadaviduṣoḥ /</span><br />
            kutaḥ--
            <span class="bold">āsṛtyupakṛmāt /</span>
            sṛtiḥ saraṇaṃ devayānena pathā kāryabrahmalokaprāptirāsṛterākāryabrahmalokaprāpteḥ
            /
            ayaṃ vidyopakrama ārambhaḥ prayatna iti yāvat /
            tasmādetaduktaṃ bhavati--neyaṃ parā vidyā yato nāḍīdvāramāśrayate /
            
            <p>
               api tvaparavidyeyam /<br />
               na cāsyāmātyantikaḥ kleśapradāho yato na tatrotkrāntirbhavet /<br />
               tasmādaparavidyāsāmarthyādāpekṣikabhābhūtasaṃplavasthānamamṛtatvaṃ prepsate puruṣārthāya
               saṃbhavatyeṣa utkrāntibhedavān sṛtyupakramopadeśaḥ /<br />
               upapūrvāduṣa dāha ityasmādupoṣyeti prayogaḥ //7//
               </p>
         </p>
         
         
         
         
         
         <p>START BsVBh_4,2.5.8</p>
         
         
         <p class="bold">tadāpīteḥ saṃsāravyapadeśāt | BBs_4,2.8 |</p>
         
         <p>siddhāṃ kṛtvā bījabhāvāvaśeṣaṃ paramātmasaṃpattiṃ vidvadaviduṣorutkrāntiḥ samarthitā
            /
            saiva saṃprati cintyate /
            kimātmani tejaḥprabhṛtīnāṃ bhūtasūkṣmāṇāṃ tatvapravilaya eva saṃpattirāhosvidbījabhāvāvaśeṣeti
            /
            yadi pūrvaḥ pakṣaḥ, notkrāntiḥ /
            
            <p>
               athottaraḥ tataḥ seti /<br />
               tatrāprakṛtau na vikāratattvapravilayo yathā manasi na vāgādīnām /<br />
               sarvasya ca janimataḥ prakṛtiḥ parā devateti tattvapralaya evātyantikaḥ syāttejaḥprabhṛtīnāmiti
               prāpte 'bhidhīyate--'yonimanye prapadyante śarīratvāya dehinaḥ /<br />
               sthāṇumanye 'nusaṃyanti yathākarma yathāśrutam //
               </p>
         </p>
         
         
         <p>'ityavidyāvataḥ saṃsāramupadiśati śrutiḥ seyamātyantike tattvalaye nopapadyate /
            na ca prāyaṇasyaivaiṣa mahimā vidvāsamavidvāṃsaṃ vā pratīti sāṃpratamityāha--
            <span class="bold">anyathā hi sarvaḥ prāyaṇasamaya eveti /</span><br />
            vidhiśāstraṃ jyotiṣṭomādiviṣayamanarthakaṃ prāyaṇādevātyantikapralaye punarbhavābhāvāt
            /
            mokṣaśāstraṃ cāprayatnalabhyātprāyaṇādeva jantumātrasya mokṣaprāpteḥ /
            na kevalaṃ śāstrānarthakyamayuktaśca prāyaṇamātrānmokṣa ityāha--
            <span class="bold">mithyājñāneti /</span><br />
            nāsati nidānapraśame praśamastadvato yujyata ityarthaḥ //8//</p>
         
         
         
         
         
         <p>START BsVBh_4,2.5.9</p>
         
         
         <p>athetarabhūtasahitaṃ tejo jīvasyāśrayabhūtamutkramaddehāddehāntaraṃ vā saṃcaratkasmādasmābhirna
            nirīkṣyate /
            taddhi mahattvādvānekadravyatvādvā rūpavadupalabdavyam /
            kasmānna mūrtāntaraiḥ pratibadhyata iti śaṅkāmapākartumidaṃ sūtram--
            <span class="bold">sūkṣmaṃ pramāṇataś ca tathopalabdheḥ | BBs_4,2.9 |</span><br />
            cakāro bhinnakramaḥ /
            na kevalamāpītestadavatiṣṭhate /
            tacca sūkṣmaṃ svarūpataḥ parimāṇataśca svarūpameva hi tasya tādṛśamadṛśyam /
            yathā cākṣuṣasya tejaso mahato 'pi adṛṣṭavaśādanudbhūtarūpasparśaṃ hi tat /
            parimāṇataḥ saukṣmyaṃ yato nopalabhyate yathā trasareṇavo jālasūryamarīcibhyo 'nyatra
            pramāṇatastathopalabdhiriti vyācaṣṭe--
            <span class="bold">tathāhi nāḍīniṣkramaṇa iti /</span><br />
            ādigrahaṇena cakṣuṣṭo vā mūrdho vā anyebhyo vā śarīradeśebhya iti saṃgṛhītam /
            apratighāte hetumāha--
            <span class="bold">svacchatvācceti /</span>
            
            <p>
               etadapi hi sūkṣmatvenaiva saṃgṛhītam /<br />
               yathā hi kācābhrapaṭalaṃ svacchasvabhāvasya na tejasaḥ pratidhātam /<br />
               evaṃ sarvameva vastujātamasyeti //9//
               </p>
         </p>
         
         
         
         
         
         <p>START BsVBh_4,2.5.10</p>
         
         
         <p class="bold">nopamardenātaḥ | BBs_4,2.10 |</p>
         
         <p>ata eva ca svacchatālakṣaṇātsaukṣmyādasaktatvāparanāmnaḥ //10//</p>
         
         
         
         
         
         <p>START BsVBh_4,2.5.11</p>
         
         
         <p class="bold">asyaiva copapatter eṣa ūṣmā | BBs_4,2.11 |</p>
         
         <p>
            upapattiḥ prāptiḥ /<br />
            etaduktaṃ bhavati--dṛṣṭaśrutābhyāmūṣmaṇo 'nvayavyatirekābhyāmasti sthūlāddehādatiriktaṃ
            kiñciccadāmātsūkṣmaṃ śarīramiti //11//
            </p>
         
         
         
         
         
         <p>START BsVBh_4,2.6.12</p>
         
         
         <p class="bold">pratiṣedhād iti cen na śārīrāt | BBs_4,2.12 |</p>
         
         <p>adhikaraṇatātparyamāha--
            <span class="bold">amṛtatvaṃ cānupoṣyetyato viśeṣaṇāditi /</span><br />
            viṣayamāha--
            <span class="bold">athākāmayamāna iti /</span><br />
            siddhāntimatamāśaṅkya tannirākaraṇena pūrvapakṣī svamatamavasthāpayati--
            <span class="bold">ataḥ paravidyāviṣayātpratiṣedhāditi /</span>
            yadi hi prāṇopalakṣitasya sūkṣmaśarīrasya jīvātmanaḥ sthūlaśarīrādutkrāntiṃ pratiṣedhacchrutiḥ
            tata etadupapadyate /
            
            <p>
               na tvetadasti /<br />
               na tasmātprāṇa utkrāmantīti hi tadā sarvanāmnā pradhānāvamarśinābhyudayaniḥśreyasādhikṛto
               dehi pradhānaṃ parāmṛśyate /<br />
               tathā ca tasmāddehino na prāṇaḥ sūkṣmaṃ śarīramutkrāmantyapi tu tatsahitaḥ kṣetrajña
               evotkrāmatīti gamyate /<br />
               sa punaratikramya brahmanāḍya saṃsāramaṇḍalaṃ hiraṇyagarbhaparyantaṃ saliṅgo jīvaḥ
               parasminbrahmaṇi līyate tasmātparāmapi devatāṃ viduṣa utkrāntirata eva mārgaśrutayaḥ,
               smṛtiśca mumukṣoḥ śukasyādityamaṇḍalaprasthānaṃ darśayatīti prāptam //12//
               </p>
         </p>
         
         
         
         
         
         <p>START BsVBh_4,2.6.13</p>
         
         
         <p>evaṃ prāpte pratyucyate--</p>
         
         
         <p class="bold">spaṣṭo hyekeṣām | BBs_4,2.13 |</p>
         
         
         <p>nāyaṃ dehyapādānasya pratiṣedhaḥ /
            api tu dehāpādānasya /
            tathā hi--ārtabhāgapraśnottare hyekasminpakṣe saṃsāriṇa eva jīvātmano 'nutkrāntiṃ
            parigṛhya na tarhyeṣa bhṛtaḥ prāṇānāmanutkrānteriti svayamāśaṅkya prāṇānāṃ pravilayaṃ
            pratijñāya tatsiddhyarthamutkrāntyavadherucchvayanādhmāne bruvanyasyocchvayanādhmāne
            tasya tadavadhitvamāha /
            śarīrasya ca te itiśarīrameva tadapādānaṃ gamyate /
            nanvevamapyastvaviduṣaḥ saṃsāriṇo viduṣastu kimāyātamityata āha--
            <span class="bold">tatsāmānyāditi /</span><br />
            nanu tadā sarvanāmnā pradhānatayā dehi parāmṛṣṭaḥ tatkathamatra dehāvagatirityata
            āha--
            <span class="bold">abhedopacāreṇa /</span><br />
            dehadehinordehiparāmarśinā sarvanāmnā deha eva parāmṛṣṭa iti pañcamīpāṭhe vyākhyeyam
            /
            ṣaṣṭhīpāṭhe tu nopacāra ityāha--
            <span class="bold">yeṣāṃ tu ṣaṣṭhīti /</span><br />
            api ca prāptipūrvaḥ pratiṣedho bhavati nāprāpte /
            aviduṣo hi dehādutkrāmaṇaṃ dṛṣṭamiti viduṣo 'pi tatsāmānyāddehādutkramaṇe prāpte pratiṣedha
            upapadyate na tu prāṇānāṃ jīvāvadhikaṃ kvacidutkramaṇaṃ dṛṣṭaṃ yena tanniṣidhyate
            /
            apicādvaitaparibhāvanābhuvā prasaṃkhyānena nirmṛṣṭanikhilaprapañcāvabhāsajātasya gantavyābhāvādeva
            nāsti gatirityāha--
            <span class="bold">naca brahmavida iti /</span><br />
            apadasya hi brahmavido mārge padaiṣiṇo 'pi devā iti yojanā /
            codayati--
            <span class="bold">nanu gatirapīti /</span><br />
            pariharati--
            <span class="bold">saśarīrasyaivāyaṃ yogabalena /</span><br />
            aparavidyābaleneti //13//</p>
         
         
         
         
         
         <p>START BsVBh_4,2.6.14</p>
         
         
         <p>smaryate ca | BBs_4,2.14 |</p>
         
         
         
         
         
         <p>START BsVBh_4,2.7.15</p>
         
         
         <p class="bold">tāni pare tathā hy āha | BBs_4,2.15 |</p>
         
         <p>pratiṣṭhāvilayanaśrutyorvipratipattervimarśastamapanetumayamārambhaḥ /
            tāni punaḥ prāṇaśabdoditānīndriyāṇyekādaśa sūkṣmāṇi ca bhūtāni pañca /
            <span class="bold">brahmavidastasminneva parasminnātmanīti /</span></p>
         
         
         <p>ārambhabījaṃ vimarśamāha--
            <span class="bold">nanu gatāḥkalā iti /</span><br />
            ghrāṇamanasorekaprakṛtitvaṃ vivakṣitvā pañcadaśatvamuktam /
            atra śrutyorviṣayavyavasthayā vipratipattyabhāvamāha---
            <span class="bold">sā khalviti /</span>
            
            <p>
               vyavahāro laukikaḥ sāṃvyavahārikapramāṇāpekṣeyaṃ śrutiḥ /<br />
               na tāttvikapramāṇāpekṣā /<br />
               itarā tu evamevāsya paridṛṣṭuḥ ityādikā vidvatpratipattyapekṣā tāttvikapramāṇāpekṣā
               /<br />
               tasmādviṣayabhedādavipratipattiḥ śrutyoriti //15//
               </p>
         </p>
         
         
         
         
         
         <p>START BsVBh_4,2.8.16</p>
         
         
         <p class="bold">avibhāgo vacanāt | BBs_4,2.16 |</p>
         
         <p>
            nimittāpāye naimittikasyātyantikāpāyaḥ /<br />
            avidyānimittaśca vibhāgo nāvidyāyāṃ vidyayā samūlaghātamapahatāyāṃ sāvaśeṣo bhavitumarhati
            /<br />
            tathāpi pravilayasāmānyāt sāvaśeṣatāśaṅkāmatimandāmapanetumidaṃ sūtram //16//
            </p>
         
         
         
         
         
         <p>START BsVBh_4,2.9.17</p>
         
         
         <p class="bold">tadokograjvalanaṃ tatprakāśitadvāro vidyāsāmarthyāt taccheṣagatyanusmṛtiyogāc ca hārdānugṛhītāḥ
            śatādhikayā | BBs_4,2.17 |</p>
         
         <p>aparavidyāvido 'viduṣaścotkrāntiruktā /
            tatra kiṃ vidvānavidvāṃścāviśeṣeṇa mūrdhādibhya utkrāmatyāho vidvānmūrdhasthānādeva,
            apare tu sthānāntarebhya iti /
            atra vidyāsāmarthyamapaśyataḥ pūrvapakṣaḥ /
            tasyopasaṃhṛtavāgādikalāpasyoccikramiṣato vijñānātmanā oka āyatanaṃ hṛdayaṃ tasyāgraṃ
            tasya jvalanaṃ yattatprakāśitadvāro viniṣkramadvāro vidvānmūrdhasthānādeva niṣkrāmati
            nānyebhyaścakṣurādisthānebhyaḥ /
            kutaḥ--vidyāsāmarthāt hārdavidyāsāmarthyāt /
            utkṛṣṭasthānapratilambhāya hi hārdavidyopadeśaḥ /
            mūrdhasthānādaniṣkramaṇe ca notkṛṣṭadeśaprāptiḥ /
            atha sthānāntarebhyo 'pyutkrāmankasmāllokamutkṛṣṭaṃ na prāpnotītyata āha--
            <span class="bold">taccheṣagatyanusmṛtiyogācca /</span>
            
            <p>
               hārdavidyāśeṣabhūtā hi mūrdhanyā nāḍī gatyai upadiṣṭā /<br />
               tadanuśīlanena khalvayaṃ jīvo hārdena sūpāsitena brahmaṇānugṛhītastasyānusmaraṃstadbhāvamāpanno
               mūrdhanyayaiva śatādhikayā nāḍyā niṣkrāmati /<br />
               hṛdayādudgatā hi brahmanāḍī bhāsvarā tālumūlaṃ bhittvā mūrdhānametya raśmibhirekībhūtā
               ādityamaṇḍalamanupraviṣṭā tāmanuśīlayatastayaivāntakāle nirgamanaṃ bhavatīti //17//
               </p>
         </p>
         
         
         
         
         
         <p>START BsVBh_4,2.10.18</p>
         
         
         <p class="bold">raśmyanusārī | BBs_4,2.18 |</p>
         
         <p>rātrāvahani cāviśeṣeṇa raśmyanusārī sannādityamaṇḍalaṃ prāpnotīti siddhāntapakṣapratijñā
            //18//</p>
         
         
         
         
         
         <p>START BsVBh_4,2.10.19</p>
         
         
         <p>pūrvapakṣamāśaṅkate sūtrāvayavena--</p>
         
         
         <p class="bold">niśi neti cen | BBs_4,2.19a |</p>
         
         <p>sūtrāvayavāntareṇa nirākaroti---
            <span class="bold">na sambandhasya yāvaddehabhāvitvād darśayati ca | BBs_4,2.19b |</span><br />
            yāvaddehabhāvi hi śirākiraṇasaṃparkaḥ pramāṇāntarātpratīyate /
            darśayati caitamarthaṃ śrutirapyaśeṣeṇa /
            amuṣmādādityātpratāyante raśmayasta āsu nāḍīṣu sṛptā bhavanti ya ābhyo nāḍībhyaḥ pratāyante
            <span class="bold">a</span>vistāryante te raśmayo 'muṣminnāditye sṛptāḥ /
            <span class="bold">pratāpādikāryadarśanāditi /</span><br />
            ādigrahaṇena candrāpaḥ saṃgṛhyante /
            candramasā khalvammayena saṃbadhyamānānāṃ sūrīṇāṃ bhāsāṃ candrikātvam /
            tasmādapyasti niśi sauryaraśmipracāra iti /
            ye tyāhuḥ--sa yāvatkṣipyenmanastāvadādityaṃ gacchediti nirapekṣaśravaṇādrātrau prete
            nāsti raśmyapekṣeti /
            tānpratyāha--
            <span class="bold">yadi ca rātrau preta iti /
               nahyetadviśiṣyādhīyate '</span>dhyetāraḥ /
            ye tu manyante vidvānapi rātriprāyaṇāparādhena nordhvamākramata iti tānpratyāha--
            <span class="bold">atha tu vidvānapīti /</span><br />
            nityavatphalasaṃbandhena vihitā vidyā na pākṣikaphalā yukteti /
            ye tu rātrau pretasya viduṣo 'harapekṣāṃ sūryamaṇḍalaprāptirācakṣate tanmatamāśaṅkyāha---
            <span class="bold">athāpi rātrāviti /</span>
            
            <p>
               yāvattāvadupabandhenānapekṣā gatiḥ śrutā /<br />
               na cāpekṣā śakyāvagamā upabandhavirodhāditi //19//
               </p>
         </p>
         
         
         
         
         
         <p>START BsVBh_4,2.11.20</p>
         
         
         <p class="bold">ataś cāyane 'pi dakṣiṇe | BBs_4,2.20 |</p>
         
         <p>ata evetyuktahetuparāmarśa ityāha--
            <span class="bold">ata eva codīkṣānupapatteriti /</span><br />
            pūrvapakṣabījamāha--
            <span class="bold">uttarāyaṇamaraṇaprāśastya iti /</span><br />
            apanodamāha--
            <span class="bold">prāśastyaprasiddhiriti /</span>
            
            <p>
               ataḥpadaparāmṛṣṭahetubalādaviduṣo maraṇaṃ praśastamuttarāyaṇe viduṣastūbhayatrāpyaviśeṣo
               vidyāsāmarthyāditi /<br />
               viduṣo 'pi ca bhīṣmasyottarāyaṇapratīkṣaṇamaviduṣa ācāraṃ grāha-yati 'yadyadācarati
               śreṣṭhastattadevetaro janaḥ'iti nyāyāt /<br />
               āpūryamāṇapakṣādityādyā ca śrutirna kālaviśeṣapratipattyarthā, api tvātivāhikīrdevatāḥ
               pratipādayatīti vakṣyati /<br />
               tasmādavirodhaḥ //20//
               </p>
         </p>
         
         
         
         
         
         <p>START BsVBh_4,2.11.21</p>
         
         
         <p>sūtrāntarāvataraṇāya codayati--
            <span class="bold">nanu ca yatra kāle tviti /</span>
            kāla evātra prādhānyenocyate na tvātivāhikī devatetyarthaḥ /</p>
         
         
         <p class="bold">yoginaḥ prati ca smaryete smārte caite | BBs_4,2.21 |</p>
         
         
         <p>
            smārtīmupāsanāṃ pratyayaṃ smārtaḥ kālabhedaviniyogaḥ pratyāsatteḥ na tu śrautīṃ pratītyarthaḥ
            /<br />
            atra yadi smṛtau kālabhedavidhiḥ śrutau cāgnijyotirādividhistatrāgnyādīnāmātivāhikatayā
            viṣayavyavasthayā virodhābhāva uktaḥ /<br />
            atha tu pratyabhijñānaṃ tathāpi yatra kāla ityatrāpi kālābhidhānadvāreṇātivāhikya
            eva devatā uktā ityavirodha eveti //21//
            </p>
         
         
         <p>iti śrīvācaspatimiśraviracite śārīrakabhāṣyavibhāge bhāmatyāṃ caturthasyādhyāyasya
            dvitīyaḥ pādaḥ //2 // //</p>
         
         
         
         
         
         
         
         <p><span class="bold">caturthe 'dhyāye tṛtīyaḥ pādaḥ</span></p>
         
         
         
         
         
         <p>START BsVBh_4,3.1.1</p>
         
         
         <p class="bold">arcirādinā tatprathiteḥ | BBs_4,3.1 |</p>
         
         
         <p>
            bhinnaprakaraṇasthatvādbhinnopāsanayogataḥ /<br />
            anapekṣā mitho mārgastvarāto 'vadhṛterapi //
            </p>
         
         
         <p>
            gantavyamekaṃ nagaraṃ prati vakreṇādhvanā gatimapekṣya ṛjunādhvanā gatistvarāvatī
            kalpyate /<br />
            ekamārgatve tu kamaparamapekṣya tvarā syāt /<br />
            atha taireva raśmibhirityavadhāraṇaṃ nopapadyate pathyantarasya nivartanīyasyābhāvāttasmātparānapekṣā
            evaite panthāna ekabrahmalokaprāptyupāyā vrīhiyavāviva vikalperanniti prāpte pratyucyate-ekatve
            'pi patho 'nekaparvasaṃgamasaṃbhavāt /<br />
            gauravānnaiva nānātvaṃ pratyabhijñānaliṅgataḥ //
            </p>
         
         
         <p>saparvā hi panthā nagarādikamekaṃ gantavyaṃ prāpayati nābhāgaḥ /
            tatra kimete raśmyaharvāyusūryādayo 'dhvanaḥ parvāṇaḥ santo 'dhvanaikena yujyante,
            āho yathāyathamadhvānamapi bhindantīti saṃdehe 'bhede 'pyadhvano bhāgabhedopapatterna
            bhāgibhedakalpanocitā, gauravaprasaṅgāt /
            ekadeśapratyabhijñānācca viśeṣaṇaviśeṣyabhāvopapatternānekādhvakalpanā /
            athaitaireva raśmibhirityavadhāraṇaṃ na tāvadarthāntaranivṛttyarthaṃ tatprāpakaireva
            vākyāntarairvirodhāt, tasmādanyānapekṣāmasyāvadhārayatīti vaktavyam /
            na caikaṃ vākyamaprāptamadhvānaṃ prāpayati tasya cānapekṣatāṃ pratipādayatītyarthadvayāya
            paryāptaṃ, tasmādvidhisāmarthyaprāptamayogavyavacchedamevakāro 'nuvadatīti yuktam
            /
            <span class="bold">tvarāvacanaṃ ceti /</span><br />
            na khalvekasminneva gantavye pathibhedamapekṣya tvarāvakalpyate kintu gantavyabhedādapi
            tadupapattiḥ /
            yathā kaśmīrebhyo mathurāṃ kṣipraṃ yāti caitra iti tathehāpyanyataḥ kutaścidgantavyādanenopāyena
            brahmalokaṃ kṣipraṃ prayātīti /
            <span class="bold">bhūyāṃsyarcirādiśrutau mārgaparvāṇīti /</span>
            
            <p>
               ayamarthaḥ-ekatvātprāptavyasya brahmalokasyālpaparvaṇā mārgeṇa tatprāptau saṃbhavantyāṃ
               bahumārgopadeśo vyarthaḥ prasajyate /<br />
               tatra cetanasyāpravṛtteḥ /<br />
               tasmādbhūyasāṃ parvaṇāmavirodhenālpānāṃ tadanupraveśa eva yukta iti //1//
               </p>
         </p>
         
         
         
         
         
         <p>START BsVBh_4,3.2.2</p>
         
         
         <p class="bold">vāyum abdād aviśeṣaviśeṣābhyām | BBs_4,3.2 |</p>
         
         <p>
            'śrutyādyabhāve pāṭhasya kramaṃ prati niyantṛtā /<br />
            ūrdhvākramaṇamātre ca śrutā vāyornimittatā //
            </p>
         
         
         <p>' 'sa vāyumāgacchati tasmai sa tatra vijihīte yathā rathacakrasya khaṃ tena sa ūrdhvamākramate'iti
            hi vāyunimittamūrdhvākramaṇaṃ śrutaṃ na tu vāyunimittamādityagamanaṃ 'sa ādityaṃ gacchati'ityādityagamanamātrapratīteḥ
            /
            
            <p>
               naca tenetyanantaraśrutordhvīkramaṇakriyāsaṃbandhi nirākāṅkṣamādityagamanakriyayāpi
               saṃbanddhumarhati /<br />
               na cādityāgamanasya teneti vinā kācidanupapattiryenānyasaṃbaddhamapyanuṣajyate /<br />
               tatrāgnilokamāgacchati sa vāyulokamityādisaṃdarbhagatasya pāṭhasya kvacinniyāmakatvena
               kḷptasāmarthyādagnivāyuvaruṇakramaniyāmakaśrutyādyabhāvāditi prāpte pratyucyate-ūrdhvaśabdo
               na lokasya kasyacitpratipādakaḥ /<br />
               tadbhedāpekṣayā yuktamādityena viśeṣaṇam //
               </p>
         </p>
         
         
         <p>bhavedetadevaṃ yadyūrdhvaśabdātkaścillokabhedaḥ pratīyeta sa tūparideśamātravācī lokabhedādvināparyavasyaṃllokabhedavācinādityapadenāditye
            vyavasthāpyate /
            tathā cādityalokagamanameva vāyunimittamiti śrautakramaniyame, pāṭhaḥ padārthamātrapradarśanārtho
            na tu kramāya prabhavati śrutivirodhāditi siddham /
            vājasaneyināṃ saṃvatsaraloko na paṭhyate chāndogyānāṃ devaloko na paṭhyate tatrobhayānurodhādubhayapāṭhe
            māsasaṃbandhātsaṃvatsaraḥ pūrvaḥ paścimo devalokaḥ /
            nahi māso devalokena saṃbadhyate kintu saṃvatsareṇa /
            tasmāttayoḥ parasparasaṃbandhānmāsārabhyatvācca saṃvatsarasya māsānantarye sthite
            devalokaḥ saṃvatsarasya parastādbhavati /
            tatrādityānantaryāya vāyoḥ saṃvatsarādityasya sthāne devalokādvāyumiti paṭhitavyam
            /
            vāyumabdāditi tu sūtramatrāpi vācakameva /
            tathāpi saṃvatsarātparāñcamādityādarvāñcaṃ vāyumabhisaṃbhavantīti chāndogyapāṭhamātrāpekṣayoktaṃ,
            tadidamāha-<span class="bold">vāyumabdāditi tviti //</span>2//</p>
         
         
         
         
         
         <p>START BsVBh_4,3.3.3</p>
         
         
         <p class="bold">taḍito 'dhi varuṇaḥ saṃbandhāt | BBs_4,3.3 |</p>
         
         <p>
            taḍidante 'rcirādye 'dhvanyappatistaḍitaḥ paraḥ /<br />
            tatsaṃbandhāttathendrādirappateḥ para īṣyate //
            </p>
         
         
         <p>
            āgantūnāṃ niveśo 'nte sthānābhāvātprasādhitaḥ /<br />
            tathā cendrādirāgantuḥ paṭhyate cāppateḥ paraḥ //3//
            </p>
         
         
         
         
         
         <p>START BsVBh_4,3.4.4</p>
         
         
         <p class="bold">ātivāhikās talliṅgāt | BBs_4,3.4 |</p>
         
         <p>
            mārgacihnasarūpatvāccihnānyevārcirādayaḥ /<br />
            bhartṛbhogabhuvo vā syurlokatvānnātivāhikāḥ //
            </p>
         
         
         <p>arcirādiśabdā hi jvalanādāvacetaneṣu nirūḍhavṛttayo loke /
            
            <p>
               na caiṣāṃ tvāvadhikānāmiva niyamavatī saṃvahanasvarūpā svatanantrakriyā buddhipūrvā
               saṃbhavatyacetanānām /<br />
               tasmāllokaśabdavācyatvādbharturjīvātmano bhogabhūmaya eveti manyāmahe /<br />
               api cārciṣa ityasmādapādānāṃ pratīyate /<br />
               na heturnāguṇe hetau pañcamī dṛśyate kvacit //
               </p>
         </p>
         
         
         <p>jāḍyādbaddha ityādiṣu guṇavacaneṣu jāḍyādiṣu hetupañcamī dṛṣṭā /
            na cārcirādiśabdā guṇavācino yena pañcamyā teṣāṃ vahanaṃ prati hetutvamucyate /
            apādānatvaṃ cācetaneṣvapyastīti nātivāhikāḥ /
            na cāmānavasya puruṣasya vidyudādiṣu voḍhṛtvadarśanādarcirādīnāmapi voḍhṛtvamunneyam
            /
            yāvadvacanaṃ hi vācanikaṃ na tadavācye saṃcārayitumucitam /
            
            <p>
               api cārcirādīnāṃ voḍhṛtve vidyudādīnāmapi voḍhṛtvānnāmānavaḥ puruṣo voḍhā śrūyeta
               /<br />
               yataḥ śrūyate tato 'vagacchāmo vidyudādivannārcirādīnāṃ voḍhṛtvamiti /<br />
               tasmādbhogabhūmaya evārcirādayo nātivāhikā iti prāpte pratyucyate-saṃpiṇḍakaraṇānāṃ
               hi sūkṣmadehavatāṃ gatau /<br />
               na svātantryaṃ na cāgnyādyā netāro 'cetanāstu te //
               </p>
         </p>
         
         
         <p>īdṛśī hi niyamavatī gatiḥ svayaṃ vā prekṣāvato 'prekṣāvato vā prekṣāvatprayuktasya
            /
            na tāvadvigalitasthūlakalevarāḥ sūkṣmadehavantaḥ saṃpiṇḍitakaraṇagrāmā utkrāntimanto
            jīvātmāno mattamūrcchicavatsvayaṃ prekṣāvanto yadevaṃ svātantryeṇa gaccheyustadyadyarcirādayo
            'pi mārgacihnāni vā śamīkāraskarādivadbhogabhūmayo vā sumeruśailelāvṛttādivadubhayathāpyacetanatayā
            na nayanaṃ pratyeṣāmasti svātantryam /
            na caitebhyo 'nyasya cetanasya netuḥ kalpanā sati śrutānāṃ caitanyasaṃbhave /
            naca parameśvara evāstu neteti yuktam /
            tasyātyantasādhāraṇatayā lokapālagrahādīnāmakiñcitkaratvāt /
            tasmādvyavasthita eva parameśvarasya sarvādhyakṣatve yathā yathātvaṃ lokapālādīnāṃ
            svātantryamevamihāpyarcirādīnāmātivāhikatvameva darśanānusārācchabdārtha iti yuktam
            /
            imamevārthamamānavapuruṣātivāhanalakṣaṇaṃ liṅgamupodvalayatītyuktam /
            <span class="bold">anavasthitatvādarcirādīnāmiti /</span>
            avasthitaṃ hi mārgacihnaṃ bhavatyavyabhicārānnānavasthitaṃ vyabhicārāditi /
            arciṣa iti ca hetau pañcamī nāpādāne /
            guṇatvaṃ cāśritatayā /
            
            <p>
               naca vaiśeṣikaparibhāṣayā niyama āstheyo lokavirodhāt /<br />
               apica te 'rcirabhisaṃbhavantīti saṃbandhamātramuktamiti /<br />
               sāmānyavacane śabde viśeṣākāṅkṣiṇi sphuṭam /<br />
               yadviśeṣapadaṃ tena tatsāmānyaṃ niyamyate //
               </p>
         </p>
         
         
         <p>yathā brāhmaṇamānaya bhojayitavya iti tadviśeṣāpekṣāyāṃ yadā tatsaṃnidhāvupanipatati
            padaṃ kaṇṭhādi(?) tadā tenaitanniyamyate evamihāpīti //4 //</p>
         
         
         
         
         
         <p>START BsVBh_4,3.4.5</p>
         
         
         <p>ubhayavyāmohāt tat siddheḥ | BBs_4,3.5 |</p>
         
         
         
         
         
         <p>START BsVBh_4,3.4.6</p>
         
         
         <p class="bold">vaidyutenaiva tatas tacchruteḥ | BBs_4,3.6 |</p>
         
         <p>
            vidyullokamāgato 'mānavaḥ puruṣo vaidyutastenaiva na tu varuṇādinā svayamuhyate /<br />
            tacchrutestasyaiva svayaṃ voḍhṛtvaśruteḥ /<br />
            varuṇādayastu tatsāhāyake vartamānā voḍhāro bhavantīti ca vaiṣamyaṃ na voḍhṛtve iti
            sarvamavadātam //6//
            </p>
         
         
         <p>pāṭhakramādarthakramo balavānitiyathārthakramaṃ paṭhyante sūtrāṇi-<span class="bold">paraṃ jaiminirmukhyatvāt /</span></p>
         
         
         <p>
            sa etān brahma gamayatīti vicikitsyate /<br />
            kiṃ paraṃ brahma gamayatyāhosvidaparaṃ kāryaṃ brahmeti /<br />
            mukhyatvādamṛtaprāpteḥ paraprakaraṇādapi /<br />
            gantavyaṃ jaiminirmene paramevārcirādinā //
            </p>
         
         
         <p>brahma gamayatītyatra hi napuṃsakaṃ brahmapadaṃ parasminneva brahmaṇi nirūḍhatvādanapekṣatayā
            mukhyamiti sati saṃbhave na kārye brahmaṇi guṇakalpanayā vyākhyātumucitam /
            api cāmṛtatvaphalāvartirna kāryabrahmaprāptau yujyate /
            tasya kāryatvena maraṇadharmavattvāt /
            kiñca tatra tatra parameva brahma prakṛtya prajāpatisadmapratipattyādaya ucyamānā
            nāparabrahmaviṣayā bhavitumarhanti prakaraṇavirodhāt /
            na ca parasmintsarvagate gatirnopapadyate prāptatvāditi yuktam /
            prāptepi hi prāptiphalā gatirdṛśyate /
            yathaikasminnyagrodhapādape mūlādagramagrācca mūlaṃ gacchataḥ śākhāmṛgasyaikenaiva
            nyagrodhapādapena nirantaraṃ saṃyogavibhāgā bhavanti /
            na caite tadavayavaviṣayī na tu nyagrodhaviṣayā iti sāmprataṃ tathā sati na śākhāmṛgo
            nyagrodhena yujyate /
            nyagrodhāvayavasya tadavayavayogāt /
            evaṃ dṛśyamānānāmapi tadavayavānāṃ na yogastadavayavayogāttadantena krameṇa tadavayaveṣu
            paramāṇuṣu vyavatiṣṭhate /
            te cātīndriyā iti kasminnu nāmāyamanubhavapaddhatimadhyāstāṃ saṃyogatapasvī /
            tasmādakāmenāpyanubhavānurodhena prāpta eva prāptiphalatvāvagatireṣitavyā /
            tadbrahma prāptamapi prāptiphalāyāvagategocaro bhaviṣyati /
            brahmalokeṣviti ca bahuvacanamekasminnapi prayogasādhutāmātreṇa gamayitavyam /
            lokaśabdaścālokane prakāśe vartayitavyo na tu sanniveśavati deśaviśeṣe /
            tasmāt parabrahmaprāptyarthaṃ gatyupadeśasāmarthyādayamartho bhavati /
            yathā vidyākarmavaśādarcirādinā gatasya satyalokamatikramya paraṃ jagatkāraṇaṃ brahma
            lokamālokaṃ svayaṃ prakāśakamiti yāvat /
            prāptasya tatraiva liṅgaṃ pralīyate na tu gatimevaṃbhūtāṃ vinā liṅgapravilaya iti
            /
            ata eva śrutiḥ- puruṣamāṇāḥ puruṣaṃ prāpyāstaṃ gacchanti /
            tadanenābhisandhinā paraṃ brahma gamayatyamānava iti mene jaiminirācāryaḥ /</p>
         
         
         
         
         
         <p>START BsVBh_4,3.5.7</p>
         
         
         <p class="bold">kāryaṃ bādarirasya gatyupapatteḥ | BBs_4,3.7 |</p>
         
         
         <p>
            tattvadarśīṃ bādarirdadarśa- kāryamaprāptapūrvatvādaprāptaprāpaṇī gatiḥ /<br />
            prāpayedbrahma na paraṃ prāptatvājjagadātmakam //
            </p>
         
         
         <p>tattvamasivākyārthasākṣātkārātprākkila jīvātmāvidyākarmavāsanādyupādhyavacchedādvastuto
            'navacchinno 'vacchinnamivābhinno 'pi lokebhyo bhinnamivātmānamabhimanyamānaḥ svarūpādanyānaprāptānarcirādīṃllokāngatyāpnotīti
            yujyate /
            advaitabrahmatattvasākṣātkāravatastu vigalitanikhilaprapañcāvabhāsavibhramasya na
            gantavyaṃ na gatirna gamayitāra iti kiṃ kena saṃgatam /
            tasmādanidarśanaṃ nyagrodhasaṃyogavibhāgā nyayagrodhavānaratadgatitatsaṃyogavibhāgānāṃ
            mitho bhedāt /
            naca tatrāpi prāptaprāptiḥ karmajena hi vibhāgena niruddhāyāṃ pūrvaprāptāvaprāptasyaivottaraprāpterutpatteḥ
            /
            etadapi vastuto vicārasahatayā sarvamanirvacanīyaṃ vijṛmbhitamavidyāyāḥ samutpannādvaitatattvasākṣātkāro
            na vidvānabhimanyate /
            viduṣo 'pi dehapātātpūrvaṃ sthitaprajñasya yathābhāsamātreṇa sāṃsārikadharmānuvṛttirabhyupeyate
            evamāliṅgaśarīrapātādviduṣastaddharmānuvṛttiḥ /</p>
         
         
         <p>tathācāprāptaprāptergatyupapattistaddeśaprāptau ca liṅgadehanivṛttermuktiḥ śrutiprāmāṇyāditi
            cet /
            na /
            paravidyāvata utkrāntipratiṣedhāt 'brahmaiva sanbrahmāpyeti na tasmātprāṇā utkrāmanti
            atraiva samavanīyante'iti /
            yathā vidyābrahmaprāptyoḥ samānakālatā śrūyate- 'brahma veda brahmaiva bhavati' 'ānandaṃ
            brahmaṇo vidvānna bibheti' 'tadātmānameva vedāhaṃ brahmāsmīti tatsarvamabhavat' 'tatra
            ko mohaḥ kaḥ śoka ekatvamanupaśyataḥ'iti paurvāparyāśravaṇāt paravidyāvato muktiṃ
            prati nopāyāntarāpekṣeti lakṣyate 'bhisaṃdhiḥ śruteḥ /
            upapannaṃ caitat /
            na khalu brahmaivedaṃ viśvamahaṃ brahmāsmīti paribhāvanābhuvā jīvātmano brahmabhāvasākṣātkāreṇonmūlitāyāmanavayavenāvidyāyāmasti
            gantavyagantṛvibhāgo viduṣastadabhāve kathamayamarcirādimārge pravarteta /
            naca chāyāmātreṇāpi sāṃsārikadharmānuvṛttistatra pravṛttyaṅgaṃ yādṛcchikapravṛtteḥ
            /
            śraddhāvihīnasya dṛṣṭārthāni karmāṇi phalanti na phalanti ca /
            adṛṣṭārthānāṃ tu phale kā kathetyuktaṃ prathamasūtre /
            na cārcirādimārgabhāvanāyāḥ parabrahmaprāptyarthamaviduṣaḥ pratyupadeśastathā ca karmāntareṣviva
            nityādiṣu tatrāpi syāttasya pravṛttirapi sāmpratam /
            vikalpāsahatvāt /
            kimiyaṃ paravidyānapekṣā parabrahmaprāptisādhanaṃ tadapekṣā vā /
            na tāvadanapekṣā 'tameva viditvātimṛtyumeti nānyaḥ panthā vidyate 'yanāya'iti parabrahmavijñānādanyasyādhvanaḥ
            sākṣātpratiṣedhāt /
            paravidyāpekṣatve tu mārgabhāvanāyāḥ kimiyaṃ vidyākārye mārgabhāvanā sāhāyakamācaratyatha
            vidyotpāde /
            na tāvadvidyākārye tayā saha tasyā dvaitādvaitagocaratayā mitho virodhena sahāsaṃbhavāt
            /
            nāpi yajñādivadvidyotpāde sākṣātbrahmaprāptyupāyatvaśravaṇādetānbrahma gamayatīti
            /
            yajñādestu vividiṣāsaṃyogena śravaṇādvidyotpādāṅgatvam /
            tasmādupanyastabahuśrutyanurodhādupapatteśca brahmaśabdo 'saṃbhavanmukhyavṛttirbrahmasāmīpyādaparabrahmaṇi
            lakṣaṇayā netavyaḥ /
            tathāca lokeṣviti bahuvacanopapatteḥ kāryabrahmalokasya /
            parasya tvanavayavatayā taddvāreṇāpyanupapatteḥ /
            lokatvaṃ celāvṛttādivatsanniveśaviśeṣavati bhogabhūmau nirūḍhaṃ na kathañcidyogena
            prakāśe vyākhyātaṃ bhavati /
            tasmātsādhudarśī sa bhagavānbādarirasādhudarśī jaiminiriti siddham /
            aprāmāṇikānāṃ bahupralāpāḥ sarvagatasya dravyasya guṇāḥ sarvagatā eva caitanyānandādayaśca
            guṇinaḥ paramātmano bhedābhedavanto guṇā ityādayo dūṣaṇāyānubhāṣyamāṇā apyaprāmāṇikatvamāvahantyasmākamityupekṣitāḥ
            /
            granthayojanā tu<span class="bold">pratyagātmatvācca gantṝṇāṃ </span>pratiprati añcati gacchatīti pratyak pratibhāvavṛtti brahma tadātmatvādgantṝṇāṃ jīvātmanāmiti
            /
            <span class="bold">gauṇī tvanyatreti /</span><br />
            yaugikyapi hi yogaguṇāpekṣayā gauṇyeva /
            <span class="bold">viśuddhopādhisaṃbandhamiti /</span><br />
            manomayatvādayaḥ kalpanāḥ kāryāḥ /
            kāryatvādaviśuddhā api śreyohetutvādviśuddhāḥ /
            pratisaṃcaro mahāpralayaḥ pratipattyabhisaṃdhiḥ pratipattirgatiḥ padergatyarthatvāt
            /
            abhisaṃdhistātparyam /
            yasya brahmaṇo nāmābhidhānaṃ yaśa iti /
            <span class="bold">pūrvavākyavicchedeneti /</span><br />
            śrutivākye balīyasī prakaraṇāt /
            <span class="bold">saguṇe 'pi ca brahmaṇīti /</span><br />
            praśaṃsārthamityarthaḥ /
            codayati-<span class="bold">nanu gatasyāpi pāramārthikī gantavyatā deśāntaraviśiṣṭasyeti /</span>
            nyagrodhavānaradṛṣṭānta upapāditaḥ /
            pariharati-<span class="bold">na /
               pratiṣiddhasarvaviśeṣatvādbrahmaṇa iti /</span>
            ayamabhisaṃdhiḥ-yathātathā nyagrodhāvayavī pariṇāmavānupajanāpāyadharmabhiḥ karmajaiḥ
            saṃyogavibhāgaiḥ saṃyujyatāmayaṃ punaḥ paramātmā nirastanikhilabhedaprapañcaḥ kūṭasthanityo
            na nyagrodhavatsaṃyogavibhāgabhāg bhavitumarhati /
            kālpanikasaṃyogavibhāgastu kālpanikasyaiva kāryabrahmalokasyopapadyate na parasya
            /
            śaṅkate-<span class="bold">jagadutpattisthitipralayahetutvaśruteriti /</span>
            nahyutpattyādihetubhāvo 'pariṇāminaḥ saṃbhavati tasmātpariṇāmīti /
            tathā ca bhāvikamasyopapadyate gantavyatvamityarthaḥ /
            nirākaroti-<span class="bold">na /
               viśeṣanirākaraṇaśrutināmiti /</span>
            viśeṣanirākaraṇaṃ samastaśokādiduḥkhaśamanatayā puruṣārthaphalavat /
            aphalaṃ tūtpattyādividhānam /
            tasmātphalavataḥ saṃnidhāvāmnāyamānaṃ tadarthamevocyata ityupapattiḥ /
            tadvijijñāsasveti ca śrutiḥ /
            tasmācchrutyupapattibhyāṃ nirastasamastaviśeṣabrahmapratipādanaparo 'yamāmnāyo na
            tūtpattyādipratipādanaparaḥ /
            tasmānna gatistāttvikī /
            api ceyaṃ gatirna vicāraṃ sahata ityāha-<span class="bold">gatikalpanāyāṃ ceti /</span>
            anyānanyatvīśrayāvavayavavikārapakṣau /
            <span class="bold">anyo vā</span>tyantam /
            atha kasmādātyantikamananyatvaṃ na kalpyata ityata āha-<span class="bold">atyantatādātmya iti /</span>
            mṛdātmatayā hi svabhāvena ghaṭādayo bhāvāstadvikārā vyāptāḥ, tadabhāve na bhavanti
            śiṃśapeva vṛkṣatvābhāva iti /
            <span class="bold">vikārāvayavapakṣayośca tadvataḥ </span>saha vikārāvayavaiḥ<span class="bold">sthiratvā</span>dacalatvādbrahmaṇaḥ saṃsāralakṣaṇaṃ gamanaṃ vikārāvayavayeranupapannam /
            nahi sthirātmakamasthiraṃ bhavati /
            anyānanyatve api caikasya virodhādasaṃbhavantī iti bhāvaḥ /
            <span class="bold">athānya eva jīvo brahmaṇaḥ /</span>
            tathāca brahmaṇyasaṃsaratyapi jīvasya saṃsāraḥ kalpyata iti /
            etadvikalpya dūṣayati-<span class="bold">so 'ṇuriti /</span></p>
         
         
         <p class="bold">madhyamaparimāṇatva iti /</p>
         
         <p>madhyamaparimāṇānāṃ ghaṭādīnāmanityatvadarśanāt /
            <span class="bold">na /
               mukhyaikatveti /</span>
            bhedābhedayorvirodhinorekatrāsaṃbhavādbuddhivyapadeśabhedādarthabhedaḥ /
            ayutasiddhatayopacāreṇābhinnamucyata ityamukhyamasyaikatvamityarthaḥ /
            apica jīvānāṃ brahmāvayavatvapariṇāmātyantabhedapakṣeṣu tāttvikī saṃsāriteti muktau
            svabhāvahānājjīvānāṃ vināśaprasaṅgaḥ /
            brahmavivartatve tu brahmaivaiṣāṃ svabhāvaḥ pratibimbānāmiva bimbaṃ taccāvināśīti
            na jīvavināśa ityāha-<span class="bold">sarveṣveteṣviti /</span>
            matāntaramupanyasyati dūṣayitum-<span class="bold">yattu kaiścijjalpyate </span>vinaiva brahmajñānaṃ<span class="bold">nityanaimittikānīti /</span>
            yathā hi kaphanimitto jvara upāttasya kaphasya viśeṣaṇādibhiḥ prakṣaye kaphāntarotpattinimittadadhyādivarjane
            praśānto 'pi na punarbhavati /
            evaṃ karmanimitto bandha upāttānāṃ karmaṇāmupabhogātprakṣaye praśāmyati /
            karmāntarāmaṇāṃ ca bandhahetūnāmananuṣṭhānātkāraṇābhāve kāryānupapatterbandhābhāvātsvabhāvasiddho
            mokṣa ārogyamiva /
            upāttaduritanibarhaṇāya ca nityanaimittikakarmānuṣṭhānādduritanimittapratyavāyo na
            bhavati /
            pratyavāyānutpattau ca svasthasvānto na niṣiddhānyācarediti /
            tadetaddūṣayati-<span class="bold">tadasat /
               pramāṇābhāvāditi /</span>
            śāstraṃ khalvasminpramāṇaṃ tacca mokṣamāṇasyātmajñānamevopadiśati natūktamācāram /
            na cātropapattiḥ prabhavati saṃsārasyānāditayā karmāśayasyāpyasaṃkhyeyasyāniyatavipākakālasya
            bhogenocchettumaśakyatvādityāha-<span class="bold">na caitattarkayitumapīti /</span>
            codayati-<span class="bold">syādetaditi /
               nityeti /</span>
            pariharati-<span class="bold">tanna virodhābhāvāditi /</span>
            yadi hi nityanaimittikāni karmāṇi sukṛtamapi duṣkṛtamiva nirvaheyustataḥ kāmyakarmopadeśā
            dattajalāñjalayaḥ prasajyeran /
            nahyasti kaściccāturvarṇye cāturāśramye vā yo na nityanaimittikāni karmāṇi karoti
            /
            tasmānnaiṣāṃ sukṛtavirodhiteti /
            abhyuccayamātramāha-<span class="bold">naca nityanaimittikānuṣṭhānāditi /
               na cāsati samyagdarśane iti /</span>
            samyagdarśī hi viraktaḥ kāmyaniṣiddhe varjayannapi pramādādupanipatite tenaivasamyagdarśanena
            kṣapayati /
            jñānaparipāke ca na karotyeva ajñastu nipuṇo 'pi pramādātkaroti /
            kṛte ca na kṣapayituṃ kṣamata iti viśeṣaḥ /
            <span class="bold">na cānabhyupagamyamāne jñānagamye brahmātmatva iti /</span>
            kartṛtvabhoktṛtve samākṣiptakriyābhoge te cedātmanaḥ svabhāvāvadhārite na tvāropite
            tato na śakyāvapanetum /
            nahi svabhāvādbhāvo 'varopayituṃ śakyo bhāvasya vināśaprasaṅgāt /
            na ca bhogo 'pi satsvabhāvaḥ śakyo 'satkartuṃ, no khalu nīlamanīlaṃ śakyaṃ śakreṇāpi
            kartuṃ tadidamuktaṃ-<span class="bold">svabhāvasyāparihāryatvāditi /</span>
            samāropitasya tvanirvacanīyasya tatsvabhāvasya śakyastattvajñānenāvaropaḥ kartuṃ sarpasyeva
            rajjutattvajñāneneti bhāvaḥ /
            bhāvamimamavidvānparicodayati-<span class="bold">syādetat /
               kartṛtvabhoktṛtvakāryamiti /</span>
            aprakāśitabhāvo yathoktameva samādhatte-<span class="bold">tacca neti /</span>
            kartṛtvabhoktṛtvayornimittasaṃbandhasya ca śaktidvāreṇa nityatvādbhaviṣyati kadācideṣāṃ
            samudācāro yataḥ sukhaduḥkhe bhojyete iti saṃbhāvanātaḥ kutaḥ kaivalyaniścaya ityarthaḥ
            /
            bhūyonirastamapi matidraḍhimne punarupanyasya dūṣayati-<span class="bold">parasmādananyatve 'pīti /</span></p>
         
         
         <p>śeṣamatirohitārtham //7 //</p>
         
         
         
         
         
         <p>START BsVBh_4,3.5.8-14</p>
         
         
         <p>viśeṣitatvāc ca | BBs_4,3.8 |</p>
         
         <p>sāmīpyāt tu tadvyapadeśaḥ | BBs_4,3.9 |</p>
         
         <p>kāryātyaye tadadhyakṣeṇa sahātaḥ param abhidhānāt | BBs_4,3.10 |</p>
         
         <p>smṛteś ca | BBs_4,3.11 |</p>
         
         <p>paraṃ jaiminir mukhyatvāt | BBs_4,3.12 |</p>
         
         <p>darśanāc ca | BBs_4,3.13 |</p>
         
         <p>na ca kārye pratipattyabhisaṃdhiḥ | BBs_4,3.14 |</p>
         
         
         
         
         
         <p>START BsVBh_4,3.6.15</p>
         
         
         <p class="bold">apratīkālambanān nayatīti bādarāyaṇa ubhayathā ca doṣāt tatkratuś ca | BBs_4,3.15
            |</p>
         
         
         <p>
            abrahmakratavo yānti yathā pañcāgnividyayā /<br />
            brahmalokaṃ prayāsyanti pratīkopāsakāstathā //
            </p>
         
         
         <p>santi hi mano brahmetyupāsītetyādyāḥ pratīkaviṣayā vidyāḥ /
            tadvanto 'pyarcirādimārgeṇa kāryabrahmopāsakā iva gantumarhanti 'aniyamaḥ sarvāsām'ityaviśeṣeṇa
            vidyāntareṣvapi gateravadhāraṇāt /
            na caiṣāṃ parabrahmavidāmiva gatyasaṃbhava iti /
            naca brahmakratava eva brahmalokabhājo nātatkratava ityapyekāntaḥ /
            
            <p>
               atatkratūnāmapi pañcāgnividāṃ tatprāpteḥ /<br />
               na caite na brahmakratavo mano brahmetyupāsītetyādau sarvatra brahmānugamena tatkratutvasyāpi
               saṃbhavāt /<br />
               phalaviśeṣasya brahmalokaprāptāvapyupapatteḥ, tasya sāvayavatayotkarṣanikarṣasaṃbhavāditi
               prāpte pratyucyate- uttarottarabhūyastvādabrahmakratubhāvataḥ /<br />
               pratīkopāsakān brahmalokaṃ nāmānavo nayet //
               </p>
         </p>
         
         
         <p>bhavatu pañcāgnividyāyāmabrahmakratūnāmapi brahmalokanayanaṃ, vacanāt /
            kimiva hi vacanaṃ na kuryāt nāsti vacanasyātibhāra iha tu tadabhāvāt /
            'taṃ yathāyathopāsate tadeva bhavati'iti śruterautsargikyānnāsati viśeṣavacane 'pavādo
            yujyate /
            naca pratīkopāsako brahmopāste satyapi brahmetyanugame /
            kintu nāmādiviśeṣaṃ brahmarūpatayā /
            tathā khalvayaṃ nāmāditantro na brahmatantraḥ /
            āśrayāntarapratyayasyāśrayāntare prakṣepaḥ pratīka iti hi vṛddhāḥ /
            brahmāśrayaśca pratyayo nāmādiṣu prakṣipta iti nāmatantraḥ /
            tasmānna tadupāsako brahmakratuḥ kintunāmādikratuḥ /
            
            <p>
               na ca brahmakratutve nāmādyupāsakānāmaviśeṣāduttarottarotkarṣaḥ saṃbhavī /<br />
               naca brahmakratustadavayavakraturyena tadavayavāpekṣayotkarṣo varṇyeta /<br />
               tasmātpratīkālambanānviduṣo varjayitvā sarvānanyānvikārālambanānnayatyamānavo brahmalokam
               /<br />
               na hyevamubhayathābhāva ubhayathārthatve kāṃścitpratīkālambanānna nayati vikāralambanānviduṣastu
               nayatītyabhyupagame kaściddoṣo 'sti 'aniyamaḥ sarvāsām'ityasya nyāyasyeti sarvamavadātam
               //15//
               </p>
         </p>
         
         
         
         
         
         <p>START BsVBh_4,3.6.16</p>
         
         
         <p>viśeṣaṃ ca darśayati | BBs_4,3.16 |</p>
         
         
         <p>iti śrīvācaspatimiśraviracite bhagavatpādabhāṣyavibhāge bhāmatyāṃ caturthasyādhyāyasya
            tṛtīyaḥ pādaḥ //3//</p>
         
         
         
         
         
         
         
         <p class="bold">caturthe 'dhyāye caturthaḥ pādaḥ /</p>
         
         
         
         
         
         <p>START BsVBh_4,4.1.1</p>
         
         
         <p class="bold">saṃpadyāvirbhāvaḥ svena śabdāt | BBs_4,4.1 |</p>
         
         <p>prāgabhūtasya niṣpattau kartṛtvaṃ na sato yataḥ /
            phalatvena prasiddheśca mukte rūpāntarodbhavaḥ /
            abhūtasya ghaṭāderbhavanaṃ niṣpattirna punaratyantasato 'sato vā /
            na jātu gaganatatkusume niṣpadyete /
            
            <p>
               svarūpāvasthānaṃ cedātmano muktirna sā niṣpadyeta, tasya gaganavadatyantasataḥ prāgasattvābhāvāt
               /<br />
               na cāsya bandhābhāvo niṣpadyate, tasya tucchasvabhāvasya kāryatvenātucchatvaprasaṅgāt
               /<br />
               phalatvaprasiddheśca mokṣasyākāryasya phalatvānavakalpanādāgantunā rūpeṇa kenacidutpattau
               sveneti prāptamanūdyata iti prāpte 'bhidhīyate-saṃbhavatyarthavattve hi nānarthakyamupeyate
               /<br />
               bandhasya sadasattvābhyāṃ rūpamekaṃ viśiṣyate //
               </p>
         </p>
         
         
         <p>anadhigatāvabodhanaṃ hi pramāṇaṃ śābdamagatyā kathañcidanuvādatayā varṇyate /
            sakalasāṃsārikadharmāpetaṃ tu prasannamātmarūpamaprasannāttasmādeva rūpādvyāvṛttamanadhigatamavabodhayannānuvādo
            yujyate /
            na cāsya niṣpattyasaṃbhavaḥ, sata iva ghaṭādeḥ sāṃvyavahārikeṇa pramāṇena bandhavigamasyāpi
            niṣpatterlokasiddhatvāt /
            vicārāsahatayā tvasiddhirubhayatrāpi tulyā /
            na hyasadutpattumarhatītyasakṛdāveditam /
            
            <p>
               andho bhavatīti svapnāvasthā darśitā bāhyendriyavyāpārābhāvāt /<br />
               roditīva jāgradavasthā duḥkhaśokādyātmakatvāt /<br />
               vināśamevāpīta iti suṣuptiḥ /<br />
               evakāraścevārthe 'navadhāraṇe //1 //
               </p>
         </p>
         
         
         
         
         
         <p>START BsVBh_4,4.1.2</p>
         
         
         <p class="bold">muktaḥ pratijñānāt | BBs_4,4.2 |</p>
         
         
         
         
         
         <p>START BsVBh_4,4.1.3</p>
         
         
         <p class="bold">ātmā prakaraṇāt | BBs_4,4.3 |</p>
         
         <p>nanu jyotirupasaṃpadya svena rūpeṇābhiniṣpadyata iti paurvāparyaśravaṇāt svarūpaniṣpatteranyā
            jyotirupasaṃpattiḥ tathāca bhautikatve 'pi na mokṣavyāghātaḥ /
            
            <p>
               bhavedetadevaṃ yadi jyotirupasaṃpadya tat parityajediti śrūyeta /<br />
               tadadhyāhāre 'pi tatpratipādanavaiyarthyaṃ tadaparityāge ca jyotiṣaiva svena rūpeṇeti
               gamyate /<br />
               tasya ca bhūtatve vikāratvānmaraṇadharmakatvaprasiddheramuktitvamiti prāpte pratyucyate-jyotiṣpadasya
               mukhyatvaṃ bhautike yadyapi sthitam /<br />
               tathāpi prakramādvākyādātmanyevātra yujyate //
               </p>
         </p>
         
         
         <p>
            paraṃ jyotiriti hi parapadasamabhivyāhārātparatvasya cānapekṣasya brahmaṇyeva pravṛttejyotiṣi
            cāpare kiñcidapekṣya paratvātparaṃ jyotiriti vākyādātmaivātra gamyate /<br />
            prakaraṇaṃ coktam /<br />
            yat saṃpadya niṣpadyata iti tanmukhaṃ vyādāya svapitītivat /<br />
            tasmājjyotirupasaṃpanno mukta iti sūktam //3//
            </p>
         
         
         
         
         
         <p>START BsVBh_4,4.2.4</p>
         
         
         <p class="bold">avibhāgena dṛṣṭatvāt | BBs_4,4.4 |</p>
         
         <p>yadyapi jīvātmā brahmaṇo na bhinna iti tatra tatropapāditaṃ tathāpi sa tatra paryetītyādhārādheyabhāvavyapadeśasya
            saṃpattṛsaṃpattavyabhāvavyapadeśasya ca samādhānārthamāha //4//</p>
         
         
         
         
         
         <p>START BsVBh_4,4.3.5</p>
         
         
         <p class="bold">brāhmeṇa jaiminir upanyāsādibhyaḥ | BBs_4,4.5 |</p>
         
         <p>upanyāsa uddeśo jñātasya yathā ya ātmāpahatapāpmetyādiḥ /
            tathājñātajñāpanaṃ vidhiḥ /
            yathā sa tatra paryeti jakṣadramamāṇa iti, tasya sarveṣu lokeṣu kāmacāro bhavatītyetadajñātajñāpanaṃ
            vidhiḥ /
            sarvajñaḥ sarveśvara iti vyapadeśaḥ /
            nāyamuddeśo vidheyāntarābhāvāt /
            nāpi vidhirapratipādyatvāt /
            siddhavadvyapadeśāt /
            
            <p>
               tannirvacanasāmarthyādayamarthaḥ pratīyate-ta ete upanyāsādayaḥ /<br />
               etebhyo hetubhyaḥ /<br />
               bhāvābhāvātmakai rūpairbhāvikaiḥ parameśvaraḥ /<br />
               muktaḥ saṃpadyate svairityāha sma kila jaiminiḥ //
               </p>
         </p>
         
         
         <p>
            na ca citsvabhāvasyātmano 'bhāvātmāno 'pahatapāpmatvādayo bhāvātmanaśca sarvajñatvādayo
            dharmā advaitaṃ ghnanti /<br />
            no khalu dharmiṇo dharmā bhidyante, mā bhūdgavāśvavaddharmidharmabhāvābhāva iti jaiminirācārya
            uvāca //5//
            </p>
         
         
         
         
         
         <p>START BsVBh_4,4.3.6</p>
         
         
         <p class="bold">cititanmātreṇa tadātmakatvād ity auḍulomiḥ | BBs_4,4.6 |</p>
         
         <p>
            anekākārataikasya naikatvānnaikatā bhavet /<br />
            parasparavirodhena na bhedābhedasaṃbhavaḥ //
            </p>
         
         
         <p>na hyekasyātmanaḥ pāramārthikānekadharmasaṃbhavaḥ /
            te cedātmano bhidyante dvaitāpatteradvaitaśrutayo vyāvarteram /
            atha na bhidyante tata ekasmādātmano 'bhedānmitho 'pi na bhidyeran /
            ātmarūpavat /
            ātmarūpaṃ vā bhidyeta /
            bhinnebhyo 'nanyatvānnīlapītarūpavat /
            naca dharmiṇa ātmano na bhidyante mithastu bhidyanta iti sāmpratam /
            dharmyabhedena tadananyatvena teṣāmapyabhedaprasaṅgāt /
            bhede vā dharmiṇo 'pi bhedaprasaṅgādityuktam /
            bhedābhedau ca parasparavirodhādekatrābhāvānna saṃbhavata ityupapāditaṃ prathame sūtre
            /
            abhāvarūpāṇāmadvaitāvihantṛtve 'pi tasya pāpmādeḥ kālpanikatayā tadadhīnanirūpaṇatayā
            teṣāmapi kālpanikatvamiti na tāttvikī taddharmatā śliṣyate /
            etena satyakāmasarvajñasarveśvaratvādayo 'pyaupādhikā vyākhyātāḥ /
            tasmānnirastāśeṣaprapañcenāvyapadeśyena caitanyamātrātmanābhiniṣpadyamānasya muktāvātmanor'thaśūnyairevāpahatapāpmasatyakāmādiśabdairvyapadeśa
            ityauḍulomirmene /
            tadidamuktaṃ-<span class="bold">śabdavikalpajā evaite </span>apahatapāpmatvādayo na tu sāṃvyavahārikā apīti //6//</p>
         
         
         
         
         
         <p>START BsVBh_4,4.3.7</p>
         
         
         <p class="bold">evam apy upanyāsāt pūrvabhāvād avirodhaṃ bādarāyaṇaḥ | BBs_4,4.7 |</p>
         
         <p>
            tadetadatiśauṇḍīryamauḍulomerna mṛṣyate /<br />
            bādarāyaṇa ācāryo mṛṣyannapi hi tanmatam //
            </p>
         
         
         <p>evamapītyauḍulomimatamanujānāti /
            śauṇḍīryaṃ tu na sahata ityāha-<span class="bold">vyavahārāpekṣayeti /</span></p>
         
         
         <p>etaduktaṃ bhavati-satyaṃ tāttvikānandacaitanyamātra evātmā, apahatapāpmasatyakāmatvādayastvaupādhikatayātāttvikā
            api vyāvahārikapramāṇopanītatayā lokasiddhā nātyantāsanto yena tacchabdā rāhoḥ śira
            itivadavāstavā ityarthaḥ //7//</p>
         
         
         
         
         
         <p>START BsVBh_4,4.4.8</p>
         
         
         <p class="bold">saṃkalpād eva tu tacchruteḥ | BBs_4,4.8 |</p>
         
         <p>
            yatnānapekṣaḥ saṃkalpo loke vastuprasādhanaḥ /<br />
            na dṛṣṭaḥ so 'tra yatnasya lāghavādavadhāritaḥ //
            </p>
         
         
         <p>loke hi kañcidarthaṃ cikīrṣuḥ prayatate prayatamānaḥ samīhate samīhānastamarthamāpnotīti
            kramo dṛṣṭaḥ /
            na tvicchānantaramevāsyeṣyamāṇamupatiṣṭhate /
            tena śrutyāpi lokavṛttamanurudhyamānayā viduṣastādṛśa eva kramo 'numantavyaḥ /
            avadhāraṇaṃ tu saṃkalpādeveti laukikaṃ yatnagauravamapekṣya vidyāprabhāvato viduṣo
            yatnalāghavāt /
            yallaghu tadasatkalpamiti /
            syādetat /
            yathā manorathamātropasthāpitā strī straiṇānāṃ caramadhātuvisargaheturevaṃ pitrādayo
            'pyasya saṃkalpopasthāpitāḥ kalpiṣyante svakāryāyetyata āha-<span class="bold">naca saṃkalpamātrasamutthāpanā iti /</span>
            santi hi khalu kānicidvastusvarūpasādhyāni kāryāṇi yathā strīvastusādhyāni dantakṣatamaṇimālādīni
            /
            kānicittu jñānasādhyāni yathoktacaramadhātuvisargaromaharṣādīni /
            tatra manorathamātropanīte pitrādau bhavantu tajjñānamātrasādhyāni kāryāṇi natu tatsādhyāni
            bhavitumarhanti /
            nahi straiṇasya romaharṣādivadbhavanti strīvastusādhyā maṇimālādayastadidamuktaṃ<span class="bold">puṣkalaṃ bhoga</span>miti prāpte 'bhidhīyate- pitrādīnāṃ samutthānaṃ saṃkalpādeva tacchruteḥ /
            na cānumānabādho 'tra śrutyā tasyaiva bādhanāt //</p>
         
         
         <p>pramāṇāntarānapekṣā hi śrutiḥ svārthaṃ gocarayantī na pramāṇāntareṇa śakyā bādhitum
            /
            anumānameva tu svotpādāya pakṣadharmatvādivanmānāntarābādhitaviṣayatvaṃ svasāmagrīmadhyapātenāpekṣamāṇaṃ
            sāmagrīkhaṇḍanena tadviruddhayā śrutyā bādhyate /
            
            <p>
               ata eva naraśiraḥkapālādiśaucānumānamāgamabādhitaviṣayatayā nopapadyate /<br />
               tasmādvidyāprabhāvādviduṣāṃ saṃkalpamātrādeva pitrādyupasthānamiti sāṃpratam /<br />
               tathāhurāgaminaḥ-ko hi yogaprabhāvādṛte 'gastya iva samudraṃ pibati sa iva daṇḍakāraṇyaṃ
               sṛjati /<br />
               tasmātsarvamavadātam //8 //
               </p>
         </p>
         
         
         
         
         
         <p>START BsVBh_4,4.4.9</p>
         
         
         <p class="bold">ata eva cānanyādhipatiḥ | BBs_4,4.9 |</p>
         
         
         
         
         
         <p>START BsVBh_4,4.5.10</p>
         
         
         <p class="bold">abhāvaṃ bādarir āha hy evam | BBs_4,4.10 |</p>
         
         <p>
            anyayogavyacchittyā manaseti viśeṣaṇāt /<br />
            dehendriyaviyogaḥ syādviduṣo bādarermatam //
            </p>
         
         
         <p>anekadhābhāvaścarddhiprabhāvabhuvo manobhedādvā stutimātraṃ vā kathañcidbhūmavidyāyāṃ
            nirguṇāyāṃ tadasaṃbhavādasatāpi hi guṇena stutirbhavatyeveti //10//</p>
         
         
         
         
         
         <p>START BsVBh_4,4.5.11</p>
         
         
         <p class="bold">bhāvaṃ jaiminir vikalpāmananāt | BBs_4,4.11 |</p>
         
         <p>
            śarīrendriyabhede hi nānābhāvaḥ samañjasaḥ /<br />
            na cārthasaṃbhave yuktaṃ stutimātramanarthakam //
            </p>
         
         
         <p>nahi manomātrabhede sphuṭataro 'nekadhābhāvo yathā śarīrendriyabhede /
            ata eva saubharerabhivinirmitavividhadehasyāparyāyeṇa māndhātṛkanyābhiḥ pañcāśatā
            vihāraḥ pairāṇikaiḥ smaryate /
            na cārthasaṃbhave stutimātramanarthakamavakalpate /
            saṃbhavati cāsyārthavattvam /
            
            <p>
               yadyapi nirguṇāyamidaṃ bhaumavidyāyāṃ paṭhyate tathāpi tasyāḥ purastādanena saguṇāvasthāgatenaiśvaryeṇa
               nirguṇaiva vidyā stūyate /<br />
               na cānyayogavyavacchedenaiva viśeṣaṇam /<br />
               yathā caitro dhanurdharaḥ /<br />
               tasmānmanaḥ śarīrendriyayoga aiśvaryaśālināṃ niyameneti mene jaiminiḥ //11//
               </p>
         </p>
         
         
         
         
         
         <p>START BsVBh_4,4.5.12</p>
         
         
         <p class="bold">dvādaśāhavad ubhayavidhaṃ bādarāyaṇo 'taḥ | BBs_4,4.12 |</p>
         
         <p>manaseti kevalamanoviṣayāṃ ca sa ekadhā bhavati tridhā bhavatīti śarīrendriyabhedaviṣayāṃ
            ca śrutimupalabhyāniyamavādī khalu bādarāyaṇo niyamavādau pūrvayorna sahate /
            dvividhaśrutyanurodhāt /
            na cāyogavyavacchedenaivaṃvidheṣu viśeṣaṇamavakalpyate /
            kāmeṣu hi ramaṇaṃ samanaskendriyeṇa śarīreṇa puruṣāṇāṃ siddhameveti nāsti śaṅkā manoyogasyeti
            tadvyavacchedo vyarthaḥ /
            siddhasya tu manoyogasya tadanyaparisaṃkhyānenārthavattvamavakalpate /
            tasmādvāmenākṣṇā paśyatītivadatrānyayogavyavaccheda iti sāṃpratam /</p>
         
         
         <p class="bold">dvādaśāhavaditi /</p>
         
         <p>
            dvādaśāhasya satratvamāsanopāyicodane /<br />
            ahīnatvaṃ ca yajaticodane sati gamyate //
            </p>
         
         
         <p>dvādaśāhamṛddhikāmā upeyurityupāyicodanena ya evaṃ vidvāṃsaḥ satramupayantīti ca dvādaśāhasya
            satratvaṃ bahukartṛkasya gamyate /
            evaṃ tasyaiva dvādaśāhena prajākāmaṃ yājayediti yajaticodanena niyatakartṛparimāṇatvena
            dvirātreṇa yajatetyādivadahīnatvamapi gamyata iti /
            saṃprati śarīrendriyābhāvena manomātreṇa viduṣaḥ svapnavatsūkṣmo bhogo bhavati /
            kutaḥ-upapatteḥ /
            manasaitāniti śruteḥ /
            yadi punaḥ suṣuptavadabhogo bhavet naiṣā śrutirupapadyeta /
            naca saśarīravadupabhogaḥ śarīrādyupādānavaiyarthyāt /
            saśarīrasya tu puṣkalo bhogaḥ /
            ihāpyupapatterityanuṣañjanīyam /</p>
         
         
         <p>tadidamuktaṃ sūtrābhyām<span class="bold">tanvabhāve saṃdhyavadupapatteḥ /
               bhāve jāgradvat /</span></p>
         
         
         <p>iti //12 //</p>
         
         
         
         
         
         <p>START BsVBh_4,4.5.13-14</p>
         
         
         <p>tanvabhāve sandhyavad upapatteḥ | BBs_4,4.13 |</p>
         
         <p>bhāve jāgradvat | BBs_4,4.14 |</p>
         
         
         
         
         
         <p>START BsVBh_4,4.6.15</p>
         
         
         <p class="bold">pradīpavadāveśas tathā hi darśayati | BBs_4,4.15 |</p>
         
         <p>vastutaḥ paramātmano 'bhinno 'pyayaṃ vijñānātmānādyavidyākalpitaprādeśikāntaḥkaraṇāvacchedenānādijīvabhāvamāpannaḥ
            prādeśikaḥ sanna dehāntarāṇi svabhāvanirmitānyapi nānāpradeśavartīni sāntaḥkaraṇo
            yugapadāveṣṭumarhati /
            na vātmāntaraṃ sraṣṭumapi /
            sṛjyamānasya sraṣṭratireke 'nātmatvādātmatve vā kartṛkarmabhāvābhāvādbhedāśrayatvādayasya
            /
            nāpyantaḥkaraṇāntaraṃ tatra sṛjati sṛjyamānasya tadupādhitvābhāvāt /
            
            <p>
               anādinā khalvantaḥkaraṇenautpattikenāyamavaruddho nedānīntanenāntaḥkaraṇenopādhitayā
               saṃbaddhumarhati /<br />
               tasmādyathā dāruyantraṃ tatprayoktrā cetanenādhiṣṭhitaṃ sattadicchāmanurudhyate /<br />
               evaṃ nirmāṇaśarīrāṇyapi sendriyāṇīti prāpte pratyabhidhīyate-śarīratvaṃ na jātu syādbhogādhiṣṭhānatāṃ
               vinā /<br />
               sa tridheti śarīratvamuktaṃ yuktaṃ ca tadvibhau //
               </p>
         </p>
         
         
         <p>sa tridhā bhavati pañcadhā saptadhā navadhetyādikā śrutirviduṣo nānābhāvamācakṣāṇā
            bhinnaśarīrendriyopādhisaṃbandhe 'vakalpate nādehahetu(bhūta)bhede /
            nahi yantrāṇi bhinnāni nirmāya vāhayanyantravāho nānātvenāpadiśyate /
            bhogādhiṣṭhānatvaṃ ca śarīratvaṃ nābhogādhiṣṭhāneṣu yantreṣviva yujyate /
            tasmāddehāntarāṇi sṛjati /
            na vānenādhiṣṭhitāni dehapakṣe vartante /
            naca sarvagatasya vastuto vigalitaprāyāvidyasya viduṣaḥ pṛthagjanasyevautpattikāntaḥkaraṇavaśyatā
            yena tadautpattikamantaḥkaraṇamāgantukāntaḥkaraṇāntarasaṃbandhamasya vārayet /
            tasmādvidvān sarvasya vaśī sarveśvaraḥ satyasaṃkalpaḥ sendriyamanāṃsi śarīrāṇi nirmāya
            tāni caikapade praviśya tattadindriyamantaḥkaraṇaisteṣu lokeṣu mukto viharatīti sāṃpratam
            /
            pradīpavaditi tu nidarśanaṃ pradīpaikyaṃ pradīpavyaktiṣūpacaryate bhinnavartivartinīnāṃ
            bhinnavyaktīnāṃ bhedāt /
            evaṃ vidvāñjīvātmā dehabhede 'pyeka iti parāmarśārthaḥ /
            <span class="bold">ekamanonuvartīni</span>tyekābhiprāyavartīnītyarthaḥ //15//</p>
         
         
         <p>saṃpannaḥ kevalo mukta ityucyate /
            na caitasyetthaṃbhāvasaṃbhavaḥ śrutivirodhādityuktamarthajātamākṣipati-<span class="bold">kathaṃ punarmuktasyeti /
               salila iti /</span>
            salilamiva salilaḥ salilaprātipadikātsarvaprātipadikebhya ityupamānādācāre kvipi kṛte
            pacādyaci ca kṛte rūpam /
            etaduktaṃ bhavati-yathā salilamambhonidhau prakṣiptaṃ tadekībhāvamupayāti /</p>
         
         
         <p>evaṃ draṣṭāpi brahmaṇeti /</p>
         
         
         
         
         
         <p>START BsVBh_4,4.6.16</p>
         
         
         <p>atrottaraṃ sūtram-
            <span class="bold">svāpyayasaṃpattyor anyatarāpekṣam āviṣkṛtaṃ hi | BBs_4,4.16 |</span>
            
            <p>
               āsu kāścicchrutayaḥ suṣuptimapekṣya kāścittu saṃpattiṃ tadadhikārāt /<br />
               aiśvaryaśrutayastu saguṇavidyāvipākāvasthāpekṣā muktyabhisaṃdhānaṃ tu tadavasthāsatteryathāruṇadarśane
               saṃdhyāyāṃ divasābhidhānam //16//
               </p>
         </p>
         
         
         
         
         
         <p>START BsVBh_4,4.7.17</p>
         
         
         <p class="bold">jagadvyāpāravarjaṃ prakaraṇād asaṃnihitatvāc ca | BBs_4,4.17 |</p>
         
         <p>
            svārājyakāmacārādiśrutibhyaḥ syānniraṅkuśaḥ /<br />
            svakārya īśvarādhīnasiddhirapyatra sādhakaḥ //
            </p>
         
         
         <p>'āpnoti svārājyaṃ' 'sarve 'smai devā balimāvahanti' 'sarveṣu lokeṣu kāmacāro bhavati'ityādiśrutibhyo
            viduṣaḥ parabrahmaṇa ivānyānadhīnatvamaiśvaryamavagamyate /
            nanvasya brahmopāsanālabdhamaiśvaryaṃ kathaṃ brahmādhīnaṃ na tu svabhāvaḥ /
            
            <p>
               nahi kāraṇādhīnajanmāno bhāvāḥ svakārye svakāraṇamapekṣante /<br />
               kiṃ tvatra te svatantrā eva /<br />
               yathāhuḥ-mṛtpiṇḍadaṇḍacakrādi ghaṭo janmanyapekṣate /<br />
               udakāharaṇe tvasya tadapekṣā na vidyate //
               </p>
         </p>
         
         
         <p>na ca viduṣāṃ parameśvarādhīnaiśvaryasiddhitvāttadgatamaiśvaryaṃ yena laukikā iva
            rājāno mahārājādhīnaḥ svavyāpāre vidvāṃsaḥ parameśvarādhīnā bhaveyuḥ /
            na khalu yadadhīnotpādaṃ yasya rūpaṃ tattadrūpādūnaṃ bhavatīti kaścinniyamaḥ /
            tatsamānāṃ tadadhikānāṃ ca darśanāttathā hyantevāsī gurvadhīnavidhaḥ tatsamastadadhiko
            vā dṛśyate /
            duṣṭasāmantāśca pārthivādhīnaiśvaryāḥ pārthivānspardhamānāstānvijayamānā vā dṛśyante
            /
            tadiha niratiśayaiśvaryatvāt parameśvarasya mā nāma bhūvanvidvāṃsastato 'dhikāstatsamāstu
            bhaviṣyanti /
            
            <p>
               tathāca na tadadhīnāḥ /<br />
               nahi samapradhānabhāvānāmasti mitho 'pekṣā /<br />
               tadete svatantrāḥ santastadvyāpāre jagatsarjane 'pi pravarteranniti prāpte pratyabhidhīyate-nityatvādanapekṣatvāt
               śrutestatprakramādapi /<br />
               ekyamatyācca viduṣāṃ parameśvaratantratā //
               </p>
         </p>
         
         
         <p>jagatsargalakṣaṇaṃ hi kāryaṃ kāraṇaikasvabhāvasyaiva hi bhavatu āho kāryakāraṇasvabhāvasya
            /
            tatrobhayasvabhāvasya svotpattau mūlakāraṇāpekṣasya pūrvasiddhaḥ parameśvara eva kāraṇamabhyupetavya
            iti sa evaiko 'stu jagatkāraṇam /
            tasyaiva nityatvena svakāraṇānapekṣasya kḷptasāmarthyāt /
            kalpyasāmarthyāstu jagatsarjanaṃ prati vidvāṃsaḥ /
            na ca jagatsraṣṭṛtvameṣāṃ śrūyate /
            śrūyate tvatrabhavataḥ parameśvarasyaiva /
            tameva prakṛtya sarvāsāṃ tacchrutīnāṃ pravṛtteḥ /
            
            <p>
               apica samapradhānānāṃ hi na niyamavadaikamatyaṃ dṛṣṭamiti yadaikaḥ sisṛkṣati tadaivetaraḥ
               saṃjihīrṣatītyaparyāyeṇa sṛṣṭisaṃhārau syātām /<br />
               na cobhayorapīśvaratvaṃ vyāghātam /<br />
               ekasya tu tadādhipatye tadabhiprāyānurodhināṃ sarveṣāmaikamatyopapatteradoṣaḥ /<br />
               tatrāgantukānāṃ kāraṇādhīnajanmaiśvaryāṇāṃ gṛhyamāṇaviśeṣatayāsamatvānnityaiśvaryaśālinaḥ
               sa eva teṣāmadhīśa iti tattantrā vidvāṃsa iti parameśvaravyāpārasya sargasaṃhārasya
               neśate //17//
               </p>
         </p>
         
         
         
         
         
         <p>START BsVBh_4,4.7.18</p>
         
         
         <p>pūrvapakṣiṇo 'nuśayabījamāśaṅkya nirākaroti-</p>
         
         
         <p class="bold">pratyakṣopadeśād iti cen nādhikārikamaṇḍalasthokteḥ | BBs_4,4.18 |</p>
         
         
         <p class="bold">pratyakṣopadeśāditi cennādhikārikamaṇḍalasthokteḥ /</p>
         
         <p>
            yataḥ parameśvarādhīnamaiśvaryaṃ tasmāttato nyūnamaṇimādimātraṃ svārājyaṃ na tu jadatsraṣṭṛtvam
            /<br />
            uktānnyāyāt //18//
            </p>
         
         
         
         
         
         <p>START BsVBh_4,4.7.19</p>
         
         
         <p class="bold">vikāravarti ca tathā hi sthitim āha | BBs_4,4.19 |</p>
         
         <p>
            etāvānasya mahimeti vikāravarti rūpamuktam /<br />
            tato jyāyāṃśceti nirvikāraṃ rūpam /<br />
            tathā pādo 'sya viśvā bhūtānīti vikāravarti rūpaṃ tripādasyāmṛtaṃ divīti nirvikāramāha
            rūpam //19//
            </p>
         
         
         
         
         
         <p>START BsVBh_4,4.7.20</p>
         
         
         <p class="bold">darśayataś caivaṃ pratyakṣānumāne | BBs_4,4.20 |</p>
         
         <p>darśayataścāpare śrutismṛtī nirvikārameva rūpaṃ bhagavataste ca paṭhite /
            etaduktaṃ bhavati-yadi brūṣe saguṇe brahmaṇyupāsyamāne yathā tadguṇasya niravagrahatvamapi
            vastuto 'stīti niravagrahatve viduṣā prāptavyamiti tadanena vyabhicārayate /
            
            <p>
               yathā savikāre brahmaṇyupāsyamāne vastutaḥ sthitamapi nirvikārarūpaṃ na prāpyate tatkasya
               hetoḥ, atatkratutvādupāsakasya /<br />
               tathā tadguṇopāsanayā vastutaḥ sthitamapi niravagrahatvaṃ nāpyate /<br />
               tattvopāsanāsu puruṣakratutvāt /<br />
               upāsakasya tadakratutvaṃ ca niravagrahatvasyopāsanavidhyagocaratvādvidhyadhīnatvāccopāsanāsu
               puruṣasvātantryābhāvātsvātantrye vā prātibhatvaprasaṅgāditi //20//
               </p>
         </p>
         
         
         
         
         
         <p>START BsVBh_4,4.7.21</p>
         
         
         <p class="bold">bhogamātrasāmyaliṅgāc ca | BBs_4,4.21 |</p>
         
         <p>na kevalaṃ svārājyasyeśvarādhīnatayājagatsarjanam, sākṣādbhogamātreṇa tena parameśvareṇa
            sāmyābhidhānādapi vyapadeśaliṅgāditi /
            bhūtānyavanti prīṇayantīti bhojayantīti yāvat /
            sūtrāntarāvatāraṇāya śaṅkate-<span class="bold">nanvevaṃ sati sātiśayatvāditi /</span></p>
         
         
         <p>
            saha parameśvarasyātiśayena vartata iti viduṣa aiśvaryaṃ sātiśayam /<br />
            yacca kāryaṃ sātiśayaṃ tacca yathā laukikamaiśvaryam /<br />
            tadanena kāryatvamuktam /<br />
            tathāca kāryatvādantavatprāptamiti tacca na yuktamānantyena tadviduṣāṃ tatra pravṛtteriti
            //21//
            </p>
         
         
         
         
         
         <p>START BsVBh_4,4.7.22</p>
         
         
         <p>ata uttaraṃ paṭhati-
            <span class="bold">anāvṛttiḥ śabdād anāvṛttiḥ śabdāt | BBs_4,4.22 |</span><br />
            kimarcirādimārgeṇa brahmalokaprāptānāmaiśvaryasyāntavattvaṃ tvayā sādhyate /
            āhosviccandralokādiva brahmalokādetallokaprāptirmukterantavattvam /
            tatra pūrvasmin kalpe siddhasādhanam /
            uttaratra tu śrutismṛtivirodhaḥ /
            tadvidhānāṃ ca kramamuktipratipādanāditi /
            tattvamasivākyārthaikopāsanāparān pratyāha-
            <span class="bold">samyagdarśanavidhvastatamasāmiti /</span>
            dvidhāvidyā tamaḥ /</p>
         
         
         <p>nirupādhibrahmasākṣātkārastattvadarśanam /
            na caitannirvāṇaṃ svarūpāvasthānalakṣaṇaṃ kāryaṃ yenānityaṃ syādityāha-<span class="bold">nityasiddheti </span> //22//</p>
         
         
         <p>
            bhaṅktvā vādyasurendravṛndamakhilāvidyopadhānātigaṃ yenāmnāyapayonidhernayapathā brahmāmṛtaṃ
            prāpyate /<br />
            so 'yaṃ śāṅkarabhāṣyajātaviṣayo vācaspateḥ sādaraṃ saṃdarbhaḥ paribhāvyatāṃ sumatayaḥ
            svārtheṣu ko matsaraḥ //1//
            </p>
         
         
         <p>
            ajñānasāgaraṃ tīrtvā brahmatattvamabhīpsatām /<br />
            nītinaukarṇadhāreṇa mayāpūri manorathaḥ //2//
            </p>
         
         
         <p>
            yannyāyakaṇikātattvasamīkṣātattvabindubhiḥ /<br />
            yannyāyasāṃkhyayogānāṃ vedāntānāṃ nibandhanaiḥ //3//
            </p>
         
         
         <p>
            samacaiṣaṃ mahatpuṇyaṃ tatphalaṃ puṣkalaṃ mayā /<br />
            samarpitamathaitena prīyatāṃ parameśvaraḥ //4//
            </p>
         
         
         <p>
            nṛpāntarāṇāṃ manasāpyagamyāṃ bhrūkṣepamātreṇa cakāra kīrtim /<br />
            kārtasvarāsārasupūritārthasārthaḥ svayaṃ śāstravicakṣaṇaśca //5//
            </p>
         
         
         <p>
            nareśvarā yaccaritānukāramicchanti kartuṃ naca pārayanti /<br />
            tasminmahīpe mahanīyakīrtau śrīmannṛge 'kāri mayā nibandhaḥ //6//
            </p>
         
         
         <p><span class="bold">iti śrīvācaspatimiśraviracite śaṅkarabhagavatpādabhāṣyavibhāge bhāmatyāṃ caturthasyādhyāyasya
               caturthaḥ pādaḥ samāptaḥ /
               </span></p>
         
         
         
         
         </div>
   </body>
</html>