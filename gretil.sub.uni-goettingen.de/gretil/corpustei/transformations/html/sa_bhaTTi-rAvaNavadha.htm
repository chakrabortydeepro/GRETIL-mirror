<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Bhaṭṭi: Rāvaṇavadha (= Bhaṭṭikāvya) (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Bhaṭṭi: Rāvaṇavadha (= Bhaṭṭikāvya)</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_bhaTTi-rAvaNavadha.xml">sa_bhaTTi-rAvaNavadha.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>n.n.</p>
      <p class="noindent"><b>Contribution: </b>n.n.</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/5_poetry/2_kavya/bhattiku.htm">bhattiku.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Bhatti: Ravanavadha (Bhattikavya)
            <br />
            <br />[Verse numbers of the Nirnaya Sagara edition (1887) added mechanically!]
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>Bhk_1</p>
         
         <p id="Bhk_1.1">
            abhūn nṛpo vibudha-sakhaḥ paraṃ-tapaḥ śrutā'nvito daśa-ratha ityudāhṛtaḥ,<br />
            guṇair varaṃ bhuvana-hitac-chalena yaṃ sanā-tanaḥ pitaramupāgamat svayam.
             <span class="ref">Bhk_1.1</span></p>
         
         
         <p id="Bhk_1.2">
            so'dhyaiṣṭa vedāṃs, tri-daśānayaṣṭa, pit npārīt, samamaṃsta bandhūn,<br />
            vyajeṣṭa ṣaḍ-vargamaraṃsta nītau, sa-mūla-ghātaṃ nyavadhīdarīṃś ca.
             <span class="ref">Bhk_1.2</span></p>
         
         
         <p id="Bhk_1.3">
            vasūni toyaṃ ghana-vad vyakārīt, sahā''sanaṃ gotra-bhidā'dhyavātsīt,<br />
            na tryambakādanyamupāsthitā'sau, yaśāṃsi sarveṣu-bhṛtāṃ nirāstat.
             <span class="ref">Bhk_1.3</span></p>
         
         
         <p id="Bhk_1.4">
            puṇyo mahā-brahma-samūha-juṣṭaḥ saṃtarpaṇo nāka-sadāṃ vareṇyaḥ<br />
            jajvāla loka-sthitaye sa rājā yathā'dhvare vahnirabhipraṇītaḥ.
             <span class="ref">Bhk_1.4</span></p>
         
         
         <p id="Bhk_1.5">
            sa puṇya-kīrtiḥ śata-manyu-kalpo mahendra-loka-pratimāṃ samṛddhyā<br />
            adhyāsta sarvartu-sukhāmayodhyā- madhyāsitāṃ brahmabhiriddha-bodhaiḥ.
             <span class="ref">Bhk_1.5</span></p>
         
         
         <p id="Bhk_1.6">
            nirmāṇa-dakṣasya samīhiteṣu sīmeva padmā''sana-kauśalasya<br />
            ūrdhva-sphurad-ratna-gabhastibhir yā sthitā'vahasyeva puraṃ maghonaḥ.
             <span class="ref">Bhk_1.6</span></p>
         
         
         <p id="Bhk_1.7">
            sad-ratna-muktā-phala-vajra-bhāñji vicitra-dhātūni sa-kānanāni<br />
            strībhir yutānyapsarasāmivaughair meroḥ śirāṃsīva gṛhāṇi yasyām.
             <span class="ref">Bhk_1.7</span></p>
         
         
         <p id="Bhk_1.8">
            antar-niviṣṭojjvala-ratna-bhāso gavākṣa-jālairabhiniṣpatantyaḥ<br />
            himā'dri-ṭaṅkādiva bhānti yasyāṃ gaṅgā'mbu-pāta-pratimā gṛhebhyaḥ
             <span class="ref">Bhk_1.8</span></p>
         
         
         <p id="Bhk_1.9">
            dharmyāsu kāmā'rtha-yaśas-karīṣu matāsu loke'dhigatāsu kāle<br />
            vidyāsu vidvāniva so'bhireme patnīṣu rājā tisṛṣūttamāsu.
             <span class="ref">Bhk_1.9</span></p>
         
         
         <p id="Bhk_1.10">
            putrīyatā tena varā'ṅganābhi- rānāyi vidvān kratuṣu kriyāvān<br />
            vipaktrima-jñāna-gatir manasvī mānyo muniḥ svāṃ puramṛṣya śṛṅgaḥ
             <span class="ref">Bhk_1.10</span></p>
         
         
         <p id="Bhk_1.11">
            aihiṣṭa taṃ kārayituṃ kṛtā''tmā kratuṃ nṛpaḥ putra-phalaṃ munīndram,<br />
            jñānā''śayas tasya tato vyatānīt sa karmaṭhaḥ karma sutā'nubandham.
             <span class="ref">Bhk_1.11</span></p>
         
         
         <p id="Bhk_1.12">
            rakṣāṃsi vedīṃ parito nirāstha- daṅgānyayākṣīdbhitaḥ pradhānam,<br />
            śeṣāṇyahauṣīt suta-saṃpade ca, varaṃ vareṇyo nṛpateramārgīt.
             <span class="ref">Bhk_1.12</span></p>
         
         
         <p id="Bhk_1.13">
            niṣṭāṃ gate daktrima-sabhaya-toṣe vihitrime karmaṇi rāja-patnyaḥ<br />
            prāśur hutocchiṣṭamudāra-vaṃśyās tisraḥ prasotuṃ caturaḥ su-putrān.
             <span class="ref">Bhk_1.13</span></p>
         
         
         <p id="Bhk_1.14">
            kausalyayā'sāvi sukhena rāmaḥ prāk, kekayī-to bharatas tato'bhūt,<br />
            prāsoṣṭa śatru-ghnamudāra-ceṣṭa- mekā sumitrā saha lakṣmaṇena.
             <span class="ref">Bhk_1.14</span></p>
         
         
         <p id="Bhk_1.15">
            ārcīd dvi-jātīn paramā'rtha-vindā- nudejayān bhūta-gaṇān nyaṣedhīt,<br />
            vidvānupāneṣṭa ca tān sva-kāle yatir vaśiṣṭo yamināṃ variṣṭhaḥ.
             <span class="ref">Bhk_1.15</span></p>
         
         
         <p id="Bhk_1.16">
            vedo'ṅgavāṃstaurakhilo'dhyagāyi śastrāṇyupāyaṃsata jitvarāṇi,<br />
            te bhinna-vṛttīnyapi mānasāni samaṃ janānāṃ guṇino'dhyavātsuḥ,
             <span class="ref">Bhk_1.16</span></p>
         
         
         <p id="Bhk_1.17">
            tato-bhyagād gādhi-sutaḥ kṣitīndraṃ rakṣobhirabhyāhata-karma-vṛttiḥ<br />
            rāmaṃ varītuṃ parirakṣaṇā-rthaṃ, rājā''jihat taṃ madhuparka-pāṇiḥ.
             <span class="ref">Bhk_1.17</span></p>
         
         
         <p id="Bhk_1.18">
            aiṣīḥ punar-janma-jayāya yat tvaṃ, rūpā''di-bodhān nyavṛtac ca yat te,<br />
            tattvānyabuddhāḥ pratinūni yena, dhyānaṃ nṛpas tacchivamityavādīt.
             <span class="ref">Bhk_1.18</span></p>
         
         
         <p id="Bhk_1.19">
            ākhyan munis tasya śivaṃ samādher, vighnanti rakṣāṃsi vane kratūṃśca,<br />
            tāni dviṣad-vīrya-nirākariṣṇus tṛṇeḍhu rāmaḥ saha lakṣmaṇena.
             <span class="ref">Bhk_1.19</span></p>
         
         
         <p id="Bhk_1.20">
            sa śuśruvāṃstad-vacanaṃ mumoha rājā'sahiṣṇuḥ suta-viprayogam,<br />
            ahaṃyunā'tha kṣiti-paḥ śubhaṃyu- rūce vacas tāpasa-kuñjareṇa.
             <span class="ref">Bhk_1.20</span></p>
         
         
         <p id="Bhk_1.21">
            mayā tvamāpthāḥ śaraṇaṃ bhayeṣu, vayaṃ tvayā'pyāpsmahi dharma-vṛddhyai,<br />
            kṣatraṃ dvija-tvaṃ ca parasparā'rthaṃ, śaṅkāṃ kṛthā mā, prahiṇu-sva-sūnum.
             <span class="ref">Bhk_1.21</span></p>
         
         
         <p id="Bhk_1.22">
            ghāniṣyate tena mahān vipakṣaḥ, sthāyiṣyate yena raṇe purastāt,<br />
            mā māṃ mahā''tman paribhūr-yogye na mad-vidho nyasyati bhāramagryam.
             <span class="ref">Bhk_1.22</span></p>
         
         
         <p id="Bhk_1.23">
            krudhyan kulaṃ dhakṣyati vipra-vahnir, yāsyan sutas tapsyati māṃ sa-manyum,<br />
            itthaṃ nṛpaḥ pūrvamavāluloce, tato'nujajñe gamanaṃ sutasya.
             <span class="ref">Bhk_1.23</span></p>
         
         
         <p id="Bhk_1.24">
            āśīrbhirabhyarcya muniḥ kṣitīndraṃ prītaḥ pratasthe punarāśramāya,<br />
            taṃ pṛṣṭha-taḥ praṣṭhamiyāya namro hiṃsreṣu-dīptā''pta-dhanuḥ kumāraḥ.
             <span class="ref">Bhk_1.24</span></p>
         
         
         <p id="Bhk_1.25">
            prayāsyataḥ puṇya-vanāya jiṣṇo- rāmasya rociṣṇu-mukhasya ghṛṣṇuḥ<br />
            trai-māturaḥ kṛtsna-jitā'stra-śastraḥ sadhryaṅ rataḥ śreyasi lakṣmaṇo'bhūt.
             <span class="ref">Bhk_1.25</span></p>
         
         
         <p id="Bhk_1.26">
            iṣu-mati raghu-siṃhe dandaśūkāñ jighāṃsau dhanuraribhira-sahyaṃ muṣṭi-pīḍaṃ dadhāne<br />
            vrajati, pura-taruṇyo baddha-citrā'ṅgulitre kathamapi guru-śokān mā rudan māṅgalikyaḥ
             <span class="ref">Bhk_1.26</span></p>
         
         
         <p id="Bhk_1.27">
            atha jagaduranīcai-rāśiṣas tasya viprās, tumula-kala-ninādaṃ tūryamājaghnuranye,<br />
            abhimata-phala-śaṃsī cāru pusphora bāhus, taruṣu cukuvuruccaiḥ pakṣiṇaś cā'nukūlāḥ.
             <span class="ref">Bhk_1.27</span></p>
         
         
         
         <p>Bhk_2</p>
         
         <p id="Bhk_2.1">
            vanaspatīnāṃ sarasāṃ nadīnāṃ tejasvināṃ kāntibhṛtāṃ diśāṃ ca<br />
            niryāya tasyāḥ sa puraḥ samantā cchriyaṃ dadhānāṃ śaradaṃ dadarśa.
             <span class="ref">Bhk_2.1</span></p>
         
         
         <p id="Bhk_2.2">
            taraṅga-saṅgāc capalaiḥ palāśair jvālā-śriyaṃ sā'tiśayāṃ dadhanti<br />
            sa-dhūma-dīptā'gni-rucīni rejus tāmrotpalānyākula-ṣaṭ-padāni.
             <span class="ref">Bhk_2.2</span></p>
         
         
         <p id="Bhk_2.3">
            bimbā''gatais tīra-vanaiḥ samṛddhiṃ nijāṃ vilokyā'pahṛtāṃ payobhiḥ<br />
            kūlāni sā''marṣatayeva tenuḥ saroja-lakṣmīṃ sthala-padma-hāsaiḥ.
             <span class="ref">Bhk_2.3</span></p>
         
         
         <p id="Bhk_2.4">
            niśā-tuṣārair nayanā'mbu-kalpaiḥ patrā-'nta-paryāgaladaccha-binduḥ<br />
            upārurodeva nadat-pataṅgaḥ kumudvatīṃ tīra-tarur dinā''dau.
             <span class="ref">Bhk_2.4</span></p>
         
         
         <p id="Bhk_2.5">
            vanāni toyāni ca netra-kalpaiḥ puṣpaiḥ sarojaiś ca nilīna-bhṛṅgaiḥ<br />
            parasparāṃ vismayavanti lakṣmī- mālokayāñcakrurivā''dareṇa.
             <span class="ref">Bhk_2.5</span></p>
         
         
         <p id="Bhk_2.6">
            prabhāta-vātāha''ti-kampitā''kṛtiḥ kumudvatī-reṇu-piśaṅga-vigraham<br />
            nirāsa bhṛṅgaṃ kupiteva padminī, na māninī saṃsahate 'nya-saṅgamam.
             <span class="ref">Bhk_2.6</span></p>
         
         
         <p id="Bhk_2.7">
            dattā'vadhānaṃ madhu-lehi-gītau praśānta-ceṣṭaṃ hariṇaṃ jighāṃsuḥ<br />
            ākarṇayannutsuka-haṃsa-nādān lakṣye samādhiṃ na dadhe mṛgāvit.
             <span class="ref">Bhk_2.7</span></p>
         
         
         <p id="Bhk_2.8">
            girer nitambe marutā vibhinnaṃ toyā'vaśeṣeṇa himā''bhamabhram<br />
            sarin-mukhā'bhyuccayamādadhānaṃ śailā'dhipasyā'nucakāra lakṣmīm.
             <span class="ref">Bhk_2.8</span></p>
         
         
         <p id="Bhk_2.9">
            garjan hariḥ sā'mbhasi śaila-kuñje pratidhvanīnātma-kṛtān niśamya<br />
            kramaṃ babandha kramituṃ sa-kopaḥ pratarkayannanya-mṛgendra-nādān.
             <span class="ref">Bhk_2.9</span></p>
         
         
         <p id="Bhk_2.10">
            adṛkṣatā 'mbhāṃsi navotpalāni, rutāni cā 'śroṣata ṣaṭ-padānām,<br />
            āghrāyi vān gandha-vahaḥ su-gandhas tenā'ravinda-vyatiṣaṅga-vāṃś ca.
             <span class="ref">Bhk_2.10</span></p>
         
         
         <p id="Bhk_2.11">
            latā'nupātaṃ kusumānyagṛhṇāt sa, nadyavaskandamupāspṛśac ca,<br />
            kutūhalāc, cāru-śilopaveśaṃ kākutstha īṣat smayamāna āsta.
             <span class="ref">Bhk_2.11</span></p>
         
         
         <p id="Bhk_2.12">
            tigmāṃśu-raśmic-churitānya-dūrāt prāñci prabhāte salilānyapaśyat<br />
            gabhasti-dhārābhiriva drutāni tejāṃsi bhānor bhuvi saṃbhṛtāni.
             <span class="ref">Bhk_2.12</span></p>
         
         
         <p id="Bhk_2.13">
            dig-vyāpinīr locana-lobhanīyā mṛjā'nvayāḥ snehamiva sravantīḥ<br />
            ṛjvā''yatāḥ śasya-viśeṣa-paṅktīs tutoṣa paśyan vitṛṇā'ntarālāḥ.
             <span class="ref">Bhk_2.13</span></p>
         
         
         <p id="Bhk_2.14">
            viyoga-duḥkhā'nubhavā'nabhijñaiḥ kāle nṛpāṃ'śaṃ vihitaṃ dadadbhiḥ<br />
            āhārya-śobhā-rahitairamāyai- raikṣiṣṭa pumbhiḥ pracitān sa goṣṭhān
             <span class="ref">Bhk_2.14</span></p>
         
         
         <p id="Bhk_2.15">
            strī-bhūṣaṇaṃ ceṣṭitama-pragalbhaṃ cārūṇya-vakrāṇyapi vīkṣitāni<br />
            ṛjūṃśca viśvāsa-kṛtaḥ svabhāvān gopā'ṅganānāṃ mumude vilokya.
             <span class="ref">Bhk_2.15</span></p>
         
         
         <p id="Bhk_2.16">
            vivṛtta-pārśvaṃ rucirā'ṅgahāraṃ samudvahac-cāru-nitamba-ramyam<br />
            āmandra-mantha-dhvani-datta-tālaṃ gopā'ṅganā-nṛtyamanandayat tam.
             <span class="ref">Bhk_2.16</span></p>
         
         
         <p id="Bhk_2.17">
            vicitramuccaiḥ plavamānamārāt kutūhalaṃ trasnu tatāna tasya<br />
            meghā'tyayopātta-vanopaśobhaṃ kadambakaṃ vātamajaṃ mṛgāṇām.
             <span class="ref">Bhk_2.17</span></p>
         
         
         <p id="Bhk_2.18">
            sitā'ravinda-pracayeṣu ca līnāḥ saṃsakta-peṇeṣu ca saikateṣu<br />
            kundā'vadātāḥ kalahaṃsa-mālāḥ pratīyīre śrotra-sukhair ninādaiḥ.
             <span class="ref">Bhk_2.18</span></p>
         
         
         <p id="Bhk_2.19">
            na taj jalaṃ, yan na su-cāru-paṅkajaṃ, na paṅkajaṃ tad, yada-līna-ṣaṭ-padam,<br />
            na ṣaṭ-pado'sau, na juguñja yaḥ kalaṃ; na guñjitaṃ tan, na jahāra yan manaḥ.
             <span class="ref">Bhk_2.19</span></p>
         
         
         <p id="Bhk_2.20">
            taṃ yāyajūkāḥ saha bhikṣu-mukhyais tapaḥ-kṛśāḥ śāntyudakumbha-hastāḥ,<br />
            yāyāvarāḥ puṣpa-phalena cā 'nye prāṇarcurarcyā jagadarcanīyam.
             <span class="ref">Bhk_2.20</span></p>
         
         
         <p id="Bhk_2.21">
            vidyāmathainaṃ vijayāṃ jayāṃ ca rakṣo-gaṇaṃ kṣipnuma-vikṣatā''tmā<br />
            adhyāpipad gādhi-suto yathāvan nighātayiṣyan yudhi yātudhānān.
             <span class="ref">Bhk_2.21</span></p>
         
         
         <p id="Bhk_2.22">
            āyodhane sthāyukamastrajāta- mamoghamabhyarṇa-mahā''havāya<br />
            dadau vadhāya kṣaṇadācarāṇāṃ tasmai muniḥ śreyasi jāgarūkaḥ
             <span class="ref">Bhk_2.22</span></p>
         
         
         <p id="Bhk_2.23">
            taṃ vipra-darśaṃ kṛta-ghāta-yatnā yāntaṃ vane rātricarī ḍuḍhauke,<br />
            jighāṃsu-vedaṃ dhṛta-bhāsurā'stram tāṃ tāḍakā''khyāṃ nijaghāna rāmaḥ.
             <span class="ref">Bhk_2.23</span></p>
         
         
         <p id="Bhk_2.24">
            athā ''luloke huta-dhūma-ketu- śikhā'ñjana-snigdha-samṛddha-śākham<br />
            tapovanaṃ prādhyayanā'bhibhūta- samuccarac-cāru-pataktri-śiñjam.
             <span class="ref">Bhk_2.24</span></p>
         
         
         <p id="Bhk_2.25">
            kṣudrān na jakṣur hariṇān mṛgendrā, viśaśvase pakṣi-gaṇaiḥ samantāt,<br />
            nannamyamānāḥ phala-ditsayeva cakāśire tatra latā vilolāḥ.
             <span class="ref">Bhk_2.25</span></p>
         
         
         <p id="Bhk_2.26">
            apūpujan viṣṭara-pādya-mālyai- rātithya-niṣṇā vana-vāsi-mukhyāḥ,<br />
            pratyagrahīṣṭāṃ madhuparka-miśraṃ tāvāsanā''di kṣiti-pālaputrau.
             <span class="ref">Bhk_2.26</span></p>
         
         
         <p id="Bhk_2.27">
            daityā'bhibhūtasya yuvāmavoḍhaṃ magnasya dorbhir bhuvanasya bhāram,<br />
            havīṃṣi saṃpratyapi rakṣataṃ, tau tapodhanairitthamabhāṣiṣātām.
             <span class="ref">Bhk_2.27</span></p>
         
         
         <p id="Bhk_2.28">
            tān pratyavādīdatha rāghvo'pi--, yathepsitaṃ prastuta karma dharmyam,<br />
            tapo-maruddhir bhavatāṃ śarā'gniḥ saṃdhukṣyatāṃ no'ri-samindhaneṣu.
             <span class="ref">Bhk_2.28</span></p>
         
         
         <p id="Bhk_2.29">
            pratuṣṭuvuḥ karma tataḥ prakwxlqqptais te yajñiyair dravya-gaṇair yathāvat,<br />
            dakṣiṇya-diṣṭaṃ kṛtamārtvijīnais tad yātudhānaiś cicite prasarpat.
             <span class="ref">Bhk_2.29</span></p>
         
         
         <p id="Bhk_2.30">
            āpiṅga-rūkṣordhva-śirasya-bālaiḥ śirāla-jaṅghair giri-kūṭa-daghnaiḥ<br />
            tataḥ kṣapā'ṭaiḥ pṛthu-piṅgalā'kṣaiḥ khaṃ prāvṛṣeṇyairiva cā''naśe'bdaiḥ.
             <span class="ref">Bhk_2.30</span></p>
         
         
         <p id="Bhk_2.31">
            adhijya-cāpaḥ sthira-bāhu-muṣṭi- rudañcitā'kṣo'ñcita-dakṣiṇoruḥ<br />
            tān lakṣmaṇaḥ sannata-vāma-jaṅgho jaghāna śuddheṣura-manda-karṣī.
             <span class="ref">Bhk_2.31</span></p>
         
         
         <p id="Bhk_2.32">
            gādheya-diṣṭaṃ virasaṃ rasantaṃ rāmo 'pi māyācaṇamastracuñcuḥ<br />
            sthāsnuṃ raṇe smera-mukho jagāda mārīcamuccair vacanaṃ mahā'rtham.
             <span class="ref">Bhk_2.32</span></p>
         
         
         <p id="Bhk_2.33">
            ātmaṃbharis tvaṃpiśitair narāṇāṃ phalegrahīn haṃsi vanaspatīnām,<br />
            śauvastikatvaṃ vibhavā na yeṣāṃ vrajanti, teṣāṃ dayase na kasmāt.
             <span class="ref">Bhk_2.33</span></p>
         
         
         <p id="Bhk_2.34">
            admo dvijān, devayajīn nihanmaḥ, kurmaḥ puraṃ preta-narā'dhivāsam,<br />
            dharmo hyayaṃ dāśarathe ! nijo no, naivā'dhyakāriṣmahi veda-vṛtte.
             <span class="ref">Bhk_2.34</span></p>
         
         
         <p id="Bhk_2.35">
            dharmo'sti satyaṃ tava rākṣasā'ya- manyo vyatiste tu mamā'pi dharmaḥ,<br />
            brahma-dviṣas te praṇihanmi yena, rājanya-vṛttir dhṛta-kārmukeṣuḥ.
             <span class="ref">Bhk_2.35</span></p>
         
         
         <p id="Bhk_2.36">
            itthaṃ-pravādaṃ yudhi saṃprahāraṃ pracakratū rāma-niśā-vihārau,<br />
            tṛṇāya matvā raghu-nandano 'tha bāṇena rakṣaḥ pradhanān nirāsthat.
             <span class="ref">Bhk_2.36</span></p>
         
         
         <p id="Bhk_2.37">
            jagmuḥ prasādaṃ dvija-mānasāni, dyaur varṣukā puṣpa-cayaṃ babhūva,<br />
            nir-vyājamijyā vavṛte. vacaś ca bhūyo babhāṣe muninā kumāraḥ
             <span class="ref">Bhk_2.37</span></p>
         
         
         <p id="Bhk_2.38">
            mahīyyamānā bhavatā 'timātraṃ surā'dhvare ghasmara-jitvareṇa<br />
            divo'pi vajrā''yudha-bhūṣaṇāyā hriṇīyate vīra-vatī na bhūmiḥ.
             <span class="ref">Bhk_2.38</span></p>
         
         
         <p id="Bhk_2.39">
            balir babandhe, jaladhir mamanthe, jahre'mṛtaṃ, daitya-kulaṃ vijigyo,<br />
            kalpā'nta-duḥsthā vasudhā tathohe yenaiṣa bhāro'ti-gurur na tasya.
             <span class="ref">Bhk_2.39</span></p>
         
         
         <p id="Bhk_2.40">
            iti bruvāṇo madhuraṃ hitaṃ ca tamāñjihan maithila-yajña-bhūmim<br />
            rāmaṃ muniḥ prīta-manā makhā'nte yaśāṃsi rājñāṃ nijighṛkṣayiṣyan.
             <span class="ref">Bhk_2.40</span></p>
         
         
         <p id="Bhk_2.41">
            etau sma mitrā-varuṇau kimetau, kimaśvinau soma-rasaṃ pipāsū,<br />
            janaṃ samastaṃ janakā''śrama-sthaṃ rūpeṇa tāvaujihatāṃ nṛ-siṃhau.
             <span class="ref">Bhk_2.41</span></p>
         
         
         <p id="Bhk_2.42">
            ajigrahat taṃ janako dhanus tad "yenā'rdidad daitya-puraṃ pinākī",<br />
            jijñāsamāno balamasya bāhvor. hasannabhāṅkṣvīd raghu-nandanas tat.
             <span class="ref">Bhk_2.42</span></p>
         
         
         <p id="Bhk_2.43">
            tato nadī-ṣṇān pathikān giri-jñā- nāhvāyakān bhūmi-paterayodhyām<br />
            ditsuḥ sutāṃ yodha-harais turaṅgair vyasarjayan maithila-martya-mukhyaḥ.
             <span class="ref">Bhk_2.43</span></p>
         
         
         <p id="Bhk_2.44">
            kṣipraṃ tato 'dhvanya-turaṅga-yāyī yaviṣṭha-vad vṛddha-tamo 'pi rājā<br />
            ākhyāyakebhyaḥ śruta-sūnu-vṛtti- ra-glāna-yāno mithilāmagacchat.
             <span class="ref">Bhk_2.44</span></p>
         
         
         <p id="Bhk_2.45">
            vṛndiṣṭhamārcīd vasudhā-dhipānāṃ taṃ preṣṭhametaṃ guru-vad gariṣṭham<br />
            sadṛṅ-mahāntaṃ sukṛtā'dhivāsaṃ baṃhiṣṭha-kīrtiṃ yaśasā variṣṭham.
             <span class="ref">Bhk_2.45</span></p>
         
         
         <p id="Bhk_2.46">
            tri-varga-pārīṇamasau bhavanta- madhyāsayannāsanamekamindraḥ<br />
            viveka-dṛśva-tvamagāt surāṇāṃ, taṃ maithilo vākyamidaṃ babhāṣe.
             <span class="ref">Bhk_2.46</span></p>
         
         
         <p id="Bhk_2.47">
            hiraṇmayī sāla-lateva jaṅgamā cyutā divaḥ sthāsnurivā'cira-prabhā<br />
            śaśāṅkaṃ-kānteradhidevatā''kṛtiḥ sutā dade tasya sutāya maithilī.
             <span class="ref">Bhk_2.47</span></p>
         
         
         <p id="Bhk_2.48">
            labdhā tato viśvajanīna-vṛttis- tāmātmanīnāmudavoḍha rāmaḥ<br />
            sad-ratna-muktā-phala-bharma-śobhāṃ saṃbaṃhayantīm raghu-vargya-lakṣmīm.
             <span class="ref">Bhk_2.48</span></p>
         
         
         <p id="Bhk_2.49">
            su-prātamāsādita-saṃmadaṃ tad vandārubhiḥ saṃstutamabhyayodhyam<br />
            aśvīya-rājanyaka-hāstikā''ḍhya- magāt sa-rājaṃ balamadhvanīnam.
             <span class="ref">Bhk_2.49</span></p>
         
         
         <p id="Bhk_2.50">
            viśaṅkaṭo vakṣasi bāṇa-pāṇiḥ saṃpanna-tāla-dvayasaḥ purastāt<br />
            bhīṣmo dhanuṣmānupajānvaratni- raiti sma rāmaḥ pathi jāmadagnyaḥ.
             <span class="ref">Bhk_2.50</span></p>
         
         
         <p id="Bhk_2.51">
            uccairasau rāghavamāhvatedaṃ dhanuḥ sa-bāṇaṃ kuru, sā'tiyāsīḥ.<br />
            parākrama-jñaḥ priya-santatis taṃ namraḥ kṣitīndro 'nuninīṣurūce.
             <span class="ref">Bhk_2.51</span></p>
         
         
         <p id="Bhk_2.52">
            aneka-śo nirjita-rājakas tvaṃ, pit natārpsīr nṛpa-rakta-toyaiḥ,<br />
            saṃkṣipya saṃrambhama-sadū-vipakṣaṃ, kā ''sthā 'rbhake 'smiṃstava rāma ! rāme.
             <span class="ref">Bhk_2.52</span></p>
         
         
         <p id="Bhk_2.53">
            ajīgaṇad daśarathaṃ na vākyaṃ yadā sa darpeṇa, tadā kumāraḥ<br />
            dhanur vyakārkṣīd guru-bāṇa-garbhaṃ, lokānalāvīd vijitāṃśca tasya.
             <span class="ref">Bhk_2.53</span></p>
         
         
         <p id="Bhk_2.54">
            jite nṛpā'rau, sumanībhavanti śabdāyamānānya-śanair-śaṅkam<br />
            vṛddhasya rājño 'numate balāni jagāhire 'neka-mukhāni mārgān.
             <span class="ref">Bhk_2.54</span></p>
         
         
         <p id="Bhk_2.55">
            atha puru-java-yogān nedayad dūra-saṃsthaṃ davayadati-rayeṇa prāptamurvī-vibhāgam<br />
            klama-rahitamacetan nīrajīkārita-kṣmāṃ, balamupahita-śobhāṃ tūrṇamāyādayodhyām.
             <span class="ref">Bhk_2.55</span></p>
         
         
         
         <p>Bhk_3</p>
         
         <p id="Bhk_3.1">
            vadhena saṃkhye piśitā'śanānāṃ kṣatrā'ntakasyā 'bhibhavena caiva<br />
            āḍhyaṃbhaviṣṇur yaśasā kumāraḥ priyaṃbhaviṣṇur na sa yasya nā''sīt.
             <span class="ref">Bhk_3.1</span></p>
         
         
         <p id="Bhk_3.2">
            tataḥ sucetīkṛta-paura-bhṛtyo "rājye 'bhiṣekṣye sutamitya-nīcaiḥ<br />
            āghoṣayan bhūmi-patiḥ samastaṃ bhūyo'pi lokaṃ sumanīcakāra.
             <span class="ref">Bhk_3.2</span></p>
         
         
         <p id="Bhk_3.3">
            ādikṣadādīpta-kṛśānu-kalpaṃ siṃhāsanaṃ tasya sa-pāda-pīṭham<br />
            santapta-cāmīkara-valgu-vajraṃ vibhāga-vinyasta-mahārgha-ratnam.
             <span class="ref">Bhk_3.3</span></p>
         
         
         <p id="Bhk_3.4">
            prāsthāpayat pūga-kṛtān sva-poṣaṃ pṛṣṭān prayatnād dṛḍha-gātra-bandhān<br />
            sa-bharma-kumbhān puruṣān samantāt patkāṣiṇas tīrtha-jalā'rthamāśu.
             <span class="ref">Bhk_3.4</span></p>
         
         
         <p id="Bhk_3.5">
            ukṣān pracakrur nagarasya mārgān, dhvajān babandhur, mumucuḥ kha-dhūpān,<br />
            diśaśca puṣpaiścakarur vicitrai- rartheṣu rājñā nipuṇā niyuktāḥ
             <span class="ref">Bhk_3.5</span></p>
         
         
         <p id="Bhk_3.6">
            mātāmahā''vāsamupeyivāṃsaṃ mohāda-pṛṣṭvā bharataṃ tadānīm<br />
            tat kekayī soḍhuma-śaknuvānā vavāra rāmasya vana-prayāṇam.
             <span class="ref">Bhk_3.6</span></p>
         
         
         <p id="Bhk_3.7">
            karṇe-japairāhita-rājya-lobhā straiṇena nītā vikṛtiṃ laghimnā<br />
            rāma-pravāse vyamṛśan na doṣaṃ janā'pavādaṃ sa-narendra-mṛtyum
             <span class="ref">Bhk_3.7</span></p>
         
         
         <p id="Bhk_3.8">
            vasūni deśāṃśca nivartayiṣyan rāmaṃ nṛpaḥ saṃgiramāṇa eva<br />
            tayā 'vajajñe, bharatā'bhiśeko viṣāda-śaṅkuśca matau nicakhne.
             <span class="ref">Bhk_3.8</span></p>
         
         
         <p id="Bhk_3.9">
            tataḥ pravivrājayiṣuḥ kumāra- mādikṣadasyā 'bhigamaṃ vanāya<br />
            saumitri-sītā'nucarasya rājā sumantra-netreṇa rathena śocan.
             <span class="ref">Bhk_3.9</span></p>
         
         
         <p id="Bhk_3.10">
            kecin ninindur nṛpama-praśāntaṃ, vicukruśuḥ kecana sā'sramuccaiḥ,<br />
            ūcus tathā 'nye bharatasya māyāṃ, dhik kekayīmityaparo jagāda.
             <span class="ref">Bhk_3.10</span></p>
         
         
         <p id="Bhk_3.11">
            "gato vanaṃ śvo bhaviteti rāmaḥ," śokena dehe janatā 'timātram,<br />
            dhīrās tu tatra cyuta-manyavo 'nye dadhuḥ kumārā'nugame manāṃsi.
             <span class="ref">Bhk_3.11</span></p>
         
         
         <p id="Bhk_3.12">
            prasthāsyamānāvupaseduṣas tau śośucyamānānidamūcatus tān,<br />
            "kiṃ śocatehā 'bhyudaye batā 'smān niyoga-lābhena pituḥ kṛtā'rthān,
             <span class="ref">Bhk_3.12</span></p>
         
         
         <p id="Bhk_3.13">
            asṛṣṭa yo, yaśca bhayeṣvarakṣīd, yaḥ sarvadā 'smānapuṣat sva-poṣam,<br />
            mahopakārasya kimasti tasya tucchena yānena vanasya mokṣaḥ,
             <span class="ref">Bhk_3.13</span></p>
         
         
         <p id="Bhk_3.14">
            vidyut-praṇāśaṃ sa varaṃ pranaṣṭo, yadvordhva-śoṣaṃ tṛṇa-vad viśuṣkaḥ,<br />
            arthe durāpe kimuta pravāse na śāsane 'vāsthita yo gurūṇām.
             <span class="ref">Bhk_3.14</span></p>
         
         
         <p id="Bhk_3.15">
            paurā ! nivartadhvamiti nyagādīt, "tātasya śokā'panudā bhaveta,<br />
            mā darśatā'nyaṃ bharataṃ ca matto," nivartayetyāha rathaṃ sma sūtam
             <span class="ref">Bhk_3.15</span></p>
         
         
         <p id="Bhk_3.16">
            jñātveṅgitair gatvaratāṃ janānā- mekāṃ śayitvā rajanīṃ sa-pauraḥ<br />
            rakṣan vane-vāsa-kṛtād bhayāt tān prātaś chalenā 'pajagāma rāmaḥ
             <span class="ref">Bhk_3.16</span></p>
         
         
         <p id="Bhk_3.17">
            asrākṣurasraṃ karuṇaṃ ruvanto, muhurmuhur nyaśvasiṣuḥ kapoṣṇam,<br />
            hā rāma ! hā kaṣṭamiti brunvataḥ parāṅ-mukhais te nyavṛtan manobhiḥ
             <span class="ref">Bhk_3.17</span></p>
         
         
         <p id="Bhk_3.18">
            sūto 'pi gaṅgā-salilaiḥ pavitvā sahā''śvamātmānamanalpa-manyuḥ<br />
            sa-sītayo rāghavayoradhīyan śvasan kaduṣṇaṃ puramāviveśa.
             <span class="ref">Bhk_3.18</span></p>
         
         
         <p id="Bhk_3.19">
            pratīya sā pūr dadṛśe janena dyaur bhānu-śītāṃśu-vinākṛteva<br />
            rājanya-nakṣatra-samanvitā 'pi śokā'ndhakāra-kṣata-sarva-ceṣṭā.
             <span class="ref">Bhk_3.19</span></p>
         
         
         <p id="Bhk_3.20">
            vilokya rāmeṇa vinā sumantra- macyoṣṭa satvān nṛ-patiś cyutā''śaḥ<br />
            madhūni naiṣīd vyalipan na gandhair, mano-rame na vyavasiṣṭa vastre.
             <span class="ref">Bhk_3.20</span></p>
         
         
         <p id="Bhk_3.21">
            āsiṣṭa naikatra śucā, vyaraṃsīt kṛtā'kṛtebhyaḥ kṣiti-pāla-bhāg-bhyaḥ,<br />
            sa candanośīra-mṛṇāla-digdhaḥ śokā-gninā 'gād dyu-nivāsa-bhūyam.
             <span class="ref">Bhk_3.21</span></p>
         
         
         <p id="Bhk_3.22">
            vicukruśur bhūmi-pater mahiṣyaḥ, keśāṃl luluñcuḥ, sva-vapūṃṣi jaghnuḥ,<br />
            vibhūṣaṇānyunmumucuḥ, kṣamāyā petur, babhañjur valayāni caiva.
             <span class="ref">Bhk_3.22</span></p>
         
         
         <p id="Bhk_3.23">
            tāḥ sāntvayantī bharata-pratīkṣā taṃ bandhu-tā nyakṣipadāśu taile,<br />
            dūtāṃśca rājā''tmajamāninīṣūn prāsthāpayan mantri-matena yūnaḥ.
             <span class="ref">Bhk_3.23</span></p>
         
         
         <p id="Bhk_3.24">
            "supto nabhastaḥ patitaṃ nirīkṣāṃ- cakre vivasvantamadhaḥ sphurantam,"<br />
            ākhyad vasan mātṛ-kule sakhibhyaḥ paśyan pramādaṃ bharato 'pi rājñaḥ.
             <span class="ref">Bhk_3.24</span></p>
         
         
         <p id="Bhk_3.25">
            aśiśravannātyayikaṃ tametya dūtā yadā 'rthaṃ prayiyāsayantaḥ,<br />
            āṃhiṣṭa jātā'ñjihiṣas tadā 'sā- vutkaṇṭhamāno bharato gurūṇām.
             <span class="ref">Bhk_3.25</span></p>
         
         
         <p id="Bhk_3.26">
            bandhūnaśāṅkiṣṭa samākulutvā- dāseduṣaḥ sneha-vaśādapāyam,<br />
            gomāyu-sāraṅga-gaṇāś ca samyaṅ nā 'yāsiṣur, bhīmamarāsiṣuśca.
             <span class="ref">Bhk_3.26</span></p>
         
         
         <p id="Bhk_3.27">
            sa proṣivānetya puraṃ pravekṣyan śuśrāva ghoṣaṃ na janaugha-janyam,<br />
            ākarṇayāmāsa na veda-nādān, na copalebhe vaṇijāṃ paṇā'yān.
             <span class="ref">Bhk_3.27</span></p>
         
         
         <p id="Bhk_3.28">
            cakranduruccair nṛ-patiṃ sametya taṃ mātaro 'bhyarṇamupāgatā'srāḥ,<br />
            purohitā'mātya-mukhāś ca yodhā vivṛddha-manyu-pratipūrṇa-manyā.
             <span class="ref">Bhk_3.28</span></p>
         
         
         <p id="Bhk_3.29">
            didṛkṣamāṇaḥ paritaḥ sa-sītaṃ rāmaṃ yadā naikṣata lakṣmaṇaṃ ca,<br />
            rorudyamānaḥ sa tadā'bhyapṛcchad, yathāvadākhyannatha vṛttamasmai.
             <span class="ref">Bhk_3.29</span></p>
         
         
         <p id="Bhk_3.30">
            ābaddha-bhīma-bhrukuṭī-vibhaṅgaḥ śeśvīyamānā'ruṇa-raudra-netraḥ<br />
            uccairupālabdha sa kekayīṃ ca, śoke muhuś cāvirataṃ nyamāṅkṣīt.
             <span class="ref">Bhk_3.30</span></p>
         
         
         <p id="Bhk_3.31">
            nṛpā''tmajau cikliśatuḥ sa-sītau, mamāra rājā, vi-dhavā bhavatyaḥ,<br />
            śocyā vayaṃ, bhūra-nṛpā, laghutvaṃ kekayyupajñaṃ bata bahvanartham.
             <span class="ref">Bhk_3.31</span></p>
         
         
         <p id="Bhk_3.32">
            naitan mataṃ matkamiti bruvāṇaḥ sahasra-śo 'sau śapathānaśapyat<br />
            udvāśyamānaḥ pitaraṃ sa-rāmaṃ luṭhyan sa-śoko bhuvi rorudā-vān.
             <span class="ref">Bhk_3.32</span></p>
         
         
         <p id="Bhk_3.33">
            taṃ susthayantaḥ sacivā narendraṃ didhakṣayantaḥ samudūhurārāt<br />
            antyā''hutiṃ hāvayituṃ sa-viprāś cicīṣayanto'dhvara-pātra-jātam.
             <span class="ref">Bhk_3.33</span></p>
         
         
         <p id="Bhk_3.34">
            udakṣipan paṭṭa-dukūla-ketū- navādayan veṇu-mṛdaṅga-kāṃsyam,<br />
            kambūṃś ca tārānadhaman samantāt, tathā''nayan kuṅkuma-candanāni.
             <span class="ref">Bhk_3.34</span></p>
         
         
         <p id="Bhk_3.35">
            śrotrā'kṣi-nāsā-vadanaṃ sa-rukmaṃ kṛtvā'jine prāk-śirasaṃ nidhāya<br />
            sañcitya pātrāṇi yathā-vidhāna- mṛtvig juhāva jvalitaṃ citā'gnim
             <span class="ref">Bhk_3.35</span></p>
         
         
         <p id="Bhk_3.36">
            kṛteṣu piṇḍodaka-sañcayeṣu, hitvā'bhiṣekaṃ prakṛtaṃ prajābhiḥ<br />
            pratyāninīṣur vinayena rāmaṃ prāyādaraṇyaṃ bharataḥ sa-pauraḥ.
             <span class="ref">Bhk_3.36</span></p>
         
         
         <p id="Bhk_3.37">
            śīghrāyamāṇaiḥ kakubho'śnuvānair janaira-panthānamupetya sṛptaiḥ<br />
            śokāda-bhūṣairapi bhūś cakāsā- ñcakāra nāgendra-rathā'śva-miśraiḥ.
             <span class="ref">Bhk_3.37</span></p>
         
         
         <p id="Bhk_3.38">
            uccikyire puṣpa-phalaṃ vanāni, sasnuḥ pit n pipriyurāpagāsu,<br />
            āreṭuritvā pulinānyaśaṅkaṃ, chāyāṃ samāśritya viśaśramuśca.
             <span class="ref">Bhk_3.38</span></p>
         
         
         <p id="Bhk_3.39">
            saṃprāpya tīraṃ tamasā''pagāyā gaṅgā'mbu-samparka-viśuddhi-bhājaḥ<br />
            vigāhituṃ yāmunamabmu puṇyaṃ yayur niruddha-śramavṛttayas te.
             <span class="ref">Bhk_3.39</span></p>
         
         
         <p id="Bhk_3.40">
            īyur bharadvāja-muner niketaṃ, yasmin viśaśrāma sametya rāmaḥ<br />
            cyutā'śanāyaḥ phalavad-vibhūtyā vysyannudanyāṃ śiśiraiḥ payobhiḥ.
             <span class="ref">Bhk_3.40</span></p>
         
         
         <p id="Bhk_3.41">
            vācaṃ-yamān sthaṇḍila-śāyinaś ca yuyukṣamāṇānaniśaṃ mumukṣūn<br />
            adhyāpayantaṃ vinayāt praṇemuḥ padgā bharadvāja-muniḥ sa-śiṣyaṃ.
             <span class="ref">Bhk_3.41</span></p>
         
         
         <p id="Bhk_3.42">
            ātithyamebhyaḥ parinirvivapsoḥ kalpa-drumā yoga-balena pheluḥ,<br />
            dhāma-prathimno mradimā'nvitāni vāsāṃsi ca drāghima-vantyudūhuḥ
             <span class="ref">Bhk_3.42</span></p>
         
         
         <p id="Bhk_3.43">
            ājñāṃ pratīṣur, vinayādupāsthur, jaguḥ sarāgaṃ, nanṛtuḥ sa-hāvam,<br />
            sa-vibhramaṃ nemurudāramucus tilottamā''dyā vanitāśca tasmin.
             <span class="ref">Bhk_3.43</span></p>
         
         
         <p id="Bhk_3.44">
            vastrā'nna-pānaṃ śayanaṃ ca nānā kṛtvā'vakāśe ruci-saṃprakwxlqqptam<br />
            tān prīti-mānāha munis tataḥ sma "nivadhvamādhvaṃ, pibatā'tta śedhvam.
             <span class="ref">Bhk_3.44</span></p>
         
         
         <p id="Bhk_3.45">
            te bhuktavantaḥ su-sukhaṃ vasitvā vāsāṃsyuṣitvā rajanīṃ prabhāte<br />
            drutaṃ samadhvā ratha-vāji-nāgair mandākinīṃ ramya-vanāṃ samīyuḥ.
             <span class="ref">Bhk_3.45</span></p>
         
         
         <p id="Bhk_3.46">
            vaikhānasebhyaḥ śruta-rāma-vārtās tato viśiñjāna-pataktri-saṅgham<br />
            abhraṃ-lihā'graṃ ravi-mārga-bhaṅgam ānaṃhire 'driṃ prati citra-kūṭam.
             <span class="ref">Bhk_3.46</span></p>
         
         
         <p id="Bhk_3.47">
            dṛṣṭvorṇuvānān kakubho balaughān vitatya śārṅgaṃ kavacaṃ pinahya<br />
            tasthau sisaṃgrāmayiṣuḥ śiteṣuḥ saumitrirakṣi-bhruvamujjihānaḥ
             <span class="ref">Bhk_3.47</span></p>
         
         
         <p id="Bhk_3.48">
            śuklottarāsaṅga-bhṛto vi-śastrān pādaiḥ śanairāpatataḥ pra-manyūn<br />
            auhiṣṭa tān vīta-viruddha-buddhīn vivandiṣūn dāśarathiḥ sva-vargyān
             <span class="ref">Bhk_3.48</span></p>
         
         
         <p id="Bhk_3.49">
            sa-mūla-kāṣaṃ cakaṣū rudanto rāmā'ntikaṃ bṛṃhita-manyu-vegāḥ<br />
            āvedayantaḥ kṣiti-pālamuccaiḥ- kāraṃ mṛtaṃ rāma-viyoga-śokāt
             <span class="ref">Bhk_3.49</span></p>
         
         
         <p id="Bhk_3.50">
            ciraṃ ruditvā karuṇaṃ sa-śabdaṃ gotrā'bhidhāyaṃ saritaṃ sametya<br />
            madhye-jalād rāghava-lakṣmaṇābhyāṃ prattaṃ jalaṃ dvyañjalamantike'pām.
             <span class="ref">Bhk_3.50</span></p>
         
         
         <p id="Bhk_3.51">
            "araṇya-yāne su-kare pitā mā prāyuṅkta, rājye bata duṣ-kare tvām,<br />
            mā gāḥ śucaṃ vīra !, bharaṃ vahā 'mum," ābhāṣi rāmeṇa vacaḥ kanīyān.
             <span class="ref">Bhk_3.51</span></p>
         
         
         <p id="Bhk_3.52">
            "kṛtī śrutī vṛddha-mateṣu dhīmāṃs tvaṃ paitṛkaṃ ced vacanaṃ na kuryāḥ,<br />
            vicchidyamāne 'pi kule parasya puṃsaḥ kathaṃ syādiha putra-kāmyā.
             <span class="ref">Bhk_3.52</span></p>
         
         
         <p id="Bhk_3.53">
            asmākamuktaṃ bahu manyase ced, yadīśiṣe tvaṃ na mayi sthite ca,<br />
            jihreṣya-tiṣṭhan yadi tāta-vākye, jahīhi śaṅkāṃ, vraja, śādhi pṛthvīm."
             <span class="ref">Bhk_3.53</span></p>
         
         
         <p id="Bhk_3.54">
            "vṛddhaurasāṃ rājya-dhurāṃ pravoḍhuṃ kathaṃ kanīyānahamutsaheya,<br />
            mā māṃ prayukthāḥ kula-kīrti-lope," prāha sma rāmaṃ bharato'pi dharymam.
             <span class="ref">Bhk_3.54</span></p>
         
         
         <p id="Bhk_3.55">
            "ūrjas-valaṃ hasti-turaṅgametad, amūni ratnāni ca rāja-bhāñji,<br />
            rājanyakaṃ caitadahaṃ kṣitīndras tvayi sthite syāmiti śāntamaitat."
             <span class="ref">Bhk_3.55</span></p>
         
         
         <p id="Bhk_3.56">
            iti nigaditavantaṃ rāghavas taṃ jagāda "vraja bharata ! gṛhītvā pāduke tvaṃ madīye,<br />
            cyuta-nikhila-viśaṅkaḥ pūjyamāno janaughaiḥ sakala-bhuvana-rājyaṃ kārayā 'sman-matena"
             <span class="ref">Bhk_3.56</span></p>
         
         
         
         <p>Bhk_4</p>
         
         <p id="Bhk_4.1">
            nivṛtte bharate dhī-mānatre rāmas tapo-vanam<br />
            prapede, pūjitas tasmin daṇḍakāraṇyamīyivān.
             <span class="ref">Bhk_4.1</span></p>
         
         
         <p id="Bhk_4.2">
            aṭāṭyamāno 'raṇyānīṃ sa-sītaḥ saha-lakṣmaṇaḥ<br />
            balād bubhukṣuṇotkṣipya jahre bhīmena rakṣasā.
             <span class="ref">Bhk_4.2</span></p>
         
         
         <p id="Bhk_4.3">
            avāk-śirasamut-pādaṃ kṛtāntenā 'pi dur-damam<br />
            bhaṅktvā bhujau virādhā''khyaṃ taṃ tau bhuvi nicakhnatuḥ.
             <span class="ref">Bhk_4.3</span></p>
         
         
         <p id="Bhk_4.4">
            āṃhiṣātāṃ raghu-vyāghrau śarabhaṅgā''śramaṃ tataḥ<br />
            adhyāsitaṃ śriyā brāhmyā śaraṇyaṃ śaraṇaiṣiṇām.
             <span class="ref">Bhk_4.4</span></p>
         
         
         <p id="Bhk_4.5">
            puro rāmasya juhavāñcakāra jvalane vapuḥ<br />
            śarabhaṅgaḥ pradiśyā''rāt sutīkṣṇa-muniḥ-ketanam
             <span class="ref">Bhk_4.5</span></p>
         
         
         <p id="Bhk_4.6">
            "yūyaṃ samaiṣyathetyasmi nnāsiṣmahi vayaṃ vane,<br />
            dṛṣṭāḥ stha, svasti vo, yāmaḥ sva-puṇya-vijitāṃ gatim"
             <span class="ref">Bhk_4.6</span></p>
         
         
         <p id="Bhk_4.7">
            tasmin kṛśānu-sād-bhūte sutīkṣṇa-muni-sannidhau<br />
            uvāsa parṇa-śālāyāṃ bhramannaniśamā''śramān,
             <span class="ref">Bhk_4.7</span></p>
         
         
         <p id="Bhk_4.8">
            vaneṣu vāsateyeṣu nivasan parṇa-saṃstaraḥ<br />
            śayyotthāyaṃ mṛgān vidhyannātitheyo vicakrame
             <span class="ref">Bhk_4.8</span></p>
         
         
         <p id="Bhk_4.9">
            ṛg-yajuṣamadhīyānān sāmānyāṃśca samarcayan<br />
            bubhuje deva-sāt-kṛtvā śūlyamukhyaṃ ca hema-vān.
             <span class="ref">Bhk_4.9</span></p>
         
         
         <p id="Bhk_4.10">
            vasānas tantraka-nibhe sarvāṅgīṇe taru-tvacau<br />
            kāṇḍīraḥ khāḍgakaḥ śārṅgī rakṣan viprāṃstanutra-vān
             <span class="ref">Bhk_4.10</span></p>
         
         
         <p id="Bhk_4.11">
            hitvā''śitaṅgavīnāni phalair yeṣvāśitambhavam,<br />
            teṣvasau dandaśūkā'rir vaneśvānabhra nir-bhayaḥ.
             <span class="ref">Bhk_4.11</span></p>
         
         
         <p id="Bhk_4.12">
            vrātīna-vyāla-dīprā'straḥ sutvanaḥ paripūjayan<br />
            parṣadvalān mahā-brahmairāṭa naikaṭikā''śramān.
             <span class="ref">Bhk_4.12</span></p>
         
         
         <p id="Bhk_4.13">
            paredyavyadya pūrvedyuranyedyuś cā'pi cintayan<br />
            vṛddhi-kṣayau munīndrāṇāṃ priyaṃ-bhāvuka-tāmagāt.
             <span class="ref">Bhk_4.13</span></p>
         
         
         <p id="Bhk_4.14">
            ā-tiṣṭhad-gu japan sandhyā prakrāntāmāyatīgavam<br />
            prātastarāṃ patatribhyaḥ prabuddhaḥ praṇaman ravim.
             <span class="ref">Bhk_4.14</span></p>
         
         
         <p id="Bhk_4.15">
            dadṛśe parṇa-śālāyāṃ rākṣasyā 'bhīkayā 'tha saḥ,<br />
            bhāryoḍhaṃ tamavajñāya tasthe saumitraye'sakau.
             <span class="ref">Bhk_4.15</span></p>
         
         
         <p id="Bhk_4.16">
            dadhānā vali-bhaṃ madhyaṃ karṇa-jāha-vilocanā<br />
            vāka-tvacenā'ti-sarveṇa candra-lekheva pakṣatau
             <span class="ref">Bhk_4.16</span></p>
         
         
         <p id="Bhk_4.17">
            su-pād dvi-rad-nāsorūr mṛdu-pāṇi-talā'ṅguliḥ<br />
            prathimānaṃ dadhānena jaghanena ghanena sā
             <span class="ref">Bhk_4.17</span></p>
         
         
         <p id="Bhk_4.18">
            un-nasaṃ dadhatī vaktraṃ śuddha-dal-lola-kuṇḍalam<br />
            kurvāṇā paśyataḥ śaṃyūn sragviṇī su-hasā''nanā
             <span class="ref">Bhk_4.18</span></p>
         
         
         <p id="Bhk_4.19">
            prāpya cañcūryamāṇā patīyantī raghūttamam<br />
            anukā prārthayāñcakre priyā-kartuṃ priyaṃ-vadā.
             <span class="ref">Bhk_4.19</span></p>
         
         
         <p id="Bhk_4.20">
            "saumitre ! māmupāyaṃsthāḥ kamrāmicchur vaśaṃ-vadām<br />
            tvad-bhogīnāṃ saha-carīma-śaṅkaḥ puruṣā''yuṣam."
             <span class="ref">Bhk_4.20</span></p>
         
         
         <p id="Bhk_4.21">
            tāmuvāca sa-"gauṣṭhīne vane strī-puṃsa-bhīṣaṇe<br />
            a-sūryaṃ-paśya-rūpā tvaṃ kima-bhīrurarāryase.
             <span class="ref">Bhk_4.21</span></p>
         
         
         <p id="Bhk_4.22">
            mānuṣānabhilaṣyantī rociṣṇur divya-dharmiṇī<br />
            tvamapsarāyamāṇeha sva-tantrā kathamañcasi.
             <span class="ref">Bhk_4.22</span></p>
         
         
         <p id="Bhk_4.23">
            ugraṃ-paśyā''kulo 'raṇye śālīna-tva-vivarjitā<br />
            kāmuka-prārthanā-paṭvī pativatnī kathaṃ na vā.
             <span class="ref">Bhk_4.23</span></p>
         
         
         <p id="Bhk_4.24">
            rāghavaṃ parṇa-śālāyāmicchā 'nurahasaṃ patim,<br />
            yaḥ svāmī mama kāntā-vānaupakarṇika-locanaḥ
             <span class="ref">Bhk_4.24</span></p>
         
         
         <p id="Bhk_4.25">
            vapuś cāndanikaṃ yasya, kārṇaveṣṭakikaṃ mukham,<br />
            saṃgrāme sarva-karmīṇau pāṇī yasyaupajānukau.
             <span class="ref">Bhk_4.25</span></p>
         
         
         <p id="Bhk_4.26">
            baddho dur-bala-rakṣā'rthamasir yenopanīvikaḥ,<br />
            yaś cāpamāśmana-prakhyaṃ seṣuṃ dhatte'nya-dur-vaham.
             <span class="ref">Bhk_4.26</span></p>
         
         
         <p id="Bhk_4.27">
            jetā yajña-druhāṃ saṃkhye dharma-santāna-sūr vane<br />
            prāpya dāra-gavānāṃ yaḥ munīnāma-bhayaṃ sadā"
             <span class="ref">Bhk_4.27</span></p>
         
         
         <p id="Bhk_4.28">
            tato vāvṛtyamānā 'sau rāma-śālāṃ nyavikṣata,<br />
            "māmupāyaṃsta rāme"ti vadantī sā''daraṃ vacaḥ
             <span class="ref">Bhk_4.28</span></p>
         
         
         <p id="Bhk_4.29">
            "a-strīko 'sāvahaṃ strī-mān, sa puṣyati-tarāṃ tava<br />
            patir"ityabravīd rāmas"tameva vraja, mā mucaḥ."
             <span class="ref">Bhk_4.29</span></p>
         
         
         <p id="Bhk_4.30">
            lakṣmaṇaṃ 'sā vṛṣasyantī mahokṣaṃ gaurivā 'gamat<br />
            manmathā''yudha-sampāta-vyathyamāna-matiḥ punaḥ.
             <span class="ref">Bhk_4.30</span></p>
         
         
         <p id="Bhk_4.31">
            tasyāḥ sāsadyamānāyā lolūyā-vān raghūttamaḥ<br />
            asiṃ kaukṣeyamudyamya cakārā'pa-nasaṃ mukham.
             <span class="ref">Bhk_4.31</span></p>
         
         
         <p id="Bhk_4.32">
            "ahaṃ śūrpa-ṇakhā nāmnā nūnaṃ nā 'jñāyiṣi tvayā,<br />
            daṇḍo 'yaṃ kṣetriyo yena mayyapātī"ti sā 'bravīt.
             <span class="ref">Bhk_4.32</span></p>
         
         
         <p id="Bhk_4.33">
            paryaśāpsīd divi-ṣṭhā 'sau saṃdarśya bhaya-daṃ vapuḥ<br />
            apisphavac ca bandhūnāṃ ninaṅkṣur vikramaṃ muhuḥ
             <span class="ref">Bhk_4.33</span></p>
         
         
         <p id="Bhk_4.34">
            khara-dūṣaṇayor bhrātroḥ paryadeviṣṭa sā puraḥ,<br />
            vijigrāhayiṣū rāmaṃ daṇḍakāraṇya-vāsinoḥ
             <span class="ref">Bhk_4.34</span></p>
         
         
         <p id="Bhk_4.35">
            "kṛte saubhāgineyasya bharatasya vivāsitau<br />
            pitrā daurbhāgineyau yau, paśyataṃ ceṣṭitaṃ tayoḥ.
             <span class="ref">Bhk_4.35</span></p>
         
         
         <p id="Bhk_4.36">
            mama rāvaṇa-nāthāyā bhaginyā yuvayoḥ punaḥ<br />
            ayaṃ tāpasakād dhvaṃsaḥ, kṣamadhvaṃ, yadi vaḥ kṣamam.
             <span class="ref">Bhk_4.36</span></p>
         
         
         <p id="Bhk_4.37">
            a-saṃskṛtrima-saṃvyānāvanuptrima-phalāśinau<br />
            a-bhṛtrima-parīvārau paryabhūtāṃ tathāpi mām."
             <span class="ref">Bhk_4.37</span></p>
         
         
         <p id="Bhk_4.38">
            "śvaḥśreyasamavāptāsi" bhrātṛbhyāṃ pratyabhāṇi sā<br />
            prāṇivas tava mānā'rthaṃ, vrajā''śvasihi, mā rudaḥ.
             <span class="ref">Bhk_4.38</span></p>
         
         
         <p id="Bhk_4.39">
            jakṣimo 'naparādhe'pi narān naktaṃ-divaṃ vayam,<br />
            kutas-tyaṃ bhīru ! yat tebhyo druhyadbhyo 'pi kṣamāmahe."
             <span class="ref">Bhk_4.39</span></p>
         
         
         <p id="Bhk_4.40">
            tau caturdaśa-sāhasrabalau niryayatus tataḥ<br />
            pāraśvadhika-dhānuṣka-śāktika-prāsikā'nvitau.
             <span class="ref">Bhk_4.40</span></p>
         
         
         <p id="Bhk_4.41">
            atha sampatato bhīmān viśikhai rāma-lakṣmaṇau<br />
            bahu-mūrdhno dvi-mūrdhāṃśca tri-mūrdhāś cā 'hatāṃ mṛdhe.
             <span class="ref">Bhk_4.41</span></p>
         
         
         <p id="Bhk_4.42">
            tair vṛkṇa-rugṇa-sambhugna-kṣuṇṇa-bhinna-vipanna-kaiḥ.<br />
            nimagnodvigna-saṃhrīṇaiḥ papre dīnaiś ca medinī.
             <span class="ref">Bhk_4.42</span></p>
         
         
         <p id="Bhk_4.43">
            ke-cid vepathumāseduranye davathumuttamam,<br />
            sa-raktaṃ vamathuṃ kecid, bhrājathuṃ na ca ke-cana.
             <span class="ref">Bhk_4.43</span></p>
         
         
         <p id="Bhk_4.44">
            mṛgayumiva mṛgo 'tha dakṣiṇermā, diśamiva dāha-vatīṃ marāvudanyan,<br />
            raghu-tanayamupāyayau tri-mūrdho, viśabhṛdivogra-mukhaṃ patatri-rājam,
             <span class="ref">Bhk_4.44</span></p>
         
         
         <p id="Bhk_4.45">
            śita-viśikha-nikṛttakṛtsna-vaktraḥ kṣiti-bhṛdiva kṣiti-kampa-kīrṇa-śṛṅgaḥ<br />
            bhayamupanidadhe sa rākṣasānām a-khila-kula-kṣaya-pūrva-liṅga-tulyaḥ.
             <span class="ref">Bhk_4.45</span></p>
         
         
         
         <p>Bhk_5</p>
         
         <p id="Bhk_5.1">
            nirākariṣṇū vartiṣṇū vardhiṣṇū parato raṇam<br />
            utpatiṣṇū sahiṣṇū ca ceratuḥ khara-dūṣaṇau.
             <span class="ref">Bhk_5.1</span></p>
         
         
         <p id="Bhk_5.2">
            tau khaḍga-musala-prāsa-cakra-bāṇa-gadā-karau<br />
            akārṣṭāmāyudha-cchāyaṃ rajaḥ-santamase raṇe.
             <span class="ref">Bhk_5.2</span></p>
         
         
         <p id="Bhk_5.3">
            atha tīkṣṇā''yasair bānairadhi-marma raghūttamau<br />
            vyādhaṃ vyādhama-mūḍhau tau yama-sāc-cakratur dviṣau.
             <span class="ref">Bhk_5.3</span></p>
         
         
         <p id="Bhk_5.4">
            hata-bandhur jagāmā 'sau tataḥ śūrpa-ṇakhā vanāt<br />
            pāre-samudraṃ laṅkāyāṃ vasantaṃ rāvaṇāṃ patim.
             <span class="ref">Bhk_5.4</span></p>
         
         
         <p id="Bhk_5.5">
            saṃprāpya rākṣasa-sabhaṃ cakranda krodha-vihvalā,<br />
            nāma-grāmamarodīt sā bhrātarau rāvaṇā'ntike.
             <span class="ref">Bhk_5.5</span></p>
         
         
         <p id="Bhk_5.6">
            "daṇḍakānadhyavāttāṃ yau vīra ! rakṣaḥ-prakāṇḍakau,<br />
            nṛbhyāṃ saṃkhye'kṛśātāṃ tau sa-bhṛtyau bhūmi-vardhnau.
             <span class="ref">Bhk_5.6</span></p>
         
         
         <p id="Bhk_5.7">
            vigrahas tava śakreṇa bṛhaspati-purodhasā<br />
            sārdhaṃ kumāra-senānyā, śūnyaś cā'sīti ko nayaḥ
             <span class="ref">Bhk_5.7</span></p>
         
         
         <p id="Bhk_5.8">
            yadyahaṃ nātha ! nā 'yāsyaṃ vi-nāsā hata-bāndhavā,<br />
            nā 'jñāsyas tvamidaṃ sarvaṃ pramādyaṃś cāra-dur-balaḥ.
             <span class="ref">Bhk_5.8</span></p>
         
         
         <p id="Bhk_5.9">
            kariṣyamāṇaṃ vijñeyaṃ kāryaṃ, kiṃ nu kṛtaṃ paraiḥ,<br />
            apakāre kṛte 'pyajño vijigīṣur na vā bhavān.
             <span class="ref">Bhk_5.9</span></p>
         
         
         <p id="Bhk_5.10">
            vṛtas tvaṃ pātre-samitaiḥ khaṭvā''rūḍhaḥ pramāda-vān<br />
            pāna-śauṇḍaḥ śriyaṃ netā nā 'tyantīna-tvamunmanāḥ
             <span class="ref">Bhk_5.10</span></p>
         
         
         <p id="Bhk_5.11">
            adhvareṣvagnicitvatsu somasutvata āśramān<br />
            attuṃ mahendriyaṃ bhāgameti duścyavano 'dhunā,
             <span class="ref">Bhk_5.11</span></p>
         
         
         <p id="Bhk_5.12">
            āmikṣīyaṃ dadhi-kṣīraṃ puroḍāśyaṃ tathauṣadham<br />
            havir haiyaṅgavīnaṃ ca nā'pyupaghnanti rākṣasāḥ
             <span class="ref">Bhk_5.12</span></p>
         
         
         <p id="Bhk_5.13">
            yuva-jānir dhanuś-pāṇir bhūmi-ṣṭhaḥ kha-vicāriṇaḥ<br />
            rāmo yajña-druho hanti kāla-kalpa-śilīmukhaḥ
             <span class="ref">Bhk_5.13</span></p>
         
         
         <p id="Bhk_5.14">
            māṃsānyoṣṭhā'valopyāni sādhanīyāni devatāḥ<br />
            aśnanti, rāmād rakṣāṃsi bibhyaśruvate diśaḥ
             <span class="ref">Bhk_5.14</span></p>
         
         
         <p id="Bhk_5.15">
            kuru buddhiṃ kuśā'griyāmanukāmīna-tāṃ tyaja,<br />
            lakṣmīṃ paramparīṇāṃ tvaṃ putra-pautrīṇa-tāṃ naya.
             <span class="ref">Bhk_5.15</span></p>
         
         
         <p id="Bhk_5.16">
            sahāya-vanta udyuktā bahavo nipuṇāś ca yām<br />
            śriyamāśāsate, lolāṃ tāṃ haste-kṛtya mā śvasīḥ
             <span class="ref">Bhk_5.16</span></p>
         
         
         <p id="Bhk_5.17">
            lakṣmīḥ puṃ-yogamāśaṃsuḥ kulaṭeva kutūhalāt<br />
            antike 'pi sthitā patyuś chalenā'nyaṃ nirīkṣate.
             <span class="ref">Bhk_5.17</span></p>
         
         
         <p id="Bhk_5.18">
            yoṣid-vṛndārikā tasya dayitā haṃsa-gāminī<br />
            dūrvā-kāṇḍamiva śyāmā nyagrodha-parimaṇḍalā.
             <span class="ref">Bhk_5.18</span></p>
         
         
         <p id="Bhk_5.19">
            nā''syaṃ paśyati yas tasyā, niṃste danta-cchadaṃ na vā,<br />
            saṃśṛṇoti na coktāni, mithyā''sau nihitendriyaḥ.
             <span class="ref">Bhk_5.19</span></p>
         
         
         <p id="Bhk_5.20">
            sāro 'sāvindriyā'rthānāṃ, yasyā 'sau tasya nandathuḥ,<br />
            talpe kāntā'ntaraiḥ sārdhaṃ manye 'haṃ dhiṅ nimajjathum.
             <span class="ref">Bhk_5.20</span></p>
         
         
         <p id="Bhk_5.21">
            na taṃ paśyāmi, yasyā 'sau bhaven nodejayā mateḥ<br />
            trailokyenā'pi vindas tvaṃ tāṃ krītvā sukṛtī bhava.
             <span class="ref">Bhk_5.21</span></p>
         
         
         <p id="Bhk_5.22">
            naivendrāṇī, na rudrāṇī, na mānavī na rohiṇī,<br />
            varuṇānī na, nā 'gnāyī tasyāḥ sīmantinī samā."
             <span class="ref">Bhk_5.22</span></p>
         
         
         <p id="Bhk_5.23">
            pratyūce rākṣasendras tām "āśvasihi, bibheṣi kim,<br />
            tyaja naktañcari ! kṣobhaṃ, vācāṭe ! rāvaṇo hyaham.
             <span class="ref">Bhk_5.23</span></p>
         
         
         <p id="Bhk_5.24">
            māmupāsta didṛkṣā-vān yāṣṭīka-vyāhato hariḥ<br />
            ājñā-lābhonmukho dūrāt kākṣeṇā 'nādarekṣitaḥ
             <span class="ref">Bhk_5.24</span></p>
         
         
         <p id="Bhk_5.25">
            virugṇo-dagra-ghārā'gnaḥ kuliśo mama vakṣasi<br />
            a-bhinnaṃ śata-dhā ''tmānaṃ manyate balinaṃ balī.
             <span class="ref">Bhk_5.25</span></p>
         
         
         <p id="Bhk_5.26">
            kṛtvā laṅkādrumā''lānamahamairāvataṃ gajam<br />
            bandhane 'nupayogi-tvān nataṃ tṛṇa-vadatyajam.
             <span class="ref">Bhk_5.26</span></p>
         
         
         <p id="Bhk_5.27">
            āhopuruṣikāṃ paśya mama, sad-ratna-kānti-bhiḥ<br />
            dhvastā'ndhakāre 'pi pure pūrṇendoḥ sannidhiḥ sadā.
             <span class="ref">Bhk_5.27</span></p>
         
         
         <p id="Bhk_5.28">
            hṛta-ratnaś cyutodyogo rakṣobhyaḥ kara-do divi<br />
            pūtakratāyīmabhyeti sa-trapaḥ kiṃ na gotra-bhit.
             <span class="ref">Bhk_5.28</span></p>
         
         
         <p id="Bhk_5.29">
            a-tulya-mahasā sārdhaṃ rāmeṇa mama vigrahaḥ<br />
            trapā-karas, tathāpyeṣa yatiṣye tad-vinigrahe."
             <span class="ref">Bhk_5.29</span></p>
         
         
         <p id="Bhk_5.30">
            utpatya khaṃ daśa-grīvo mano-yāyī śitā'stra-bhṛt<br />
            samudra-savidhā''vāsaṃ mārīcaṃ prati cakrame.
             <span class="ref">Bhk_5.30</span></p>
         
         
         <p id="Bhk_5.31">
            sampatya tat-sanīḍe-sau taṃ vṛttāntamaṣiṣravat,<br />
            trasnunā'tha śrutā'rthena tenā'gādi daśā''nanaḥ.
             <span class="ref">Bhk_5.31</span></p>
         
         
         <p id="Bhk_5.32">
            "antardhatsva raghu-vyāghrāt tasmāt tvaṃ rākṣaseśvara !,<br />
            yo raṇne durupasthāno hasta-rodhaṃ dadhad dhanuḥ,
             <span class="ref">Bhk_5.32</span></p>
         
         
         <p id="Bhk_5.33">
            bhavantaṃ kārtavīryo yo hīna-sandhimacīkarat,<br />
            jigāya tasya hantāraṃ sa rāmaḥ sārvalaukikam.
             <span class="ref">Bhk_5.33</span></p>
         
         
         <p id="Bhk_5.34">
            yamā''sya-dṛśvarī tasya tāḍakā vetti vikramam.<br />
            śūraṃ-manyo raṇāc cā'haṃ nirastaḥ siṃha-nardinā.
             <span class="ref">Bhk_5.34</span></p>
         
         
         <p id="Bhk_5.35">
            na tvaṃ tenā 'nvabhāviṣṭhā, nā 'nvabhāvi tvayā 'pyasau,<br />
            anubhūto mayā cā 'sau, tena cā 'nvabhaviṣyaham,
             <span class="ref">Bhk_5.35</span></p>
         
         
         <p id="Bhk_5.36">
            adhyaṅ śastra-bhṛtāṃ rāmo, nyañcas taṃ prāpya mad-vidhāḥ,<br />
            sa kanyā-śulkamabhanaṅ mithilāyāṃ makhe dhanuḥ
             <span class="ref">Bhk_5.36</span></p>
         
         
         <p id="Bhk_5.37">
            saṃ-vittaḥ saha-yudhvānau tac-chaktiṃ khara-dūṣaṇau,<br />
            yajvānaś ca sa-sutvāno, yānagopīn makheṣu saḥ.
             <span class="ref">Bhk_5.37</span></p>
         
         
         <p id="Bhk_5.38">
            sukha-jātaḥ surā-pīto nṛ-jagdho mālya-dhārayaḥ<br />
            adhi-laṅkaṃ striyo dīvya, mā ''rabdhā bali-vigraham."
             <span class="ref">Bhk_5.38</span></p>
         
         
         <p id="Bhk_5.39">
            taṃbhītaṃ-kāramākruśya rāvaṇaḥ pratyabhāṣata<br />
            "yāta-yāmaṃ vijitavān sa rāmaṃ yadi, kiṃ tataḥ
             <span class="ref">Bhk_5.39</span></p>
         
         
         <p id="Bhk_5.40">
            aghāni tāḍakā tena lajjā-bhaya-vibhūṣaṇā,<br />
            strī-jane yadi tac chlāghyaṃ, dhig lokaṃ kṣudra-mānasam.
             <span class="ref">Bhk_5.40</span></p>
         
         
         <p id="Bhk_5.41">
            yad gehe-nardinamasau śarair bhīrumabhāyayat<br />
            ku-brahma-yajña-ke rāmo bhavantaṃ, pauruṣaṃ na tat.
             <span class="ref">Bhk_5.41</span></p>
         
         
         <p id="Bhk_5.42">
            cira-kāloṣitaṃ jīrṇaṃ kīṭa-niṣkuṣitaṃ dhanuḥ<br />
            kiṃ citraṃ yadi rāmeṇa bhagnaṃ kṣatriya-kā'ntike.
             <span class="ref">Bhk_5.42</span></p>
         
         
         <p id="Bhk_5.43">
            vana-tāpasa-ke vīrau vipakṣe galitā''darau<br />
            kiṃ citraṃ yadi sā'vajñau mamratuḥ khara-dūṣaṇau.
             <span class="ref">Bhk_5.43</span></p>
         
         
         <p id="Bhk_5.44">
            tvaṃ ca bhīruḥ su-durbuddhe ! nityaṃ śaraṇa-kāmyasi,<br />
            guṇāṃś cā'pahnuṣe'smākaṃ, stauṣi śatrūṃś ca naḥ sadā.
             <span class="ref">Bhk_5.44</span></p>
         
         
         <p id="Bhk_5.45">
            śīrṣac-chedyamato'haṃ tvā karomi kṣiti-vardhanam,<br />
            kārayiṣyāmi vā kṛtyaṃ vijighṛkṣur vanaukasau.
             <span class="ref">Bhk_5.45</span></p>
         
         
         <p id="Bhk_5.46">
            tamudyata-niṣātā'siṃ pratyuvāca jijīviṣuḥ<br />
            mārīco 'nunayaṃs trāsād "abhyamitryo bhavāmi te.
             <span class="ref">Bhk_5.46</span></p>
         
         
         <p id="Bhk_5.47">
            harāmi rāma-saumitrī mṛgo bhūtvā mṛga-dyuvau,<br />
            udyogamabhyamitrīṇo yatheṣṭaṃ tvaṃ ca saṃ-tanu."
             <span class="ref">Bhk_5.47</span></p>
         
         
         <p id="Bhk_5.48">
            tataś citrīyamāṇo 'sau hema-ratna-mayo mṛgaḥ<br />
            yathāmukhīnaḥ sītāyāḥ pupluve bahu lobhayan.
             <span class="ref">Bhk_5.48</span></p>
         
         
         <p id="Bhk_5.49">
            tenā 'dudyūṣayad rāmaṃ mṛgeṇa mṛga-locanā<br />
            maithilī vipuloraskaṃ prāvuvūrṣur mṛgā'jinam.
             <span class="ref">Bhk_5.49</span></p>
         
         
         <p id="Bhk_5.50">
            yoga-kṣema-karaṃ kṛtvā sītāyā lakṣmaṇaṃ tataḥ<br />
            mṛgasyā'nupadī rāmo jagāma gaja-vikramaḥ
             <span class="ref">Bhk_5.50</span></p>
         
         
         <p id="Bhk_5.51">
            sthāyaṃ sthāyaṃ kvacid yāntaṃ krāntvā krāntvā sthitaṃ kvacit<br />
            vīkṣamāṇo mṛgaṃ rāmaś citra-vṛttiṃ visiṣmiye.
             <span class="ref">Bhk_5.51</span></p>
         
         
         <p id="Bhk_5.52">
            ciraṃ kliśitvā marmā-vid rāmo vilubhita-plavam<br />
            śabdāyamānamavyātsīt bhaya-daṃ kṣaṇadā-caram.
             <span class="ref">Bhk_5.52</span></p>
         
         
         <p id="Bhk_5.53">
            śrutvā visphūrjathu-prakhyaṃ ninādaṃ paridevinī<br />
            matvā kaṣṭa-śritaṃ rāmaṃ saumitriṃ gantumaijihat.
             <span class="ref">Bhk_5.53</span></p>
         
         
         <p id="Bhk_5.54">
            "eṣa prāvṛṣi-jā'mbho-da- nādī bhrātā virauti te,<br />
            jñāteyaṃ kuru saumitre ! bhayāt trāyasva rāghavam."
             <span class="ref">Bhk_5.54</span></p>
         
         
         <p id="Bhk_5.55">
            "rāma-saṃghuṣitaṃ naitan, mṛgasyaiva vivañciṣoḥ<br />
            rāma-svanita-saṅkāśaḥ svān", ityavadat sa tām.
             <span class="ref">Bhk_5.55</span></p>
         
         
         <p id="Bhk_5.56">
            "āpyāna-skandha-kaṇṭhāṃ'saṃ ruṣitaṃ sahituṃ raṇe<br />
            prorṇuvantaṃ diśo bāṇaiḥ kākutsthaṃ bhīru ! kaḥ kṣamaḥ
             <span class="ref">Bhk_5.56</span></p>
         
         
         <p id="Bhk_5.57">
            dehaṃ bibhnakṣura-strā'gnau mṛgaḥ prāṇair dideviṣan<br />
            jyā-ghṛṣṭa-kaṭhinā'ṅguṣṭhaṃ rāmamāyān mumūrṣayā.
             <span class="ref">Bhk_5.57</span></p>
         
         
         <p id="Bhk_5.58">
            śatrūn bhīṣayamāṇaṃ taṃ rāmaṃ vismāpayeta kaḥ,<br />
            mā sma bhaiṣīs, tvayā 'dyaiva kṛtā'rtho drakṣyate patiḥ"
             <span class="ref">Bhk_5.58</span></p>
         
         
         <p id="Bhk_5.59">
            "yāyās tvamiti kāmo me, gantumutsahase na ca,<br />
            icchuḥ kāmayituṃ tvaṃ mām", ityasau jagade tayā.
             <span class="ref">Bhk_5.59</span></p>
         
         
         <p id="Bhk_5.60">
            mṛṣodyaṃ pravadantīṃ tāṃ satya-vadyo raghūttamaḥ<br />
            niragāt "śatru-hastaṃ tvaṃ yāsyasī"ti śapan vaśī.
             <span class="ref">Bhk_5.60</span></p>
         
         
         <p id="Bhk_5.61">
            gate tasmin, jala-śuciḥ śuddha-dan rāvaṇaḥ śikhī<br />
            jañjapūko 'kṣa-mālā-vān dhārayo mṛdalābunaḥ
             <span class="ref">Bhk_5.61</span></p>
         
         
         <p id="Bhk_5.62">
            kamaṇḍalu-kapālena śirasā ca mṛjā-vatā<br />
            saṃvastrya lākṣike vastre mātrāḥ saṃbhāṇḍya daṇḍa-vān
             <span class="ref">Bhk_5.62</span></p>
         
         
         <p id="Bhk_5.63">
            adhīyannātma-vid vidyāṃ dhārayan maskari-vratam<br />
            vadan bahvaṅguli-sphoṭaṃ bhrū-kṣepaṃ ca vilokayan
             <span class="ref">Bhk_5.63</span></p>
         
         
         <p id="Bhk_5.64">
            saṃdidarśayiṣuḥ sāma nijuhnūṣuḥ kṣapāṭa-tām<br />
            caṃkramā-vān samāgatya sītāmūce"sukhābhava."
             <span class="ref">Bhk_5.64</span></p>
         
         
         <p id="Bhk_5.65">
            sāyaṃ-tanīṃ tithi-praṇyaḥ paṅkajānāṃ divā-tanīm<br />
            kāntiṃ kāntyā sadā-tanyā hrepayantī śuci-smitā.
             <span class="ref">Bhk_5.65</span></p>
         
         
         <p id="Bhk_5.66">
            kā tvamekākinī bhīru ! niranvaya-jane vane,<br />
            kṣudhyanto 'pyaghasan vyālās tvāma-pālāṃ kathaṃ na vā.
             <span class="ref">Bhk_5.66</span></p>
         
         
         <p id="Bhk_5.67">
            hṛdayaṃ-gama-mūrtis tvaṃ subhagaṃ-bhāvukaṃ vanam<br />
            kurvāṇā bhīmamapyetad vadā 'bhyaiḥ kena hetunā.
             <span class="ref">Bhk_5.67</span></p>
         
         
         <p id="Bhk_5.68">
            sukṛtaṃ priya-kārī tvaṃ kaṃ harasyupatiṣṭhase,<br />
            puṇya-kṛc cāṭu-kāras te kiṅkaraḥ surateṣu kaḥ.
             <span class="ref">Bhk_5.68</span></p>
         
         
         <p id="Bhk_5.69">
            pari-paryudadhe rūpamā-dyu-lokāc ca dur-labham.<br />
            bhāvatkaṃ dṛṣṭavatsvetadasmāsvadhi su-jīvitam.
             <span class="ref">Bhk_5.69</span></p>
         
         
         <p id="Bhk_5.70">
            āpīta-madhukā bhṛṅgaiḥ sudivevā'ravindinī<br />
            sat-parimala-lakṣmīkā nā '-puṃskā'sīti me matiḥ.
             <span class="ref">Bhk_5.70</span></p>
         
         
         <p id="Bhk_5.71">
            mithyaiva śrīḥ śriyaṃ-manyā, śrīman-manyo mṛṣā hariḥ,<br />
            sākṣāt-kṛtyā'bhimanye'haṃ tvāṃ harantīṃ śriyaṃ śriyaḥ
             <span class="ref">Bhk_5.71</span></p>
         
         
         <p id="Bhk_5.72">
            nodakaṇṭhiṣyatā 'tyarthaṃ, tvāmaikṣiṣyata cet smaraḥ,<br />
            khelāyannaniśaṃ nāpi sajūḥ-kṛtya ratiṃ vaset,
             <span class="ref">Bhk_5.72</span></p>
         
         
         <p id="Bhk_5.73">
            valgūyantīṃ vilokya tvāṃ strī na mantūyatīha kā,<br />
            kāntiṃ nā'bhimanāyeta ko vā sthāṇu-samo 'pi te.
             <span class="ref">Bhk_5.73</span></p>
         
         
         <p id="Bhk_5.74">
            duḥkhāyate janaḥ sarvāh, sa evaikaḥ sukhāyate,<br />
            yasyotsukāyamānā tvaṃ na pratīpāyase'ntike.
             <span class="ref">Bhk_5.74</span></p>
         
         
         <p id="Bhk_5.75">
            kaḥ. paṇḍitāyamānas tvā- mādāyā''miṣa-sannibhām<br />
            trasyan vairāyamāṇebhyaḥ śūnyamanvavasad vanam."
             <span class="ref">Bhk_5.75</span></p>
         
         
         <p id="Bhk_5.76">
            ojāyamānā tasyā 'rdhyaṃ praṇīya janakā''tmajā<br />
            uvāca daśamūrdhānaṃ sā''darā gadgadaṃ vacaḥ
             <span class="ref">Bhk_5.76</span></p>
         
         
         <p id="Bhk_5.77">
            "mahā-kulīna aikṣvāke vaṃśe dāśarathir mama<br />
            pituḥ priyaṃ-karo bhartā kṣemaṃ-kāras tapasvinām.
             <span class="ref">Bhk_5.77</span></p>
         
         
         <p id="Bhk_5.78">
            nihantā vaira-kārāṇāṃ satāṃ bahu-karaḥ sadā<br />
            pāraśvadhika-rāmasya śakteranta-karo raṇe
             <span class="ref">Bhk_5.78</span></p>
         
         
         <p id="Bhk_5.79">
            adhvareṣviṣṭināṃ pātā pūrtī karmasu sarvadā<br />
            pitur niyogād rāja-tvaṃ hitvā yo'bhyāgamad vanam
             <span class="ref">Bhk_5.79</span></p>
         
         
         <p id="Bhk_5.80">
            pitatri-kroṣṭu-juṣṭāni rakṣāṃsi bhaya-de vane<br />
            yasya bāṇa-nikṛttāni śreṇī-bhūtāni śerate.
             <span class="ref">Bhk_5.80</span></p>
         
         
         <p id="Bhk_5.81">
            dīvyamānaṃ śitān bāṇānasyamānaṃ mahā-gadāḥ<br />
            nighnānaṃ śātravān rāmaṃ kathaṃ tvaṃ nā'vagacchasi.
             <span class="ref">Bhk_5.81</span></p>
         
         
         <p id="Bhk_5.82">
            bhrātari nyasya yāto māṃ mṛgāvin mṛgayāmasau,<br />
            eṣituṃ preṣito yāto mayā tasyā 'nu-jo vanam
             <span class="ref">Bhk_5.82</span></p>
         
         
         <p id="Bhk_5.83">
            athā ''yasyan kaṣāyā'kṣaḥ syanna-sveda-kaṇolbaṇaḥ<br />
            saṃdarṣitā''ntarākūtas tāmavādīd daśānanaḥ,
             <span class="ref">Bhk_5.83</span></p>
         
         
         <p id="Bhk_5.84">
            "kṛte kāniṣṭhineyasya jyaiṣṭhineyaṃ vivāsitam<br />
            ko nagna-muṣita-prakhyaṃ bahu manyeta rāghavam.
             <span class="ref">Bhk_5.84</span></p>
         
         
         <p id="Bhk_5.85">
            rākṣasān baṭu-yajñeṣu piṇḍī-śūrān nirastavān<br />
            yadyasau kūpa-māṇḍūki ! tavaitāvati kaḥ smayaḥ
             <span class="ref">Bhk_5.85</span></p>
         
         
         <p id="Bhk_5.86">
            mat-parākrama-saṃkṣipta-rājya-bhoga-paricchadaḥ<br />
            yuktaṃ mamaiva kiṃ vaktuṃ daridrāti yathā hariḥ
             <span class="ref">Bhk_5.86</span></p>
         
         
         <p id="Bhk_5.87">
            nir-laṅko vimadaḥ svāmī dhanānāṃ hṛta-puṣpakaḥ<br />
            adhyāste 'ntar-giraṃ yasmāt, kas tan nā 'vaiti kāraṇam.
             <span class="ref">Bhk_5.87</span></p>
         
         
         <p id="Bhk_5.88">
            bhinna-nauka iva dhyāyan mat-to bibhyad yamaḥ svayam<br />
            kṛṣṇi-mānaṃ dadhānena mukhenā ''ste nirudyatiḥ
             <span class="ref">Bhk_5.88</span></p>
         
         
         <p id="Bhk_5.89">
            samudropatyakā haimī parvatā'dhityakā purī<br />
            ratna-pārāyaṇaṃ nāmnā laṅketi mama maithili !
             <span class="ref">Bhk_5.89</span></p>
         
         
         <p id="Bhk_5.90">
            āvāse sikta-saṃmṛṣṭe gandhais tvaṃ lipta-vāsitā<br />
            ārpitoru-sugandhi-srak tasyāṃ vasa mayā saha.
             <span class="ref">Bhk_5.90</span></p>
         
         
         <p id="Bhk_5.91">
            saṃgaccha pauṃsni ! straiṇaṃ māṃ yuvānaṃ taruṇī śubhe !<br />
            rāghavaḥ proṣya-pāpīyān, jahīhi tama-kiṃ-canam.
             <span class="ref">Bhk_5.91</span></p>
         
         
         <p id="Bhk_5.92">
            aśnīta-pibatīyantī prasitā smara-karmaṇi<br />
            vaśe-kṛtya daśa-grīvaṃ modasva vara-mandire.
             <span class="ref">Bhk_5.92</span></p>
         
         
         <p id="Bhk_5.93">
            mā sma bhūr grāhiṇī bhīru ! gantumutsāhinī bhava,<br />
            udbhāsinī ca bhūtvā me vakṣaḥsaṃmārdinī bhava."
             <span class="ref">Bhk_5.93</span></p>
         
         
         <p id="Bhk_5.94">
            tāṃ prātikūlikīṃ matvā jihīrṣur bhīma-vigrahaḥ<br />
            bāhūpapīḍamāśliṣya jagāhe dyāṃ niśā-caraḥ
             <span class="ref">Bhk_5.94</span></p>
         
         
         <p id="Bhk_5.95">
            trasyantīṃ tāṃ samādāya yato rātriṃ-carā''layam<br />
            tūṣṇīṃ-bhūya bhayādāsāṃcakrire mṛgapakṣiṇaḥ
             <span class="ref">Bhk_5.95</span></p>
         
         
         <p id="Bhk_5.96">
            uccai rārasyamānāṃ tāṃ kṛpaṇāṃ rāma-lakṣmaṇau<br />
            jaṭāyuḥ prāpa pakṣīndraḥ paruṣaṃ rāvaṇaṃ vadan.
             <span class="ref">Bhk_5.96</span></p>
         
         
         <p>iti prakīrṇa-kāṇḍaḥ prathamaḥ samāptaḥ</p>
         
         
         <p>ataḥ paramadhikāra-kāṇḍam</p>
         
         <p id="Bhk_5.97">
            "dviṣan ! vane-carā'gryāṇāṃ tvamādāya-caro vane<br />
            agre-saro jaghanyānāṃ mā bhūḥ pūrva-saro mama.
             <span class="ref">Bhk_5.97</span></p>
         
         
         <p id="Bhk_5.98">
            yaśas-kara-samācāraṃ khyātaṃ bhūvi dayā-karam<br />
            piturvākya-karaṃ rāmaṃ dhik tvāṃ dunvantama-trapam
             <span class="ref">Bhk_5.98</span></p>
         
         
         <p id="Bhk_5.99">
            ahamanta-karo nūnaṃ dhvāntasyeva divā-karaḥ<br />
            tava rākṣasa ! rāmasya neyaḥ karma-karopamaḥ
             <span class="ref">Bhk_5.99</span></p>
         
         
         <p id="Bhk_5.100">
            satāmaruṣ-karaṃ pakṣī vaira-kāraṃ narā'śinam<br />
            hantuṃ kalaha-kāro'sau śabda-kāraḥ papāta kham.
             <span class="ref">Bhk_5.100</span></p>
         
         
         
         <p>ataḥ paraṃ prakīrṇakāḥ</p>
         
         <p id="Bhk_5.101">
            dhunvan sarva-pathīnaṃ khe vitānaṃ pakṣayorasau<br />
            māṃsa-śoṇita-saṃdarśaṃ tuṇḍa-ghātamayudhyata.
             <span class="ref">Bhk_5.101</span></p>
         
         
         <p id="Bhk_5.102">
            na bibhāya, na jihrāya, na caklāma, na vivyathe<br />
            āghnāno vidhyamāno vā raṇān nivavṛte na ca.
             <span class="ref">Bhk_5.102</span></p>
         
         
         <p id="Bhk_5.103">
            piśāca-mukha-dhaureyaṃ sa-cchatra-kavacaṃ ratham<br />
            yudhi kad-ratha-vad bhīmaṃbabhañja dhvaja-śālinam
             <span class="ref">Bhk_5.103</span></p>
         
         
         
         <p>ataḥ paraṃ āmadhikāraḥ</p>
         
         <p id="Bhk_5.104">
            saṃtrāsayāṃcakārā'riṃ, surān piprāya paśyataḥ,<br />
            sa tyājayāṃcakārā'riṃ sītāṃ viṃśati-bāhunā.
             <span class="ref">Bhk_5.104</span></p>
         
         
         <p id="Bhk_5.105">
            a-sīto rāvaṇaḥ kāsāṃcakre śastrair nirākulaḥ,<br />
            bhūyas taṃ bhedikāṃcakre nakha-tuṇḍā''yudhaḥ kha-gaḥ.
             <span class="ref">Bhk_5.105</span></p>
         
         
         <p id="Bhk_5.106">
            hantuṃ krodha-vaśādīhāṃcakrāte tau paraspasam,<br />
            na vā palāyāṃcakre vir dayāṃcakre na rākṣasaḥ.
             <span class="ref">Bhk_5.106</span></p>
         
         
         <p id="Bhk_5.107">
            upāsāṃcakrire draṣṭuṃ deva-gandharva-kinnarāḥ,<br />
            chalena pakṣau lolūyāṃcakre kravyāt patatriṇaḥ
             <span class="ref">Bhk_5.107</span></p>
         
         
         <p id="Bhk_5.108">
            praluṭhitamavanau vilokya kṛttaṃ daśa-vadanaḥ kha-carottamaṃ prahṛṣyan<br />
            ratha-varamadhiruhya bhīma-dhuryaṃ sva-puramagāt parigṛhya rāma-kāntām.
             <span class="ref">Bhk_5.108</span></p>
         
         
         
         <p>Bhk_6</p>
         
         <p id="Bhk_6.1">
            oṣāṃcakāra kāmā'gnir daśā-vaktramahar-niśam.<br />
            vidāṃcakāra vaidehīṃ rāmādanya-nirutsukām.
             <span class="ref">Bhk_6.1</span></p>
         
         
         <p id="Bhk_6.2">
            prajāgarāṃcakārārerīhāsvaniśamādarāt,<br />
            prabibhayāṃcakārā 'sau kākutsthādabhiśaṅkitaḥ.
             <span class="ref">Bhk_6.2</span></p>
         
         
         <p id="Bhk_6.3">
            na jihrayāṃcakārā 'tha sītāmabhyartha tarjitaḥ.<br />
            nāpyūrjāṃ bibharāmāsa vaidehyāṃ prasito bhṛśam.
             <span class="ref">Bhk_6.3</span></p>
         
         
         <p id="Bhk_6.4">
            vidāṃkurvantu rāmasya vṛttamityavadat svakān,<br />
            rakṣāṃsi rakṣituṃ sītāmāśiṣac ca prayatnavān.
             <span class="ref">Bhk_6.4</span></p>
         
         
         
         <p>atha prakīrṇakāḥ</p>
         
         <p id="Bhk_6.5">
            rāmo 'pi hata-mārīco nivartsyan khara-nādinaḥ<br />
            kroṣṭūn samaśṛṇot krūrān rasato 'śubha-śaṃsinaḥ
             <span class="ref">Bhk_6.5</span></p>
         
         
         <p id="Bhk_6.6">
            āśaṅkamāno vaidehīṃ khāditāṃ nihatāṃ mṛtām<br />
            sa śatru-ghnasya sodaryaṃ dūrādāyāntamaikṣata.
             <span class="ref">Bhk_6.6</span></p>
         
         
         <p id="Bhk_6.7">
            sītāṃ saumitriṇā tyaktāṃ sadhrīcīṃ trasnumekikāṃ<br />
            vijñāyā 'maṃsta kākutsthaḥ"kṣaye kṣemaṃ sadurlabham."
             <span class="ref">Bhk_6.7</span></p>
         
         
         
         <p>ataḥ paraṃ duhādiḥ</p>
         
         <p id="Bhk_6.8">
            so'pṛcchal lakṣmaṇaṃ sītāṃ yācamānaḥ śivaṃ surān,<br />
            rāmaṃ yathāsthitaṃ sarvaṃ brātā brūte sma vihvalaḥ
             <span class="ref">Bhk_6.8</span></p>
         
         
         <p id="Bhk_6.9">
            saṃdṛśya śaraṇaṃ śūnyaṃ bhikṣamāṇo vanaṃ priyām<br />
            prāṇān duhannivā ''tmānaṃ śokaṃ cittamavārudhat.
             <span class="ref">Bhk_6.9</span></p>
         
         
         <p id="Bhk_6.10">
            "gatā syādavacinvānā kusumānyāśrama-drumān.<br />
            ā yatra tāpasān dharmaṃ sutīkṣṇaḥ śāsti, tatra sā.
             <span class="ref">Bhk_6.10</span></p>
         
         
         
         <p>ataḥ paraṃ prakīrṇakāḥ</p>
         
         <p id="Bhk_6.11">
            āḥ, kaṣṭaṃ, bata, hī-citraṃ, hūṃ, mātar, daivatāni dhik,<br />
            hā pitaḥ !, kvā 'si he su-bhru !," bahvevaṃ vilalāpa saḥ,
             <span class="ref">Bhk_6.11</span></p>
         
         
         <p id="Bhk_6.12">
            ihā ''siṣṭhā 'śayiṣṭeha sā, sa-khelamito 'gamat,<br />
            aglāsīt saṃsmarannitthaṃ maithilyā bharatā'grajaḥ.
             <span class="ref">Bhk_6.12</span></p>
         
         
         <p id="Bhk_6.13">
            "idaṃ naktaṃ-tanaṃ dāma pauṣpametad divā-tanam,<br />
            śucevodbadhya śākhāyāṃ praglāyati tayā vinā,
             <span class="ref">Bhk_6.13</span></p>
         
         
         <p id="Bhk_6.14">
            aikṣiṣmahi muhuḥ suptāṃ yāṃ mṛtā ''śaṅkayā vayam,<br />
            a-kāle durmaramaho, yaj jīvāmas tayā vinā,
             <span class="ref">Bhk_6.14</span></p>
         
         
         <p id="Bhk_6.15">
            a-kṣemaḥ parihāso 'yaṃ. parīkṣāṃ mā kṛthā mama,<br />
            matto mā 'ntirdhathāḥ sīte ! mā raṃsthā jīvitena naḥ,
             <span class="ref">Bhk_6.15</span></p>
         
         
         
         <p>ataḥ paraṃ sijadhikāraḥ</p>
         
         <p id="Bhk_6.16">
            ahaṃ nyavadhiṣaṃ bhīmaṃ rākṣasaṃ krūra vikramam,<br />
            mā ghukṣaḥ patyurātmānaṃ, mā na ślikṣaḥ priyaṃ priye.
             <span class="ref">Bhk_6.16</span></p>
         
         
         <p id="Bhk_6.17">
            mā sma drākṣīr mṛṣā doṣaṃ, bhaktaṃ mā māticikliśaḥ,<br />
            śailaṃ nyaśiśriyad vāmā, nadīṃ, nu pratyadudruvat.
             <span class="ref">Bhk_6.17</span></p>
         
         
         <p id="Bhk_6.18">
            ai vācaṃ dehi. dhairyaṃ nas tava hetorasusruvat.<br />
            tvaṃ no matimivā 'ghāsīr naṣṭā, prāṇānivā'dadhaḥ.
             <span class="ref">Bhk_6.18</span></p>
         
         
         <p id="Bhk_6.19">
            rudato 'śiśvayac cakṣu rāsyaṃ hetos tavā 'śvayīt,<br />
            mriye 'haṃ, māṃ nirāsthaś cen, mā na vocaś cikīrṣitam.
             <span class="ref">Bhk_6.19</span></p>
         
         
         <p id="Bhk_6.20">
            lakṣmaṇā ''cakṣva, yadyākhyat sā kiñcit kopa-kāraṇam,<br />
            doṣe pratisamādhāna majñāte kriyatāṃ katham.
             <span class="ref">Bhk_6.20</span></p>
         
         
         <p id="Bhk_6.21">
            iha sā vyalipad gandhaiḥ, snāntīhā'bhyaṣicaj jalaiḥ,<br />
            ihā 'haṃ draṣṭumāhvaṃ tāṃ," smarannevaṃ mumoha saḥ
             <span class="ref">Bhk_6.21</span></p>
         
         
         <p id="Bhk_6.22">
            tasyā 'lipata śokā'gniḥ svāntaṃ kāṣṭhamiva jvalan,<br />
            aliptevā 'nilaḥ śīto vane taṃ, na tvajihladat.
             <span class="ref">Bhk_6.22</span></p>
         
         
         <p id="Bhk_6.23">
            snānabhyaṣicatā 'mbho 'sau rudan dayitayā vinā<br />
            tathā 'bhyaṣikta vārīṇi pitṛbhyaḥ śoka-mūrcchitaḥ
             <span class="ref">Bhk_6.23</span></p>
         
         
         <p id="Bhk_6.24">
            tathā '' rto 'pi kriyāṃ dharmyāṃ sa kāle nā 'mucat kvacit,<br />
            mahatāṃ hi kriyā nityā chidre naivā 'vasīdati.
             <span class="ref">Bhk_6.24</span></p>
         
         
         <p id="Bhk_6.25">
            āhvāsta sa muhuḥ śūrān, muhurāhvata rākṣasān,<br />
            "eta sītādruhaḥ saṃkhye, pratyartayata rāghavam,
             <span class="ref">Bhk_6.25</span></p>
         
         
         <p id="Bhk_6.26">
            sva-poṣamapuṣad yuṣmān yā pakṣi-mṛga-śāvakāḥ !<br />
            adyutac cendunā sārdhaṃ, tāṃ prabrūta, gatā yataḥ."
             <span class="ref">Bhk_6.26</span></p>
         
         
         <p id="Bhk_6.27">
            girimanvasṛpad rāmo lipsur janaka-saṃbhavām,<br />
            tasminnāyodhanaṃ vṛttaṃ lakṣmaṇāyā'śiṣan mahat
             <span class="ref">Bhk_6.27</span></p>
         
         
         <p id="Bhk_6.28">
            "sītāṃ jighāṃsū saumitre ! rākṣasāvāratāṃ dhruvam,<br />
            idaṃ śoṇitamabhyagraṃ saprahāre 'cyutat tayoḥ.
             <span class="ref">Bhk_6.28</span></p>
         
         
         <p id="Bhk_6.29">
            idaṃ kavacamacyotīt, sā'śvo 'yaṃ cūrṇīto rathaḥ,<br />
            ehyamuṃ girimanveṣṭumavagāhāvahe drutam
             <span class="ref">Bhk_6.29</span></p>
         
         
         <p id="Bhk_6.30">
            manyur manye mamā 'stambhīd, viṣādo 'stabhadudyatim,<br />
            ajārīdiva ca prajñā, balaṃ śokāt tathājarat.
             <span class="ref">Bhk_6.30</span></p>
         
         
         <p id="Bhk_6.31">
            gṛdhrasyehāśvatāṃ pakṣau kṛtau, vīkṣasva lakṣmaṇa !<br />
            jighatsor nūnamāpādi dhvaṃso 'yaṃ tāṃ niśā-carāt."
             <span class="ref">Bhk_6.31</span></p>
         
         
         <p id="Bhk_6.32">
            kruddho 'dīpi raghu-vyāghro, rakta-netro 'jani kṣaṇāt,<br />
            ubodhi duḥsthaṃ trailokyaṃ, dīptairāpūri bhānu-vat.
             <span class="ref">Bhk_6.32</span></p>
         
         
         <p id="Bhk_6.33">
            atāyyasyottamaṃ satvamapyāyi kṛta-kṛtya-vat,<br />
            upācāyiṣṭa sāmarthyaṃ tasya saṃrambhiṇo mahat.
             <span class="ref">Bhk_6.33</span></p>
         
         
         <p id="Bhk_6.34">
            adohīva viṣādo 'sya, samaruddheva vikramaḥ,<br />
            samabhāvi ca kopena, nyaśvasīc cā''yataṃ muhuḥ.
             <span class="ref">Bhk_6.34</span></p>
         
         
         <p id="Bhk_6.35">
            athā ''lambya dhanū rāmo jagarja gaja-vikramaḥ,<br />
            "ruṇadhmi savitur mārgaṃ, bhinadmi kula-parvatān.
             <span class="ref">Bhk_6.35</span></p>
         
         
         <p id="Bhk_6.36">
            riṇacmi jaladhes toyaṃ, vivinacmi divaḥ surān,<br />
            kṣuṇadmi sarpān pātāle, chinadmi kṣaṇadā-carān.
             <span class="ref">Bhk_6.36</span></p>
         
         
         <p id="Bhk_6.37">
            yamaṃ yunajmi kālena samindhāno 'stra-kauśalam,<br />
            śuṣka-peṣaṃ pinaṣmyurvīmakhindānaḥ sva-tejasā
             <span class="ref">Bhk_6.37</span></p>
         
         
         <p id="Bhk_6.38">
            bhūtiṃ tṛṇadmi yakṣāṇāṃ, hinasmīndrasya vikramam,<br />
            bhanajmi sarva-maryādās, tanacmi vyoma vistṛtam
             <span class="ref">Bhk_6.38</span></p>
         
         
         <p id="Bhk_6.39">
            na tṛṇehmīti loko 'yaṃ māṃ vinte niṣ-parākram,"<br />
            evaṃ vadan dāśarathirapṛṇag dhanuśā śaraṃ.
             <span class="ref">Bhk_6.39</span></p>
         
         
         <p id="Bhk_6.40">
            nyavartayat sumitrā-bhūs taṃ cikīrṣuṃ jagat-kṣayam,<br />
            aikṣetāmāśramādārād girikalpaṃ patatriṇam
             <span class="ref">Bhk_6.40</span></p>
         
         
         <p id="Bhk_6.41">
            taṃ sītā-ghātinaṃ matvā hantuṃ rāmo 'bhyadhāvata,<br />
            "mā vadhiṣṭhā jaṭāyuṃ māṃ sītāṃ rāmā 'hamaikṣiṣi."
             <span class="ref">Bhk_6.41</span></p>
         
         
         <p id="Bhk_6.42">
            upāsthitaivamukte taṃ sakhāyaṃ rāghavaḥ pituḥ,<br />
            papraccha jānakī-vārtāṃ saṃgrāmaṃ ca patatriṇam.
             <span class="ref">Bhk_6.42</span></p>
         
         
         
         <p>tato rāvaṇamākhyāya dviṣantaṃ patatāṃ varaḥ</p>
         
         <p id="Bhk_6.43">
            vraṇa-vedanayā glāyan mamāra giri-kandare,<br />
            tasyāgnyambu-kriyāṃ kṛtvā pratasthāte punar vanam.
             <span class="ref">Bhk_6.43</span></p>
         
         
         <p id="Bhk_6.44">
            satvānajasraṃ ghoreṇa balā'pakarṣamaśnatā<br />
            kṣudhyatā jagṛhāte tau rakṣasā dīrgha-bāhunā.
             <span class="ref">Bhk_6.44</span></p>
         
         
         <p id="Bhk_6.45">
            bhujau cakṛtatus tasya nistriṃśābhyāṃ raghūttmau,<br />
            sa chinna-bāhurapatad vihvalo hvalayan bhuvam.
             <span class="ref">Bhk_6.45</span></p>
         
         
         <p>iti prakīrṇakāḥ</p>
         
         
         <p>atha kṛtyā'dhikāraḥ</p>
         
         <p id="Bhk_6.46">
            praṣṭavyaṃ pṛcchatas tasya kathanīyamavīvacat<br />
            ātmānaṃ vana-vāsaṃ ca jeyaṃ cā 'riṃ raghūttamaḥ
             <span class="ref">Bhk_6.46</span></p>
         
         
         <p id="Bhk_6.47">
            "labhyā kathaṃ nu vaidehī, śakyo draṣṭuṃ kathaṃ ripuḥ,<br />
            sahyaḥ kathaṃ viyogaś ca, gadyametat tvayā mama."
             <span class="ref">Bhk_6.47</span></p>
         
         
         <p id="Bhk_6.48">
            "ahaṃ rāma ! śriyaḥ putro madya-pīta iva bhraman,<br />
            pāpa-caryo muneḥ śāpāj jāta" ityavadat sa tam.
             <span class="ref">Bhk_6.48</span></p>
         
         
         <p id="Bhk_6.49">
            "prayātas tava yamyatvaṃ śastra-pūto bravīmi te,<br />
            rāvaṇena hṛtā sītā laṅkāṃ nītā surāriṇā.
             <span class="ref">Bhk_6.49</span></p>
         
         
         <p id="Bhk_6.50">
            ṛṣyamūke 'navadyo 'sti paṇya-bhrātṛ-vadhaḥ kapiḥ<br />
            sugrīvo nāma, varyo 'sau bhavatā cāru-vikramaḥ.
             <span class="ref">Bhk_6.50</span></p>
         
         
         <p id="Bhk_6.51">
            tena vahyena hantāsi tvamaryaṃ puruṣā'śinām<br />
            rākṣasaṃ krūra-karmāṇaṃ śakrā'riṃ dūra-vāsinam.
             <span class="ref">Bhk_6.51</span></p>
         
         
         <p id="Bhk_6.52">
            āste smaran sa kāntāyā hṛtāyā vālinā kapiḥ<br />
            vṛṣo yathopasaryāyā goṣṭhe gor daṇḍa-tāḍitaḥ.
             <span class="ref">Bhk_6.52</span></p>
         
         
         <p id="Bhk_6.53">
            tena saṅgatamāryeṇa rāmā 'jaryaṃ kuru drutam.<br />
            laṅkāṃ prāpya tataḥ pāpaṃ daśa-grīvaṃ haniṣyasi.
             <span class="ref">Bhk_6.53</span></p>
         
         
         <p id="Bhk_6.54">
            anṛtodyaṃ na tatrāsti, satya-vadyaṃ bravīmyaham.<br />
            mitra-bhūyaṃ gatas tasya ripu-hatyāṃ kariṣyasi.
             <span class="ref">Bhk_6.54</span></p>
         
         
         <p id="Bhk_6.55">
            ādṛtyas tena vṛtyena stutyo juṣyeṇa saṃgataḥ<br />
            ityaḥ śiṣyeṇa guruvad gṛdhyamarthamavāpsyasi.
             <span class="ref">Bhk_6.55</span></p>
         
         
         <p id="Bhk_6.56">
            nā'kheyaḥ sāgaro 'pyanyas tasya sad-bhṛtya-śālinaḥ,<br />
            manyus tasya tvayā mārgyo, mṛjyaḥ śokaś ca tena te."
             <span class="ref">Bhk_6.56</span></p>
         
         
         <p id="Bhk_6.57">
            sa rājasūyayājīva tejasā sūrya-sannibhaḥ<br />
            a-mṛṣodyaṃ vadan rucyo jagāhe dyāṃ niśā-caraḥ
             <span class="ref">Bhk_6.57</span></p>
         
         
         <p id="Bhk_6.58">
            a-kṛṣṭa-pacyāḥ paśyantau tato dāśarathī latāḥ<br />
            ratnā'nna-pāna-kupyānāmāṭatur naṣṭasaṃsmṛtī.
             <span class="ref">Bhk_6.58</span></p>
         
         
         <p id="Bhk_6.59">
            samuttarantāva-vyathyau nadān bhidyoddhya-sannibhān<br />
            sidhya-tārāmiva khyātāṃ śabarīmāpatur vane.
             <span class="ref">Bhk_6.59</span></p>
         
         
         <p id="Bhk_6.60">
            vasānāṃ valkale śūddhe vipūyaiḥ kṛta-mekhalām<br />
            kṣāmāmañjana-piṇḍā''bhā daṇdinīmajinā ''starām
             <span class="ref">Bhk_6.60</span></p>
         
         
         <p id="Bhk_6.61">
            pragṛhya-pada-vat sādhvīṃ spaṣṭa-rūpāma-vikriyām<br />
            a-gṛhyāṃ vīta-kāma-tvād deva-gṛhyāma-ninditām
             <span class="ref">Bhk_6.61</span></p>
         
         
         <p id="Bhk_6.62">
            dharma-kṛtya-ratāṃ nityama-kṛṣya-phala-bhojanām<br />
            dṛṣṭvā tāmamucad rāmo yugyā''yāta iva śramam.
             <span class="ref">Bhk_6.62</span></p>
         
         
         <p id="Bhk_6.63">
            sa tāmūce 'tha-"kaccit tvamamāvāsyā-samanvaye<br />
            pit ṇāṃ kuruṣe kāryama-pākyaiḥ svādubhiḥ phalaiḥ
             <span class="ref">Bhk_6.63</span></p>
         
         
         <p id="Bhk_6.64">
            avaśya-pāvyaṃ pavase kaccit tvaṃ deva-bhāgghviḥ,<br />
            āsāvyamadhvare somaṃ dvijaiḥ kaccin namasyasi.
             <span class="ref">Bhk_6.64</span></p>
         
         
         <p id="Bhk_6.65">
            ācāmyaṃ saṃdhyayoḥ kaccit satyak te na prahīyate,<br />
            kaccidagnimivā ''nāyyaṃ kāle saṃmanyase 'tithim.
             <span class="ref">Bhk_6.65</span></p>
         
         
         <p id="Bhk_6.66">
            na praṇāyyo janaḥ kaccin nikāyyaṃ te 'dhitiṣṭhati<br />
            deva-kārya-vighātāya dharmadrohī mahodaye !
             <span class="ref">Bhk_6.66</span></p>
         
         
         <p id="Bhk_6.67">
            kuṇḍa-pāyya-vatāṃ kaccidagnicityā-vatāṃ tathā<br />
            kathābhī ramase nityamupacāyya-vatāṃ śubhe !
             <span class="ref">Bhk_6.67</span></p>
         
         
         
         <p>atha prakīrṇakāḥ</p>
         
         <p id="Bhk_6.68">
            vardhate te tapo bhīru ! vyajeṣṭhā vighna-nāyakān,<br />
            ajaiṣīḥ kāmasaṃmohau, saṃprāpthā vinayena vā.
             <span class="ref">Bhk_6.68</span></p>
         
         
         <p id="Bhk_6.69">
            nā ''yasyasi tapasyantī, gurūn samyagatūtuṣaḥ<br />
            yamān nodavijiṣṭhās tvaṃ, nijāya tapase 'tuṣaḥ"
             <span class="ref">Bhk_6.69</span></p>
         
         
         <p id="Bhk_6.70">
            athā'rdhyaṃ madhuparkā''dyamupanīyā ''darādasau<br />
            arcayitvā phalairarcyau sarvatrā ''khyadanāmayam.
             <span class="ref">Bhk_6.70</span></p>
         
         
         
         <p>ataḥ paraṃ kṛdadhikāraḥ</p>
         
         <p id="Bhk_6.71">
            "sakhyasya tava sugrīvaḥ kārakaḥ kapi-nandanaḥ,<br />
            drutaṃ draṣṭāsi maithilpāḥ," saivamuktvā tiro 'bhavat.
             <span class="ref">Bhk_6.71</span></p>
         
         
         <p id="Bhk_6.72">
            nandanāni munīndrāṇāṃ ramaṇāni vanaukasām<br />
            vanāni bhejatur vīrau tataḥ pāmpāni rāghavau.
             <span class="ref">Bhk_6.72</span></p>
         
         
         <p id="Bhk_6.73">
            "bhṛṅgā''lī-kokila-kruṅbhir vāśanaiḥ paśya lakṣmaṇa !<br />
            rocanair bhūṣitāṃ pampā- masmākaṃ hṛdayāvidham
             <span class="ref">Bhk_6.73</span></p>
         
         
         <p id="Bhk_6.74">
            paribhāvīṇi tārāṇāṃ paśya manthīni cetasām<br />
            udbhāsīni jale-jāni dunvanty-adayitaṃ janam
             <span class="ref">Bhk_6.74</span></p>
         
         
         <p id="Bhk_6.75">
            sarvatra dayitā'dhīnaṃ su-vyaktaṃ rāmaṇīyakam<br />
            yena jātaṃ priyā'pāye kad-vadaṃ haṃsa-kokilam.
             <span class="ref">Bhk_6.75</span></p>
         
         
         <p id="Bhk_6.76">
            pakṣibhir vitṛdair yūnā śākhibhiḥ kusumotkiraiḥ<br />
            a-jño yo, yasya vā nā 'sti priyaḥ, praglo bhaven na saḥ.
             <span class="ref">Bhk_6.76</span></p>
         
         
         <p id="Bhk_6.77">
            dhvanīnāmuddhamairebhir madhūnāmuddhayair bhṛśam<br />
            ājighraiḥ puṣpa-gandhānāṃ patagair glapitā vayam.
             <span class="ref">Bhk_6.77</span></p>
         
         
         <p id="Bhk_6.78">
            dhārayaiḥ kusumormīṇāṃ pārayair bādhituṃ janān<br />
            śākhibhir hā hatā bhūyo hṛdayānāmudejayaiḥ
             <span class="ref">Bhk_6.78</span></p>
         
         
         <p id="Bhk_6.79">
            dadair duḥkhasya mādṛgbhyo dhāyairāmodamuttamam<br />
            limpairiva tanor vātaiś cetayaḥ syāj jvalo na kaḥ.
             <span class="ref">Bhk_6.79</span></p>
         
         
         <p id="Bhk_6.80">
            avaśyāya-kaṇā''srāvāś cāru-muktā-phala-tviṣaḥ<br />
            kurvanti citta-saṃsrāvaṃ calat-parṇā'gra-saṃbhṛtāḥ
             <span class="ref">Bhk_6.80</span></p>
         
         
         <p id="Bhk_6.81">
            avasāyo bhaviṣyāmi duḥkhasyā 'sya kadā nvaham,<br />
            na jīvasyā 'vahāro māṃ karoti sukhinaṃ yamaḥ
             <span class="ref">Bhk_6.81</span></p>
         
         
         <p id="Bhk_6.82">
            dahye 'haṃ madhuno lehair dāvairugrair yathā giriḥ,<br />
            nāyaḥ ko'tra sa, yena syāṃ batā 'haṃ vigata-jvaraḥ
             <span class="ref">Bhk_6.82</span></p>
         
         
         <p id="Bhk_6.83">
            samāviṣṭaṃ graheṇeva grāheṇevā ''ttamarṇave<br />
            dṛṣṭvā gṛhān smarasyeva vanā'ntān mama mānasam
             <span class="ref">Bhk_6.83</span></p>
         
         
         <p id="Bhk_6.84">
            vātā''hati-calac-chākhā nartakā iva śākhinaḥ<br />
            duḥsahā hī parikṣiptāḥ kvaṇadbhirali-gāthakaiḥ.
             <span class="ref">Bhk_6.84</span></p>
         
         
         <p id="Bhk_6.85">
            eka-hāyana-sāraṅga-gatī raghu-kulottamau<br />
            lavakau śatru-śaktīnāmṛṣyamūkamagacchatām.
             <span class="ref">Bhk_6.85</span></p>
         
         
         <p id="Bhk_6.86">
            tau vāli-praṇidhī matvā sugrīvo 'cintayat kapiḥ,<br />
            "bandhunā vigṛhīto'haṃ bhūyāsaṃ jīvakaḥ katham."
             <span class="ref">Bhk_6.86</span></p>
         
         
         <p id="Bhk_6.87">
            sa śatru-lāvau manvāno rāghavau malayaṃ girim<br />
            jagāma sa-parīvāro vyoma-māyamivotthitam.
             <span class="ref">Bhk_6.87</span></p>
         
         
         <p id="Bhk_6.88">
            śarma-daṃ mārutiṃ dūtaṃ viṣama-sthaḥ kapi-dvipam<br />
            śokā'panudama-vyagraṃ prāyuṅkta kapi-kuñjaraḥ.
             <span class="ref">Bhk_6.88</span></p>
         
         
         <p id="Bhk_6.89">
            viśvāsa-prada-veṣo 'sau pathi-prajñaḥ samāhitaḥ<br />
            citta-saṃkhyo jigīṣūṇāmutpapāta nabhas-talam
             <span class="ref">Bhk_6.89</span></p>
         
         
         <p id="Bhk_6.90">
            surā-pairiva ghūrṇadbhiḥ śākhibhiḥ pavanā''hataiḥ<br />
            ṛṣyamūkamagād bhṛṅgaiḥ pragītaṃ sāma-gairiva.
             <span class="ref">Bhk_6.90</span></p>
         
         
         <p id="Bhk_6.91">
            taṃ mano-haramāgatya giriṃ varma-harau kapiḥ<br />
            vīrau sukhā ''haro 'vocad bhikṣur bhikṣārha-vigrahaḥ.
             <span class="ref">Bhk_6.91</span></p>
         
         
         <p id="Bhk_6.92">
            "balināvamūmadrīndraṃ yuvāṃ stambe-ramāviva<br />
            ācakṣāthāṃ mithaḥ kasmācchaṅkareṇā 'pi durgamam
             <span class="ref">Bhk_6.92</span></p>
         
         
         <p id="Bhk_6.93">
            vyāptaṃ guhā-śayaiḥ krūraiḥ kravyādbhiḥ sa-niśācaraiḥ<br />
            tuṅga-śaila-taru-channaṃ mānuṣāṇāma-gocaram.
             <span class="ref">Bhk_6.93</span></p>
         
         
         <p id="Bhk_6.94">
            satvamejaya-siṃhā''ḍhyān stanaṃ-dhāya-sama-tviṣau<br />
            kathaṃ nāḍiṃdhamān mārgānāgatau viṣamopalān.
             <span class="ref">Bhk_6.94</span></p>
         
         
         <p id="Bhk_6.95">
            attīrṇau vā kathaṃ bhīmāḥ saritaḥ kūlamudvahāḥ,,<br />
            āsāditau kathaṃ brūtaṃ na gajaiḥ kūlamudrujaiḥ.
             <span class="ref">Bhk_6.95</span></p>
         
         
         <p id="Bhk_6.96">
            rāmo 'vocaddhanūmantam "āvāmabhraṃ-lihaṃ girim<br />
            aiva vidvan! pituḥ kāmāt pāntāvalpaṃ-pacān munīn.
             <span class="ref">Bhk_6.96</span></p>
         
         
         <p id="Bhk_6.97">
            a-mitaṃ-pacamīśānaṃ sarva-bhogīṇamuttamam<br />
            āvayoḥ pitaraṃ viddhi khyātaṃ daśarthaṃ bhuvi.
             <span class="ref">Bhk_6.97</span></p>
         
         
         <p id="Bhk_6.98">
            chalena dayitā 'raṇyād rakṣasā 'ruṃ-tudena naḥ<br />
            a-sūryaṃ-paśyayā mūrtyā hṛtā, tāṃ mṛgayāvahe."
             <span class="ref">Bhk_6.98</span></p>
         
         
         <p id="Bhk_6.99">
            pratyūce māruti rāmam  "asti vālīti vānaraḥ"<br />
            śamayedapi saṃgrāme yo lalāṭaṃ-tapaṃ ravim.
             <span class="ref">Bhk_6.99</span></p>
         
         
         <p id="Bhk_6.100">
            ugraṃ-paśyena sugrīvas tena bhrātā nirākṛtaḥ,<br />
            tasya mitrīyato dūtaḥ saṃprāpto 'smi vaśaṃ-vadaḥ
             <span class="ref">Bhk_6.100</span></p>
         
         
         <p id="Bhk_6.101">
            priyaṃ-vado 'pi naivā 'haṃ bruve mithyā paraṃ-tapa !,<br />
            sakhyā tena daśa-grīvaṃ nihantāsi dviṣaṃ-tapam.
             <span class="ref">Bhk_6.101</span></p>
         
         
         <p id="Bhk_6.102">
            vācaṃ-yamo'hamanṛte satyametad bravīmi te,<br />
            ehi, sarvaṃ-sahaṃ mitraṃ sugrīvaṃ kuru vānaram."
             <span class="ref">Bhk_6.102</span></p>
         
         
         <p id="Bhk_6.103">
            sarvaṃ-kaṣa-yaśaḥ-śākhaṃ rāma-kalpa-taruṃ kapiḥ<br />
            ādāyā' bhraṃ-kaṣaṃ prāyān malayaṃ phala-śālinam.
             <span class="ref">Bhk_6.103</span></p>
         
         
         <p id="Bhk_6.104">
            meghaṃ-karamivāyāntamṛtuṃ rāmaṃ klamānvitāḥ<br />
            dṛṣṭvā mene nasugrīvo vāli-bhānuṃ bhayaṃ-karam.
             <span class="ref">Bhk_6.104</span></p>
         
         
         <p id="Bhk_6.105">
            upāgnyakurutāṃ sakhyamanyonyasya priyaṃ-karau,<br />
            kṣemaṃ-karāṇi kāryāṇi paryālocayatāṃ tataḥ.
             <span class="ref">Bhk_6.105</span></p>
         
         
         <p id="Bhk_6.106">
            āśitaṃ-bhavamutkruṣṭaṃ valgitaṃ śayitaṃ sthitam<br />
            bahvamanyata kākutsthaḥ kapīnāṃ svecchayā kṛtam
             <span class="ref">Bhk_6.106</span></p>
         
         
         <p id="Bhk_6.107">
            tato baliṃ-dama-prakhyaṃ kapi-viśvaṃ-bharā'dhipam<br />
            sugrīvaḥ prābravīd rāmaṃ vālino yudhi vikramam
             <span class="ref">Bhk_6.107</span></p>
         
         
         <p id="Bhk_6.108">
            "vasuṃ-dharāyāṃ kṛtsnāyāṃ nā'sti vāli-samo balī,<br />
            hṛdayaṃ-gamametat tvāṃ bravīmi, na parābhavam.
             <span class="ref">Bhk_6.108</span></p>
         
         
         <p id="Bhk_6.109">
            dūra-gairanta-gair bāṇair bhavānatyanta-gaḥ śriyaḥ<br />
            api saṃkrandanasya syāt kruddhaḥ, kimuta vālinaḥ
             <span class="ref">Bhk_6.109</span></p>
         
         
         <p id="Bhk_6.110">
            vareṇa tu muner vālī saṃjāto dasyuho raṇe<br />
            a-vārya-prasaraḥ prātarudyanniva tamo'pahaḥ
             <span class="ref">Bhk_6.110</span></p>
         
         
         <p id="Bhk_6.111">
            atipriyatvān na hi me kātaraṃ pratipadyate<br />
            ceto vāli-vadhaṃ rāma ! kleśāpahamupasthitam.
             <span class="ref">Bhk_6.111</span></p>
         
         
         <p id="Bhk_6.112">
            śīrṣa-ghātinamāyātamarīṇāṃ tvāṃ vilokayan<br />
            patighnī-lakṣmaṇopatāṃ manye'haṃ vālinaḥ śriyam.
             <span class="ref">Bhk_6.112</span></p>
         
         
         <p id="Bhk_6.113">
            śatrughnān yudhi hastighno girīn kṣipyanna-kṛtrimān<br />
            śilpibhiḥ pāṇighaiḥ kruddhas tvayā jayyo 'bhyupāya-vān.
             <span class="ref">Bhk_6.113</span></p>
         
         
         <p id="Bhk_6.114">
            āḍhyaṃ-karaṇa-vikrānto mahiṣasya suradviṣaḥ<br />
            priyaṃ-karaṇamindrasya duṣkaraṃ kṛtavān vadham.
             <span class="ref">Bhk_6.114</span></p>
         
         
         <p id="Bhk_6.115">
            priyaṃbhāvukatāṃ yātas taṃ kṣipan yojanaṃ mṛtam<br />
            svarge priyaṃ-bhaviṣṇuś ca krtsnaṃ śakto 'pyabādhayan",
             <span class="ref">Bhk_6.115</span></p>
         
         
         <p id="Bhk_6.116">
            jijñāsoḥ śaktimastrāṇāṃ rāmo nyūna-dhiyaḥ kapeḥ<br />
            abhīnat pratipattyarthaṃ sapta vyoma spṛśas tarūn.
             <span class="ref">Bhk_6.116</span></p>
         
         
         <p id="Bhk_6.117">
            tato vāli-paśau vadhye rāma-rtvig-jita-sādhvasaḥ<br />
            abhyabhūn nilayaṃ bhrātuḥ sugrīvo ninadan dadhṛk.
             <span class="ref">Bhk_6.117</span></p>
         
         
         <p id="Bhk_6.118">
            guhāyā niragād vālī siṃho mṛgamiva dyuvan<br />
            bhrātaraṃ yuṅ bhiyaḥ saṃkhye ghoṣeṇā ''pūrayan diśaḥ
             <span class="ref">Bhk_6.118</span></p>
         
         
         <p id="Bhk_6.119">
            vyāyacchamānayor mūḍho bhede sadṛśayos tayoḥ<br />
            bāṇamudyatamāyaṃsīdikṣvāku-kula-nandanaḥ.
             <span class="ref">Bhk_6.119</span></p>
         
         
         <p id="Bhk_6.120">
            ṛṣyamūkamagāt klantaḥ kapir mṛga-sadṛg drutam<br />
            kiṣkindhā'drisadā''tyarthaṃ niṣpiṣṭaḥ koṣṇamucchvasan.
             <span class="ref">Bhk_6.120</span></p>
         
         
         <p id="Bhk_6.121">
            kṛtvā vāli-druhaṃ rāmo mālayā sa-viśeṣaṇam.<br />
            aṅgada-svaṃ punar hantuṃ kapighnā''hvāyayad raṇe.
             <span class="ref">Bhk_6.121</span></p>
         
         
         <p id="Bhk_6.122">
            tayor vānara-senānyoḥ saṃprahāre tanucchidam<br />
            vālino dūra-bhāg rāmo bāṇaṃ prāṇā'damatyajat
             <span class="ref">Bhk_6.122</span></p>
         
         
         <p id="Bhk_6.123">
            vālinaṃ patitaṃ dṛṣṭvā vānarā ripu-ghātinam<br />
            bāndhavā''krośino bhejuranāthāḥ kakubho daśa
             <span class="ref">Bhk_6.123</span></p>
         
         
         <p id="Bhk_6.124">
            dhig dāśarathimityūcur munayo vana-vartinaḥ.<br />
            upeyur madhu-pāyinyaḥ krośantyas taṃ kapi-striyaḥ.
             <span class="ref">Bhk_6.124</span></p>
         
         
         <p id="Bhk_6.125">
            rāmamuccairupālabdha śūra-mānī kapi-prabhuḥ<br />
            vraṇa-vedanayā glāyansādhuṃ-manyama-sādhuvat.
             <span class="ref">Bhk_6.125</span></p>
         
         
         <p id="Bhk_6.126">
            "mṛṣā 'si tvaṃ havir-yājī rāghava ! chadma-tāpasaḥ<br />
            anya-vyāsakta-ghātitvād brahmaghnāṃ pāpa-saṃmitaḥ.
             <span class="ref">Bhk_6.126</span></p>
         
         
         <p id="Bhk_6.127">
            pāpa-kṛt sukṛtāṃ madhye rājñaḥ puṇyakṛtaḥ sutaḥ<br />
            māmapāpaṃ durācāra ! kiṃ nihatyā 'bhidhāsyasi.
             <span class="ref">Bhk_6.127</span></p>
         
         
         <p id="Bhk_6.128">
            agni-cit soma-sud rājā ratha-cakra-cidā''diṣu<br />
            analeṣviṣṭavān kasmān na tvayā 'pekṣitaḥ pitā.
             <span class="ref">Bhk_6.128</span></p>
         
         
         <p id="Bhk_6.129">
            māṃsa-vikrayiṇaḥ karma vyādhasyā 'pi vigarhitam<br />
            māṃ ghnatā bhavatā 'kāri niḥṣaṅkaṃ pāpa-dṛṣvanā.
             <span class="ref">Bhk_6.129</span></p>
         
         
         <p id="Bhk_6.130">
            buddhipūrvaṃ dhruvan na tvā rāja-kṛtvā pitā khalam<br />
            sahayudhvānamanyena yo 'hino māmanāgasam
             <span class="ref">Bhk_6.130</span></p>
         
         
         <p id="Bhk_6.131">
            pañca pañcanakhā bhakṣyā ye proktāḥ kṛta-jair dvijaiḥ,<br />
            kauśalyā-ja ! śaśā''dīnāṃ teṣāṃ naiko 'pyahaṃ kapiḥ.
             <span class="ref">Bhk_6.131</span></p>
         
         
         <p id="Bhk_6.132">
            kathaṃ duṣṭhuḥ svayaṃ dharme prajās tvaṃ pālayiṣyasi,<br />
            ātmā'nujasya jihreṣi saumitres tvaṃ kathaṃ na vā.
             <span class="ref">Bhk_6.132</span></p>
         
         
         <p id="Bhk_6.133">
            manye kiṃ-jamahaṃ ghnantaṃ tvāma-kṣattriya-je raṇe<br />
            lakṣmaṇā 'dhija ! durvṛtta ! prayuktamanujena naḥ".
             <span class="ref">Bhk_6.133</span></p>
         
         
         <p id="Bhk_6.134">
            pratyūce vālinaṃ rāmo"nā 'kṛtaṃ kṛtavānaham<br />
            yajvabhiḥ sutvabhiḥ pūvair jaradbhiś ca kapīṣvara !
             <span class="ref">Bhk_6.134</span></p>
         
         
         <p id="Bhk_6.135">
            te hi jālair gale pāśais tiraścāmupaseduṣām<br />
            ūṣuṣāṃ para-dāraiś ca sārdhaṃ nidhanamaiṣiṣuḥ.
             <span class="ref">Bhk_6.135</span></p>
         
         
         <p id="Bhk_6.136">
            ahaṃ tu ṣuṣruvānbhrātrā striyaṃ bhuktāṃ kanīyasā<br />
            upeyivānanūcānair ninditas-tvaṃ latā-mṛga !
             <span class="ref">Bhk_6.136</span></p>
         
         
         <p id="Bhk_6.137">
            anvanaiṣīt tato vālī trapā-vāniva rāghavam.<br />
            nyakṣipac cā'ṅgadaṃ yatnāt kākutsthe tanayaṃ priyaṃ
             <span class="ref">Bhk_6.137</span></p>
         
         
         <p id="Bhk_6.138">
            mriyamāṇaḥ sa sugrīvaṃ proce sad-bhāvamāgataḥ<br />
            "saṃbhāviṣyāva ekasyāmabhijānāsi mātari.
             <span class="ref">Bhk_6.138</span></p>
         
         
         <p id="Bhk_6.139">
            avasāva nagendreṣu, yat pāsyāvo madhūni ca,<br />
            abhijānīhi tat sarvaṃ, bandhūnāṃ samayo hyayam.
             <span class="ref">Bhk_6.139</span></p>
         
         
         <p id="Bhk_6.140">
            daivaṃ na vidadhe nūnaṃ yugapat sukhamāvayoḥ,<br />
            śaśvad bahūva tad duḥsthaṃ yato na" itihā 'karot.
             <span class="ref">Bhk_6.140</span></p>
         
         
         <p id="Bhk_6.141">
            dadau sa dayitāṃ bhrātre mālāṃ cā'gryāṃ hiraṇmayīm,<br />
            rājyaṃ saṃdiśya bhogāmś ca mamāra vraṇa-pīḍitaḥ
             <span class="ref">Bhk_6.141</span></p>
         
         
         <p id="Bhk_6.142">
            tasya nirvartya kartavyaṃ sugrīvo rāghavā''jñayā<br />
            kiṣkindhā'dri-guhāṃ gantuṃ manaḥ praṇidadhe drutam
             <span class="ref">Bhk_6.142</span></p>
         
         
         <p id="Bhk_6.143">
            nāma-grāhaṃ kapibhiraśanaiḥ stūyamānaḥ samantā- danvag-bhāvaṃ raghu-vṛṣabhayor vānarendro
            virājan<br />
            abhyarṇe 'mbhaḥ-patana-samaye parṇalībhūta-sānuṃ kiṣkindhādriṃ nyaviśata madhu-kṣība-guñjad-dvirepham.
             <span class="ref">Bhk_6.143</span></p>
         
         
         
         <p>Bhk_7</p>
         
         <p id="Bhk_7.1">
            tataḥ kartā vanā''kampaṃ vavau varṣā-prabhañjanaḥ,<br />
            nabhaḥ pūrayitāraś ca samunnemuḥ payo-dharāḥ.
             <span class="ref">Bhk_7.1</span></p>
         
         
         <p id="Bhk_7.2">
            tarpaṇaṃ prajaniṣṇūnāṃ ṣasyānāma-malaṃ payaḥ<br />
            rociṣṇavaḥ sa-visphūrjā mumucur bhinna-vad ghanāḥ
             <span class="ref">Bhk_7.2</span></p>
         
         
         <p id="Bhk_7.3">
            nirākariṣṇavo bhānuṃ divaṃ vartiṣṇavo 'bhitaḥ<br />
            alaṃkariṣṇavo bhāntas taḍitvantaś cariṣṇavaḥ
             <span class="ref">Bhk_7.3</span></p>
         
         
         <p id="Bhk_7.4">
            tān vilokyā 'sahiṣṇuḥ san vilalānponmadiṣṇu-vat<br />
            vasan mālyavati glāsnū rāmo jiṣṇura-dhṛṣṇu-vat
             <span class="ref">Bhk_7.4</span></p>
         
         
         <p id="Bhk_7.5">
            "bhramī kadamba-saṃbhinnaḥ pavanaḥ śamināmapi<br />
            klami-tvaṃ kurute'tyarthaṃ megha-śīkara-śītalaḥ.
             <span class="ref">Bhk_7.5</span></p>
         
         
         <p id="Bhk_7.6">
            saṃjvāriṇeva manasā dhvāntamāyāsinā mayā<br />
            drohi khadyota-saṃparki nayanā'moṣi duḥsaham.
             <span class="ref">Bhk_7.6</span></p>
         
         
         <p id="Bhk_7.7">
            kurvanti parisāriṇyo vidyutaḥ paridevinam<br />
            abhyāghātibhirāmiśrāś cātakaiḥ parirāṭibhiḥ.
             <span class="ref">Bhk_7.7</span></p>
         
         
         <p id="Bhk_7.8">
            saṃsargī paridāhīva śīto 'pyābhāti śīkaraḥ,<br />
            soḍhumākrīḍino 'śakyāḥ śikhinaḥ parivādinaḥ.
             <span class="ref">Bhk_7.8</span></p>
         
         
         <p id="Bhk_7.9">
            etā devānurodhinyo dveṣiṇya iva rāgiṇam<br />
            pīḍayanti janaṃ dhārāḥ patantyo 'napakāriṇam.
             <span class="ref">Bhk_7.9</span></p>
         
         
         <p id="Bhk_7.10">
            kūryād yoginamapyeṣa sphūrjā-vān parimohinam<br />
            tyāginaṃ sukha-duḥkhasya parikṣepyambhasāmṛtuḥ.
             <span class="ref">Bhk_7.10</span></p>
         
         
         <p id="Bhk_7.11">
            vikatthī yācate prattama-viśrambhī muhur jalam<br />
            parjanyaṃ cātakaḥ pakṣī nikṛntanniva mānasam.
             <span class="ref">Bhk_7.11</span></p>
         
         
         <p id="Bhk_7.12">
            pralāpino bhaviṣyanti kadā nvete 'palāṣiṇaḥ."<br />
            pramāthino viyuktānāṃ hiṃsakāḥ pāpa-dardurāḥ.
             <span class="ref">Bhk_7.12</span></p>
         
         
         <p id="Bhk_7.13">
            nindako rajaniṃmanyaṃ divasaṃ kleśako niśām<br />
            prāvṛṣyanaiṣīt kākutsthaḥ kathaṃcit paridevakaḥ
             <span class="ref">Bhk_7.13</span></p>
         
         
         <p id="Bhk_7.14">
            athopaśarade 'paśyat krauñcānāṃ ceṣṭanaiḥ kulaiḥ<br />
            utkaṇṭhā-vardhanaiḥ śubhraṃ ravaṇairambaraṃ tatam.
             <span class="ref">Bhk_7.14</span></p>
         
         
         <p id="Bhk_7.15">
            vilokya dyotanaṃ candraṃ lakṣmaṇaṃ śocano 'vadat<br />
            "paśya dandramaṇān haṃsānaravindasamutsukān.
             <span class="ref">Bhk_7.15</span></p>
         
         
         <p id="Bhk_7.16">
            kapiś caṅkramaṇo 'dyāpi nā 'sau bhavati gardhanaḥ,<br />
            kurvanti kopanaṃ tārā maṇḍanā gaganasya mām.
             <span class="ref">Bhk_7.16</span></p>
         
         
         <p id="Bhk_7.17">
            nā 'vaityāpyāyitāraṃ kiṃ kamalāni raviṃ kapiḥ<br />
            dīpitāraṃ dinā''rambhe nirasta-dhvānta-saṃcayam.
             <span class="ref">Bhk_7.17</span></p>
         
         
         <p id="Bhk_7.18">
            atīte varṣuke kāle, pramattaḥ sthāyuko gṛhe<br />
            gāmuko dhruvamadhvānaṃ sugrīvo vālinā gatam.
             <span class="ref">Bhk_7.18</span></p>
         
         
         <p id="Bhk_7.19">
            jalpākībhiḥ sahā ''sīnaḥ strībhiḥ prajavinā tvayā<br />
            gatvā lakṣmaṇa ! vaktavyo jayinā niṣṭhuraṃ vacaḥ
             <span class="ref">Bhk_7.19</span></p>
         
         
         <p id="Bhk_7.20">
            śaile viśrayiṇaṃ kṣipramanādariṇamabhyamī<br />
            nyāyaṃ paribhavī brūhi pāpama-vyathinaṃ kapim.
             <span class="ref">Bhk_7.20</span></p>
         
         
         <p id="Bhk_7.21">
            spṛhayāluṃ kapiṃ strībhyo nidrāluma-dayālu-vat<br />
            śraddhāluṃ bhrāmaraṃ dhāruṃ sadrumadrau vada drutam."
             <span class="ref">Bhk_7.21</span></p>
         
         
         <p id="Bhk_7.22">
            sṛmaro bhaṅgura-prajño gṛhītvā bhāsuraṃ dhanuḥ<br />
            viduro jitvaraḥ prāpa lakṣmaṇo gatvarān kapīn.
             <span class="ref">Bhk_7.22</span></p>
         
         
         <p id="Bhk_7.23">
            taṃ jāgarūkaḥ kāryeṣu dandaśūka-ripuṃ kapiḥ<br />
            a-kampraṃ mārutir dīpraṃ namraḥ prāveśayad guhām
             <span class="ref">Bhk_7.23</span></p>
         
         
         <p id="Bhk_7.24">
            kamrābhirāvṛtaḥ strībhirāśaṃsuḥ kṣemamātmanaḥ<br />
            icchuḥ prasādaṃ praṇayan sugrīvaḥ prāvadan nṛpam.
             <span class="ref">Bhk_7.24</span></p>
         
         
         <p id="Bhk_7.25">
            "ahaṃ svapnak prasādena tava vandārubhiḥ saha<br />
            a-bhīruravasaṃ strībhir bhāsurābhirīheśvaraḥ.
             <span class="ref">Bhk_7.25</span></p>
         
         
         <p id="Bhk_7.26">
            vidyan-nāśaṃ raver bhāsaṃ vibhrājaṃ śaśa-lāñchanam<br />
            rāma-pratteṣu bhogeṣu nāhamajñāsiṣaṃ rataḥ
             <span class="ref">Bhk_7.26</span></p>
         
         
         <p id="Bhk_7.27">
            eṣa śoka-cchido vīrān prabho ! samprati vānarān<br />
            dharā-śaila-samudrāṇāmanta-gān prahiṇomyaham.
             <span class="ref">Bhk_7.27</span></p>
         
         
         
         <p>atha niradhikārakṛt</p>
         
         <p id="Bhk_7.28">
            rāghavasya tataḥ kāryaṃ kārur vānara-puṅgavaḥ<br />
            sarva-vānara-senānāmāśvāgamanamādiśat.
             <span class="ref">Bhk_7.28</span></p>
         
         
         <p id="Bhk_7.29">
            "vayamadyaiva gacchāmo rāmaṃ draṣṭuṃ tvarā'nvitāḥ<br />
            kārakā mitra-kāryāṇi sītā-lābhāya", so 'bravīt."
             <span class="ref">Bhk_7.29</span></p>
         
         
         <p id="Bhk_7.30">
            tataḥ kapīnāṃ saṃghātā harṣād rāghava-bhūtaye<br />
            pūrayantaḥ samājagmur bhaya-dāyā diśo daśa.
             <span class="ref">Bhk_7.30</span></p>
         
         
         <p id="Bhk_7.31">
            sugrīvā'ntikamāseduḥ sādayiṣyāma ityarim<br />
            kariṣyanta ivā'kasmād bhuvanaṃ nir-daśānanam.
             <span class="ref">Bhk_7.31</span></p>
         
         
         <p id="Bhk_7.32">
            kartā 'smi kāryamāyātairebhirityavagamya saḥ<br />
            kākutstha-pādapa-cchāyāṃ sīta-sparśāmupāgamat.
             <span class="ref">Bhk_7.32</span></p>
         
         
         <p id="Bhk_7.33">
            kāryaṃ sāra-nibhaṃ dṛṣṭvā vānarāṇāṃ samāgamam<br />
            avain nāśaṃ daśā''syasya nirvṛttamiva rāghavaḥ.
             <span class="ref">Bhk_7.33</span></p>
         
         
         <p id="Bhk_7.34">
            tataḥ kapi-samāhārame'kaniścāyamāgatam<br />
            upādhyāya'ivā''yāmaṃ sugrīvo'dhyāpipad diśām
             <span class="ref">Bhk_7.34</span></p>
         
         
         <p id="Bhk_7.35">
            sa-jalā'mbho-da-saṃrāvaṃ hanu-mantaṃ sahā'ṅgadam<br />
            jāmbavaṃ nīla-sahitaṃ cāru-sandrāvamabravīt
             <span class="ref">Bhk_7.35</span></p>
         
         
         <p id="Bhk_7.36">
            "yāta yūyaṃ yama-śrāyaṃ diśaṃ nāyena dikṣaṇām<br />
            vikṣāvas toya-viśrāvaṃ tarjayanto mahodadheḥ
             <span class="ref">Bhk_7.36</span></p>
         
         
         <p id="Bhk_7.37">
            unnāyānadhigacchantaḥ pradrāvair vasudhā-bhṛtām<br />
            vanā'bhilāvān kurvantaḥ svecchayā cāru-vikramāḥ
             <span class="ref">Bhk_7.37</span></p>
         
         
         <p id="Bhk_7.38">
            sadodgāra-sugandhīnāṃ phalānāmalamāśitāḥ<br />
            utkāreṣu ca dhānyānāmanabhīṣṭa-parigrahāḥ
             <span class="ref">Bhk_7.38</span></p>
         
         
         <p id="Bhk_7.39">
            saṃstāvamiva śṛṇvantaś chandogānāṃ mahādhvare<br />
            śiñjitaṃ madhu-lehānāṃ puṣpa-prastāra-śāyinām
             <span class="ref">Bhk_7.39</span></p>
         
         
         <p id="Bhk_7.40">
            ālocayanto vistāramambhasāṃ dakṣiṇodadheḥ<br />
            svādayantaḥ phala-rasaṃ muṣṭi-saṃgrāha-pīḍitam.
             <span class="ref">Bhk_7.40</span></p>
         
         
         <p id="Bhk_7.41">
            nyāyyaṃ yad yatra, tat kāryaṃ paryāyeṇā 'virodhibhiḥ,<br />
            niśopaśāyaḥ kartavyaḥ phaloccāyaś ca saṃhataiḥ
             <span class="ref">Bhk_7.41</span></p>
         
         
         <p id="Bhk_7.42">
            sītā rakṣo-nikāyeṣu stoka-kāyaiś chalena ca<br />
            mṛgyā śatru-nikāyānāṃ vyāvahāsīmanāśritaiḥ
             <span class="ref">Bhk_7.42</span></p>
         
         
         <p id="Bhk_7.43">
            sāṃrāviṇaṃ na kartavyaṃ, yāvan nā''yāti darśanam,<br />
            saṃdṛṣṭāyāṃ tu vaidehyāṃ nigrāho vo'rthavānareḥ.
             <span class="ref">Bhk_7.43</span></p>
         
         
         <p id="Bhk_7.44">
            pragrāhairiva pātrāṇāmanveṣyā maithilī kṛtaiḥ<br />
            jñātavyā ceṅgitair dhyāyantī rāghavā''gamam.
             <span class="ref">Bhk_7.44</span></p>
         
         
         <p id="Bhk_7.45">
            vedi-vat sa-parigrāhā yajñayaiḥ saṃskṛtā dvijaiḥ<br />
            dṛśyā māsa-tamāgahnaḥ prāga-nindita-veśa-bhṛt
             <span class="ref">Bhk_7.45</span></p>
         
         
         <p id="Bhk_7.46">
            nīvāra-phala-mūlā'śānṛṣīnapyatiśerate<br />
            yasya guṇā niruddrāvās tāṃ drutaṃ yāta, paśyata.
             <span class="ref">Bhk_7.46</span></p>
         
         
         <p id="Bhk_7.47">
            ucchrāya-vān ghanā''rāvo vānaraṃ jaladā'ravam<br />
            dūrā''plāvaṃ hanū-mantaṃ rāmaḥ proce gajā''plavaḥ
             <span class="ref">Bhk_7.47</span></p>
         
         
         <p id="Bhk_7.48">
            "avagrāhe yathā vṛṣṭiṃ prārthayante kṛṣīvalāḥ,<br />
            prarthayadhvaṃ tathā sītāṃ, yāta sugrīva-śāsanam
             <span class="ref">Bhk_7.48</span></p>
         
         
         <p id="Bhk_7.49">
            vaṇik pragrāha-vān yadvat kāle carati siddhaye,<br />
            deśā'pekṣās tathā yūyaṃ yātā ''dāyā'ṅgulīyakam."
             <span class="ref">Bhk_7.49</span></p>
         
         
         <p id="Bhk_7.50">
            abhijñānaṃ gṛhītvā te samutpetur nabhas-talam<br />
            vājinaḥ syandane bhānor vimukta-pragrahā iva.
             <span class="ref">Bhk_7.50</span></p>
         
         
         <p id="Bhk_7.51">
            udak śatavaliṃ koṭyā, suṣeṇaṃ pakṣimāṃ tathā<br />
            diśaṃ prāsthāpayad rājā vānarāṇāṃ kṛta-tvaraḥ
             <span class="ref">Bhk_7.51</span></p>
         
         
         <p id="Bhk_7.52">
            prācīṃ tāvadbhira-vyagraḥ kapibhir vinato yayau<br />
            a-pragrāhairivā''dityo vājibhir-dūra-pātibhiḥ.
             <span class="ref">Bhk_7.52</span></p>
         
         
         <p id="Bhk_7.53">
            yayur vindhyaṃ śaran-meghaiḥ prāvāraiḥ pravarairiva<br />
            pracchannaṃ māruti-praṣṭhāḥ sītāṃ draṣṭuṃ plavaṅgamāḥ
             <span class="ref">Bhk_7.53</span></p>
         
         
         <p id="Bhk_7.54">
            paribhāvaṃ mṛgendrāṇāṃ kurvanto naga-mūrdhasu<br />
            vindhye tigmāṃśu-mārgasya ceruḥ paribhavopame.
             <span class="ref">Bhk_7.54</span></p>
         
         
         <p id="Bhk_7.55">
            bhremuḥ śiloccayāṃs tuṅgānutteruratarān nadān<br />
            āśaṃsavo lavaṃ śatroḥ sītāyāś ca viniścayam
             <span class="ref">Bhk_7.55</span></p>
         
         
         <p id="Bhk_7.56">
            ādareṇa gamaṃ cakrur viṣamesvapya-saṅghasāḥ<br />
            vyāpnuvanto diśo 'nyādān kurvantaḥ sa-vyadhān harīn.
             <span class="ref">Bhk_7.56</span></p>
         
         
         <p id="Bhk_7.57">
            saṃceruḥ sa-hasāḥ kecida,-svanāḥ kecidāṭiṣuḥ<br />
            saṃyāma-vanto yati-van, nigadānapare 'mucan.
             <span class="ref">Bhk_7.57</span></p>
         
         
         <p id="Bhk_7.58">
            atha klamāda-niḥkvāṇā narāḥ kṣīṇa-paṇā iva<br />
            a-madāḥ sedurekasmin nitambe nikhilā gireḥ.
             <span class="ref">Bhk_7.58</span></p>
         
         
         <p id="Bhk_7.59">
            tataḥ sa-saṃmadās tatra niraikṣanta patatriṇaḥ<br />
            guhā-dvāreṇa niryātaḥ samajena paśūniva.
             <span class="ref">Bhk_7.59</span></p>
         
         
         <p id="Bhk_7.60">
            vīnāmupasaraṃ dṛṣṭvā te 'nyonyāpahavā guhām<br />
            prāviśannāhava-prajñā āhāvamupalipsavaḥ.
             <span class="ref">Bhk_7.60</span></p>
         
         
         <p id="Bhk_7.61">
            kurvanto havamāptānāṃ pipāsā-vadha-kāṅkṣiṇaḥ<br />
            dvāraṃ tamo-ghana-prakhyaṃ guhāyāḥ prāviśan drutam.
             <span class="ref">Bhk_7.61</span></p>
         
         
         <p id="Bhk_7.62">
            tasminnantarghaṇe 'paśyan praghāṇe saudha-sadmanaḥ.<br />
            lauhodghana-ghana-skandhā lalitā'paghanāṃ striyam
             <span class="ref">Bhk_7.62</span></p>
         
         
         <p id="Bhk_7.63">
            sā stambaghna-pada-nyāsān vighanendu-sama-dyutiḥ<br />
            parighoru-bhujānāha hasantī svāgataṃ kapīn.
             <span class="ref">Bhk_7.63</span></p>
         
         
         <p id="Bhk_7.64">
            piprāyā 'dri-guhopaghnānudghān saṃghasamāgatān<br />
            phalair nānā-rasaiś citraiḥ svādu-śītaiś-ca vāribhiḥ
             <span class="ref">Bhk_7.64</span></p>
         
         
         <p id="Bhk_7.65">
            nighā'nigha-taru-cchanne tasmiṃs te labdhrimaiḥ phalaiḥ<br />
            tṛptās tāṃ bhrājathu-matīṃ papracchuḥ-"kasya pūriyam."
             <span class="ref">Bhk_7.65</span></p>
         
         
         <p id="Bhk_7.66">
            "rakṣṇaṃ karoṣi kasmāt tvaṃ, yatnenā ''khyāyatāṃ śubhe !<br />
            svapne nidhi-vadābhāti tava saṃdarśanaṃ hi naḥ.
             <span class="ref">Bhk_7.66</span></p>
         
         
         <p id="Bhk_7.67">
            tato jaladhi-gambhīrān vānarān pratyavāca sā<br />
            "iyaṃ dānava-rājasya pūḥ sṛṣṭir viśvakarmaṇaḥ
             <span class="ref">Bhk_7.67</span></p>
         
         
         <p id="Bhk_7.68">
            jihataś ca sthitiṃ bhindan dānavo'sau jala-dviṣā,<br />
            duhitā merusāvarṇerahaṃ nāmnā svayaṃ-prabhā.
             <span class="ref">Bhk_7.68</span></p>
         
         
         <p id="Bhk_7.69">
            jūtimicchatha cet tūrṇaṃ, kīrtiṃ vā pātumātmanaḥ<br />
            karomi vā bahir-yūtīn, pidhadhvaṃ pāṇibhirdṛśaḥ"
             <span class="ref">Bhk_7.69</span></p>
         
         
         <p id="Bhk_7.70">
            prajyā-yatī niruddhā'kṣān vidyevā'nuṣṭhita-kriyān<br />
            niracikramadicchā-to vānarāṃś caṅkramā-vataḥ.
             <span class="ref">Bhk_7.70</span></p>
         
         
         <p id="Bhk_7.71">
            niṣkramya śikṣayā tasyās trapā-vanto rasā-talāt<br />
            jñātvā māsumatikrāntaṃ vyathāmavalalambire.
             <span class="ref">Bhk_7.71</span></p>
         
         
         <p id="Bhk_7.72">
            cintā-vantaḥ kathāṃ cakrurupadhā-bheda-bhīravaḥ<br />
            "a-kṛtvā nṛ-pateḥ kāryaṃ pūjāṃ lapsyāmahe katham.
             <span class="ref">Bhk_7.72</span></p>
         
         
         <p id="Bhk_7.73">
            prāyopāsanayā śāntiṃ manvāno vāli-saṃbhavaḥ<br />
            yuktvā yogaṃ sthitaḥ śaile vivṛṇvaṃścitta-vedanām
             <span class="ref">Bhk_7.73</span></p>
         
         
         <p id="Bhk_7.74">
            praskandikāmiva prāpto dhyātvā brūte sma jāmbavān<br />
            "dhik śālabhañjikā-prakhyān viśayān kalpanā-rucīn,
             <span class="ref">Bhk_7.74</span></p>
         
         
         <p id="Bhk_7.75">
            yāṃ kāriṃ rāja-putro, 'yamanutiṣṭhati, tāṃ kriyām<br />
            ahamapyanutiṣṭhāmi" so 'pyuktvaivamupāviśat.
             <span class="ref">Bhk_7.75</span></p>
         
         
         <p id="Bhk_7.76">
            uvāca mārutir vṛddhe saṃnyāsinyatra vānarāt<br />
            "ahaṃ paryāyasaṃprāptāṃ kurve prāyopaveśikām
             <span class="ref">Bhk_7.76</span></p>
         
         
         <p id="Bhk_7.77">
            a-bhāve bhavatāṃ yo 'smin jīvet, tasyā'stva-jīvaniḥ,"<br />
            ityuktvā sarva evā 'sthur baddhvā yogā''sanāni te.
             <span class="ref">Bhk_7.77</span></p>
         
         
         <p id="Bhk_7.78">
            a-kleśyamasinā 'gnyantaṃ kabandha-vadhamabhyadhuḥ,<br />
            dhiṅ naḥ prapatanaṃ ghoraṃ kledā'ntatvama-nātha-vat.
             <span class="ref">Bhk_7.78</span></p>
         
         
         <p id="Bhk_7.79">
            tato manda-gataḥ pakṣī teṣāṃ prāyopaveśanam<br />
            aśanīyamivāśaṃsur mahānāyāda-śobhanaḥ
             <span class="ref">Bhk_7.79</span></p>
         
         
         <p id="Bhk_7.80">
            deha-vraścana-tuṇḍā'graṃ taṃ vilokyā 'śubhā''karam<br />
            pāpa-gocaramātmānamaśocan vānarā muhuḥ
             <span class="ref">Bhk_7.80</span></p>
         
         
         <p id="Bhk_7.81">
            "jaṭāyuḥ puṇya-kṛt pakṣī daṇḍakāraṇya-sañcaraḥ<br />
            kṛtvā rāghava-kāryaṃ yaḥ svarā''rūḍho 'gni-saṃskṛtaḥ
             <span class="ref">Bhk_7.81</span></p>
         
         
         <p id="Bhk_7.82">
            narakasyā 'vatāro 'yaṃ pratyakṣo 'smākamāgataḥ,<br />
            a-ceṣṭā yadihā 'nyāyādanenā 'tsyāmahe vayaṃ
             <span class="ref">Bhk_7.82</span></p>
         
         
         <p id="Bhk_7.83">
            hṛdayodaṅka-saṃsthānaṃ kṛtāntā''nāya-sannibham<br />
            śarīrā''khana-tuṇḍā'graṃ prāpyā-'muṃ śarma durlabham.
             <span class="ref">Bhk_7.83</span></p>
         
         
         <p id="Bhk_7.84">
            īṣadāḍhyaṅkaro 'pyeṣa na paratrā 'śubha-kriyā,<br />
            asmānattumito 'bhyeti pariglāno bubhukṣayā."
             <span class="ref">Bhk_7.84</span></p>
         
         
         <p id="Bhk_7.85">
            saṃprāpya vānarān pakṣī jagāda madhuraṃ vacaḥ<br />
            "ke yūyaṃ durupasthāne manasā 'pyadri-mūrdhani.
             <span class="ref">Bhk_7.85</span></p>
         
         
         <p>atha prakīrṇakāḥ</p>
         
         <p id="Bhk_7.86">
            ātmanaḥ paridevadhve kurvanto rāma-saṃkathām,<br />
            samānodaryamasmākaṃ jaṭāyuṃ ca sthuthā ''darāt.
             <span class="ref">Bhk_7.86</span></p>
         
         
         <p id="Bhk_7.87">
            śaṅkā-dhavitra-vacanaṃ pratyūcur vānarāḥ khagam<br />
            "vayaṃ śatru-lavitreṣor dūtā rāmasya bhū-pateḥ.
             <span class="ref">Bhk_7.87</span></p>
         
         
         <p id="Bhk_7.88">
            kenā 'pi dauṣkuleyena kulyāṃ māhākulīṃ priyām<br />
            hṛtāṃ māhākulīnasya tasya lipsāmahe vayam.
             <span class="ref">Bhk_7.88</span></p>
         
         
         <p id="Bhk_7.89">
            triṃśattamamahar yātaṃ matvā pratyāgamā'vadhim<br />
            a-kṛtā'rthā viśīdantaḥ para-lokamupāsmahe.
             <span class="ref">Bhk_7.89</span></p>
         
         
         <p id="Bhk_7.90">
            mriyāmahe, na gacchāmaḥ kauśalyāyani-vallabhām<br />
            upalambhyāma-paśyantaḥ kaumārīṃ patatāṃ vara !"
             <span class="ref">Bhk_7.90</span></p>
         
         
         <p id="Bhk_7.91">
            jagāda vānarān pakṣī-"nādhyagīḍhvaṃ dhruvaṃ smṛtim<br />
            yūyaṃ saṃkuṭiyuṃ yasmāt kāle 'sminnadhyavasyatha.
             <span class="ref">Bhk_7.91</span></p>
         
         
         <p id="Bhk_7.92">
            nā'yamudvijituṃ kālaḥ svāmi-kāryād bhavādṛśām<br />
            hṛta-bhārye cyute rājyād rāmo paryutsuke bhṛśam.
             <span class="ref">Bhk_7.92</span></p>
         
         
         <p id="Bhk_7.93">
            yatnaṃ prorṇavituṃ tūrṇaṃ diśaṃ kuruta dakṣiṇām,<br />
            prorṇuvitrīṃ divas tatra purīṃ drakṣyatha kāñcanīm.
             <span class="ref">Bhk_7.93</span></p>
         
         
         <p id="Bhk_7.94">
            laṅkāṃ nāmnā girer mūrdhni rākṣasendreṇa pālitām<br />
            nirjitya śakramānītā dadṛśur yāṃ sura-striyaḥ
             <span class="ref">Bhk_7.94</span></p>
         
         
         <p id="Bhk_7.95">
            babhūva yā 'dhiśailendraṃ mṛditvevendra-gocaram<br />
            kuṣitvā jagatāṃ sāraṃ saikā śaṅke kṛtā bhuvi.
             <span class="ref">Bhk_7.95</span></p>
         
         
         <p id="Bhk_7.96">
            a-mṛḍitvā sahasrā'kṣaṃ kliśitvā kauśalair nijaiḥ<br />
            uditvā 'laṃ ciraṃ yatnāt saikā dhātrā vinirmitā.
             <span class="ref">Bhk_7.96</span></p>
         
         
         <p id="Bhk_7.97">
            muṣitvā dhana-daṃ pāpo yāṃ gṛhītvā ''vasad dviṣan,<br />
            tāṃ ruditveva śakreṇa yāta laṅkāmupekṣitām.
             <span class="ref">Bhk_7.97</span></p>
         
         
         <p id="Bhk_7.98">
            viditvā śaktimātmīyāṃ rāvaṇaṃ vijighṛkṣavaḥ<br />
            uktaṃ pipṛcchiṣūṇāṃ vo mā sma bhūta suṣupsavaḥ.
             <span class="ref">Bhk_7.98</span></p>
         
         
         <p id="Bhk_7.99">
            nā 'vividiṣumbhyeti sampad rurudiṣuṃ naram,<br />
            kiṃ mumuṣiṣu-vad yāta dviṣo nā 'pacikīrṣayā.
             <span class="ref">Bhk_7.99</span></p>
         
         
         <p id="Bhk_7.100">
            bubhutsavo drutaṃ sītāṃ bhutsīdhvaṃ, prabravīmi vaḥ,<br />
            mā ca bhuddhvaṃ mṛṣoktaṃ naḥ, kṛṣīḍhvaṃ svāmine hitaṃ
             <span class="ref">Bhk_7.100</span></p>
         
         
         <p id="Bhk_7.101">
            samagadhvaṃ puraḥ śatror, modayadhvaṃ raghūttamam,<br />
            nopāyadhvaṃ bhayaṃ, sītāṃ nopāyaṃsta daśānanaḥ.
             <span class="ref">Bhk_7.101</span></p>
         
         
         <p id="Bhk_7.102">
            tataḥ prāsthiṣatā 'drīndraṃ mahendraṃ vānarā drutam<br />
            sarve kilakilāyanto, dhairyaṃ cā''dhiṣatā 'dhikam.
             <span class="ref">Bhk_7.102</span></p>
         
         
         <p id="Bhk_7.103">
            nikuñje tasya vartitvā ramye prakṣveditāḥ param<br />
            maṇi-ratnā'dhiśayitaṃ pratyudaikṣanta toya-dhim
             <span class="ref">Bhk_7.103</span></p>
         
         
         <p id="Bhk_7.104">
            a-marṣitamiva ghnantaṃ taṭā'drīn malilormibhiḥ<br />
            śriyā samagraṃ dyutitaṃ madeneva praloṭhitam
             <span class="ref">Bhk_7.104</span></p>
         
         
         <p id="Bhk_7.105">
            pūtaṃ śītair nabhasvadbhir granthitveva sthitaṃ rucaḥ<br />
            gumphitveva nirasyantaṃ taraṅgān sarvato muhuḥ
             <span class="ref">Bhk_7.105</span></p>
         
         
         <p id="Bhk_7.106">
            vañcitvā 'pyambaraṃ dūraṃ svasmiṃs tiṣṭhantamātmani<br />
            tṛṣitvevā 'niśaṃ svādu pibantaṃ saritāṃ payaḥ
             <span class="ref">Bhk_7.106</span></p>
         
         
         <p id="Bhk_7.107">
            dyutitvā śaśinā naktaṃ raśmibhiḥ parivardhitam<br />
            meror jetumivā ''bhogamuccair didyotiṣuṃ muhuḥ.
             <span class="ref">Bhk_7.107</span></p>
         
         
         <p id="Bhk_7.108">
            vilokya saliloccayānadhi-samudramabhraṃlihān bhraman-makara bhīṣaṇaṃ samadhigamya
            cā 'dhaḥ payaḥ<br />
            gamā''gama-sahaṃ drutaṃ kapi-vṛṣāḥ paripraiṣayan gajendra-guru-vikramaṃ taru-mṛgottamaṃ
            mārutim.
             <span class="ref">Bhk_7.108</span></p>
         
         
         
         <p>Bhk_8</p>
         
         <p id="Bhk_8.1">
            āgādhata tato vyoma hanūmānuru-vigrahaḥ,<br />
            atyaśerata tad-vegaṃ na suparṇā'rka-mārutāḥ
             <span class="ref">Bhk_8.1</span></p>
         
         
         <p id="Bhk_8.2">
            abhāyata yathā'rkeṇa suprātena śaran-mukhe,<br />
            gamyamānaṃ na tenā''sīdagataṃ krāmatā puraḥ.
             <span class="ref">Bhk_8.2</span></p>
         
         
         <p id="Bhk_8.3">
            viyati vyatyatanvātāṃ mūrtī hari-payonidhī,<br />
            vyatyaitāṃ cottamaṃ mārgamarkendrendu-niṣevitam.
             <span class="ref">Bhk_8.3</span></p>
         
         
         <p id="Bhk_8.4">
            vyatijigye samudro'pi na dhairyaṃ tasya gacchataḥ<br />
            vyatyagacchan na ca gataṃ pracaṇḍo'pi prabhañjanaḥ.
             <span class="ref">Bhk_8.4</span></p>
         
         
         <p id="Bhk_8.5">
            vyatighnantīṃ vyatighnantāṃ rākṣasīṃ pavanā''tmajaḥ<br />
            jaghānā''viśya vadanaṃ niryāt bhittvodaraṃ drutam
             <span class="ref">Bhk_8.5</span></p>
         
         
         <p id="Bhk_8.6">
            anyonyaṃ sma vyatiyutaḥ śabdān śabdais tu bhīṣaṇān<br />
            udanvāṃś cāniloddhūto mriyamāṇā ca rākṣasī.
             <span class="ref">Bhk_8.6</span></p>
         
         
         <p id="Bhk_8.7">
            nyavikṣata mahā-grāha-saṃkulaṃ makarā''layam<br />
            saikā bahūnāṃ kurvāṇā nakrāṇāṃ svā''śitambhavam
             <span class="ref">Bhk_8.7</span></p>
         
         
         <p id="Bhk_8.8">
            kṛtenopakṛtaṃ vāyoḥ parikrīṇānamutthitam<br />
            pitrā saṃrakṣitaṃ śakrāt sa mainākā'drimaikṣata.
             <span class="ref">Bhk_8.8</span></p>
         
         
         <p id="Bhk_8.9">
            khaṃ parājayamāno'sāvunnatya pavanā'tmajam<br />
            jagādā'drir "vijeṣīṣṭhā mayi viśramya vairiṇam.
             <span class="ref">Bhk_8.9</span></p>
         
         
         <p id="Bhk_8.10">
            phalānyādatsva citrāṇi, parikrīḍasva sānuṣu,<br />
            sādhvanukrīḍamānāni paśya vṛndāni pakṣiṇām.
             <span class="ref">Bhk_8.10</span></p>
         
         
         <p id="Bhk_8.11">
            kṣaṇaṃ bhadrā'vatiṣṭhasva, tataḥ prasthāsyase punaḥ<br />
            na tat saṃsthāsyate kāryaṃ dakṣeṇorīkṛtaṃ tvayā.
             <span class="ref">Bhk_8.11</span></p>
         
         
         <p id="Bhk_8.12">
            tvayi nas tiṣṭhate prītis tubhyaṃ tiṣṭhāmahe vayam,<br />
            uttiṣṭhamānaṃ mitrā'rthe kas tvāṃ na bahu manyate.
             <span class="ref">Bhk_8.12</span></p>
         
         
         <p id="Bhk_8.13">
            ye sūryamupatiṣṭhante mantraiḥ saṃdhyā-trayaṃ dvijāḥ,<br />
            rakṣobhis tāpitās te'pi siddhiṃ dyāyanti te'dhunā.
             <span class="ref">Bhk_8.13</span></p>
         
         
         <p id="Bhk_8.14">
            a-vyagramupatiṣṭhasva vīra ! vāyorahaṃ suhṛt,<br />
            ravir vitapate'tyarthamāśvasya mayi gamyatām.
             <span class="ref">Bhk_8.14</span></p>
         
         
         <p id="Bhk_8.15">
            tīvramuttapamāno 'yama-śakyaḥ soḍhumātapaḥ,<br />
            āghnāna iva saṃdīptairalātaiḥ sarvato muhuḥ.
             <span class="ref">Bhk_8.15</span></p>
         
         
         <p id="Bhk_8.16">
            saṃśṛṇuṣva kape ! matkaiḥ saṃgacchasva vanaiḥ śubhaiḥ,<br />
            samāranta mamā 'bhīṣṭāḥ saṃkalpās tvayyupāgate.
             <span class="ref">Bhk_8.16</span></p>
         
         
         <p id="Bhk_8.17">
            ke na saṃvidrate, vāyor mainākā'drir yathā sakhā,<br />
            yatnādupāhvaye pratītaḥ, saṃhvayasva vivakṣitam.
             <span class="ref">Bhk_8.17</span></p>
         
         
         <p id="Bhk_8.18">
            dyāmivāvayamānaṃ tamavocad bhūdharaṃ kapiḥ<br />
            upakurvantamatyarthaṃ prakurvāṇo'nujīvi-vat.
             <span class="ref">Bhk_8.18</span></p>
         
         
         <p id="Bhk_8.19">
            "kula-bhāryāṃ prakurvāṇamahaṃ draṣṭuṃ daśānanam<br />
            yāmi tvarā-vān śailendra !, mā kasyacidupaskṛthāḥ.
             <span class="ref">Bhk_8.19</span></p>
         
         
         <p id="Bhk_8.20">
            yo'pacakre vanāt sītāmadhicakre na yaṃ hariḥ,<br />
            vikurvāṇaḥ svarānadya balaṃ tasya nihanmyaham.
             <span class="ref">Bhk_8.20</span></p>
         
         
         <p id="Bhk_8.21">
            vikurve nagare tasya pāpasyā 'dya raghu-dviṣaḥ,<br />
            vineṣye vā priyān prāṇānudāneṣye'thavā yaśaḥ.
             <span class="ref">Bhk_8.21</span></p>
         
         
         <p id="Bhk_8.22">
            vineṣye krodhamathavā kramamāṇo'ri-saṃsadi"<br />
            ityuktvā khe parākraṃsta tūrṇaṃ sūnur nabhasvataḥ.
             <span class="ref">Bhk_8.22</span></p>
         
         
         <p id="Bhk_8.23">
            parīkṣitumupākraṃsta rākṣasī tasya vikramam<br />
            divamākramamāṇeva ketu-tārā bhaya-pradā.
             <span class="ref">Bhk_8.23</span></p>
         
         
         <p id="Bhk_8.24">
            jale vikramamāṇāyā hanūmān śata-yojanam<br />
            āsyaṃ praviśya nirayādaṇūbhūyā 'pracetitaḥ.
             <span class="ref">Bhk_8.24</span></p>
         
         
         <p id="Bhk_8.25">
            draṣṭuṃ prakramamāṇo 'sau sītāmambhonidhes taṭam,<br />
            upākraṃstā ''kulaṃ ghoraiḥ kramamāṇair niśācaraiḥ
             <span class="ref">Bhk_8.25</span></p>
         
         
         <p id="Bhk_8.26">
            ātmānamapajānānaḥ śaśa-mātro 'nayad dinam,<br />
            jñāsye rātrāviti prājñaḥ pratyajñāsta kriyā-paṭuḥ.
             <span class="ref">Bhk_8.26</span></p>
         
         
         <p id="Bhk_8.27">
            saṃjānānān paridharan rāvaṇā'nucarān bahūn<br />
            laṅkāṃ samāviśad rātrau vadamāno'ri-durgamām.
             <span class="ref">Bhk_8.27</span></p>
         
         
         <p id="Bhk_8.28">
            kiṃcin nopāvadiṣṭā 'sau, kenacid vyavadiṣṭa na,<br />
            śṛṇvan saṃpravadamānād rāvaṇasya guṇān janāt.
             <span class="ref">Bhk_8.28</span></p>
         
         
         <p id="Bhk_8.29">
            jalpitotkruṣṭa-saṃgīta-pranṛtta-smita-valgitaiḥ<br />
            ghoṣasyānvavadiṣṭeva laṅkā putā-kratoḥ puraḥ
             <span class="ref">Bhk_8.29</span></p>
         
         
         <p id="Bhk_8.30">
            aid vipravadamānais tāṃ saṃyuktāṃ brahma-rākṣasaiḥ<br />
            tathā'vagiramāṇaiś ca piśācair māmsa-śoṇitam.
             <span class="ref">Bhk_8.30</span></p>
         
         
         <p id="Bhk_8.31">
            yathā-svaṃ saṃgirante sma goṣṭhīṣu svāmino guṇān,<br />
            pāna-śauṇḍāḥ pathaḥ kṣībā vṛndairudacaranta ca.
             <span class="ref">Bhk_8.31</span></p>
         
         
         <p id="Bhk_8.32">
            yānaiḥ samacarantā 'nye kuñjarā'śva-rathā''dibhiḥ,<br />
            saṃprāyacchanta bandībhiranye puṣpa-phalaṃ śubham.
             <span class="ref">Bhk_8.32</span></p>
         
         
         <p id="Bhk_8.33">
            kopāt kāścit priyaiḥ prattamupāyaṃsata nā''savam,<br />
            prema jijñāsamānābhyas tābhyo''śapsata kāminaḥ
             <span class="ref">Bhk_8.33</span></p>
         
         
         <p id="Bhk_8.34">
            prādidṛkṣata no nṛtyaṃ, nā 'śuśrūṣata gāyanān<br />
            rāmaṃ susmūrṣamāṇo'sau kapir viraha-duḥkhitam.
             <span class="ref">Bhk_8.34</span></p>
         
         
         <p id="Bhk_8.35">
            anujijñāsatevā'tha laṅkā-darṣanamindunā<br />
            tamo'pahavimuktāṃ'śu pūrvasyāṃ diśyudaiyata.
             <span class="ref">Bhk_8.35</span></p>
         
         
         <p id="Bhk_8.36">
            āśuśrūṣan sa maithilyā vārtāṃ harmyeṣu rakṣasām<br />
            śīyamāna'ndhakāreṣu samacārīda-śaṅkitaḥ.
             <span class="ref">Bhk_8.36</span></p>
         
         
         <p id="Bhk_8.37">
            śata-sāhasramārakṣaṃ madhyagaṃ rakṣasāṃ kapiḥ<br />
            dadarśa, yaṃ kṛtānto'pi mriyetā''sādya bhīṣaṇam,
             <span class="ref">Bhk_8.37</span></p>
         
         
         <p id="Bhk_8.38">
            adhyāsisiṣamāṇe 'tha viyan-madhyaṃ niśā-kare<br />
            kāsāṃcakre purī saughairatīvodbhāsibhiḥ sitaiḥ
             <span class="ref">Bhk_8.38</span></p>
         
         
         <p id="Bhk_8.39">
            induṃ caṣaka-saṃkrāntamupāyuṅkta yathā'mṛtam,<br />
            payuñjānaḥ priyā vācaḥ samājā'nurato janaḥ
             <span class="ref">Bhk_8.39</span></p>
         
         
         <p id="Bhk_8.40">
            saṃkṣṇuvāna ivotkaṇṭhāmupābhuṅkta surāmalam<br />
            jyotsnāyāṃ vigalan-mānas taruṇo rakṣasāṃ gaṇaḥ
             <span class="ref">Bhk_8.40</span></p>
         
         
         <p id="Bhk_8.41">
            madhvapāyayata svacchaṃ sotpalaṃ dayitā'ntike<br />
            ātmānaṃ suratā''bhoga-viśrambhotpādanaṃ muhuḥ
             <span class="ref">Bhk_8.41</span></p>
         
         
         <p id="Bhk_8.42">
            abhīṣayanta ye śakraṃ rākṣasā raṇa-paṇḍitāḥ<br />
            avismāpayamānas tān kapiroṭīd gṛhād gṛham,
             <span class="ref">Bhk_8.42</span></p>
         
         
         <p id="Bhk_8.43">
            sītāṃ didṛkṣuḥ pracchannaḥ so 'gardhayata rākṣasān,<br />
            avañcayata māyāś ca sva-māyābhir naradviṣām,
             <span class="ref">Bhk_8.43</span></p>
         
         
         <p id="Bhk_8.44">
            apalāpayamānasya śatrūṃs tasyā'bhavan matiḥ<br />
            "mithyā kārayate cārair ghoṣaṇāṃ rākṣasā'dhipaḥ"
             <span class="ref">Bhk_8.44</span></p>
         
         
         <p id="Bhk_8.45">
            gūhamānaḥ sva-māhātmyamaṭitvā mantri-saṃsadaḥ<br />
            nṛbhyo 'pavadamānasya rāvaṇasya gṛhaṃ yayau,
             <span class="ref">Bhk_8.45</span></p>
         
         
         <p id="Bhk_8.46">
            diśo dyotayamānābhir divya-nārībhirākulam<br />
            śriyamāyacchamānābhiruttamābhiranuttamām
             <span class="ref">Bhk_8.46</span></p>
         
         
         <p id="Bhk_8.47">
            nityamudyacchamānābhiḥ smarasaṃbhoga-karmasu<br />
            jānānābhiralaṃ līlā-kila kiṃcita-vibhramān
             <span class="ref">Bhk_8.47</span></p>
         
         
         <p id="Bhk_8.48">
            svaṃ karma kārayannāste niścinto yā jhaṣa-dhvajaḥ,<br />
            svārthaṃ kārayamāṇābhir yūno mada-vimohitān
             <span class="ref">Bhk_8.48</span></p>
         
         
         <p id="Bhk_8.49">
            kāntiṃ svāṃ vahamānābhir yajantībhiḥ sva-vigrahān<br />
            netrairiva pibantībhiḥ paśyatāṃ citta-saṃhatīḥ
             <span class="ref">Bhk_8.49</span></p>
         
         
         <p id="Bhk_8.50">
            tā hanūmān parākurvannagamat puṣpakaṃ prati<br />
            vimānaṃ mandarasyādreranukurvadiva śriyam.
             <span class="ref">Bhk_8.50</span></p>
         
         
         <p id="Bhk_8.51">
            tasmin kailāsa-saṃkāśāṃ śiraḥ-śṛṅgaṃ bhaja-drumam<br />
            abhikṣipantamaikṣiṣṭa rāvaṇaṃ parvata-śriyam
             <span class="ref">Bhk_8.51</span></p>
         
         
         <p id="Bhk_8.52">
            pravahantaṃ sadāmodaṃ suptaṃ parijanā'nvitam<br />
            maghone parimṛṣyantamārabhantaṃ paraṃ smare
             <span class="ref">Bhk_8.52</span></p>
         
         
         <p id="Bhk_8.53">
            vyaramat pradhanād yasmāt paritrastaḥ sahasra-dṛk,<br />
            kṣaṇaṃ paryaramat tasya darśanān mārutā''tmajaḥ.
             <span class="ref">Bhk_8.53</span></p>
         
         
         <p id="Bhk_8.54">
            upāraṃsīc ca saṃpaśyan vānaras taṃ cikīrṣitāt<br />
            ramyaṃ merumivā''dhūta-kānanaṃ śvasanormibhiḥ
             <span class="ref">Bhk_8.54</span></p>
         
         
         <p id="Bhk_8.55">
            dṛṣṭvā dayitayā sākaṃ rahībhūtaṃ daśānanam<br />
            nā 'tra sītetyupāraṃsta durmanā vāyu-saṃbhavaḥ.
             <span class="ref">Bhk_8.55</span></p>
         
         
         <p id="Bhk_8.56">
            tataḥ prākāramārohat kṣapāṭānavibodhayan,<br />
            nā'yodhayat samartho'pi sītā-darśana-lālasaḥ.
             <span class="ref">Bhk_8.56</span></p>
         
         
         <p id="Bhk_8.57">
            adhyāsīd, "rāghavasyā 'haṃ nāśayeyaṃ kathaṃ śucam,<br />
            vaidehyā janayeyaṃ vā kathamānandamuttamam.
             <span class="ref">Bhk_8.57</span></p>
         
         
         <p id="Bhk_8.58">
            dṛṣṭvā rāghava-kāntāṃ tāṃ drāvayiṣyāmi rākṣasān,<br />
            tasyā hi darśanāt pūrvaṃ vikramaḥ kārya-nāśa-kṛt.
             <span class="ref">Bhk_8.58</span></p>
         
         
         <p id="Bhk_8.59">
            cintayannitthamuttuṅgaiḥ prāvayantīṃ divaṃ vanaiḥ<br />
            aśoka-vanikāmārādapaśyat stabakā''citām.
             <span class="ref">Bhk_8.59</span></p>
         
         
         <p id="Bhk_8.60">
            tāṃ prāviśat kapi-vyāghras tarūna-calayan śanaiḥ<br />
            a-trāsayan vana-śayān suptān śākhāsu pakṣiṇaḥ.
             <span class="ref">Bhk_8.60</span></p>
         
         
         <p id="Bhk_8.61">
            avād vāyuḥ śanair yasyāṃ latāṃ nartayamāna-vat<br />
            nā''yāsayanta saṃtrastā ṛtavo'nyonya-saṃpadaḥ.
             <span class="ref">Bhk_8.61</span></p>
         
         
         <p id="Bhk_8.62">
            jyotsnā 'mṛtaṃ śaśī vasyāṃ vāpīr vikasitotpalāḥ<br />
            apāyayata saṃpūrṇaḥ sadā daśa-mukhā''jñayā.
             <span class="ref">Bhk_8.62</span></p>
         
         
         <p id="Bhk_8.63">
            prādamayanta puṣpeṣuṃ yasyāṃ bandyaḥ samāhṛtāḥ<br />
            parimohayamāṇābhī rākṣasībhiḥ samāvṛtāḥ.
             <span class="ref">Bhk_8.63</span></p>
         
         
         <p id="Bhk_8.64">
            yasyāṃ vāsayate sītāṃ kevalaṃ sma ripuḥ smarāt<br />
            na tvarocayatā ''tmānaṃ caturo vṛddhi-mānapi
             <span class="ref">Bhk_8.64</span></p>
         
         
         <p id="Bhk_8.65">
            mandāyamāna-gamano haritāyat-taruṃ kapiḥ,<br />
            drumaiḥ śakaśakāyadbhir mārutenā ''ṭa sarvataḥ.
             <span class="ref">Bhk_8.65</span></p>
         
         
         <p id="Bhk_8.66">
            asyandannindu-maṇayato, vyarucan kumudā''karāḥ,<br />
            aloṭhiṣata vātena prakīrṇaḥ stabakoccayāḥ.
             <span class="ref">Bhk_8.66</span></p>
         
         
         <p id="Bhk_8.67">
            sītā'ntike vivṛtsantaṃ vartsyat-siddhiṃ plavaṅgamam<br />
            patatriṇaḥ śubhā mandramānuvānās tvajihladan.
             <span class="ref">Bhk_8.67</span></p>
         
         
         <p id="Bhk_8.68">
            vartiṣyamāṇamātmānaṃ sītā patyurivā 'ntike<br />
            udapaśyat tadā tathyair nimittairiṣṭa-darśanaiḥ.
             <span class="ref">Bhk_8.68</span></p>
         
         
         <p id="Bhk_8.69">
            "niravartsyan na ced vārtā sītāyā, vitathaiva naḥ<br />
            akalpsyadudyatiḥ sarvā", hanūmānityacintayat.
             <span class="ref">Bhk_8.69</span></p>
         
         
         <p>ityātmanepadādhikāraḥ</p>
         
         
         <p id="Bhk_8.70">
            vṛkṣād vṛkṣaṃ parikrāman rāvaṇād bibhyatīṃ bhṛśam<br />
            śatros trāṇama-paśyantīma-dṛśyo janakā''tmajām
             <span class="ref">Bhk_8.70</span></p>
         
         
         <p id="Bhk_8.71">
            tāṃ parājayamānāṃ sa prīte rakṣyāṃ daśā''nanāt<br />
            antardadhānāṃ rakṣobhyo malināṃ mlāna-mūrdhajām
             <span class="ref">Bhk_8.71</span></p>
         
         
         <p id="Bhk_8.72">
            rāmādadhīta-saṃdeśo vāyor jātaś cyuta-smitām<br />
            prabhavantīmivādityādapaśyat kapi-kuñjaraḥ.
             <span class="ref">Bhk_8.72</span></p>
         
         
         <p id="Bhk_8.73">
            rocamānaḥ ku-dṛṣṭibhyo rakṣobhyaḥ prattavān śriyam<br />
            ślāghamānaḥ para-strībhyas tatra''gād rākṣasā'dhipaḥ.
             <span class="ref">Bhk_8.73</span></p>
         
         
         <p id="Bhk_8.74">
            aśapta nihnuvāno 'sau sītāyau smara-mohitaḥ,<br />
            dhārayānniva caitasyai vasūni pratyapadyata.
             <span class="ref">Bhk_8.74</span></p>
         
         
         <p id="Bhk_8.75">
            tasyai spṛhayamāṇo 'sau bahu priyamabhāṣata,<br />
            sānunītiś ca sītāyai na 'krudhyan, nāpyasūyata.
             <span class="ref">Bhk_8.75</span></p>
         
         
         <p id="Bhk_8.76">
            "saṃkrudhyasi mṛśā kiṃ tvaṃ didṛkṣuṃ māṃ mṛgekṣaṇe !,<br />
            īkṣitavyaṃ para-strībhyaḥ sva-dharmo rakṣasāmayam.
             <span class="ref">Bhk_8.76</span></p>
         
         
         <p id="Bhk_8.77">
            śṛṇvadbhyaḥ pratiśṛṇvanti madhyamā bhīru ! nottamāḥ,<br />
            gṛṇadbhyo 'nugṛṇantyanye 'kṛtā'rthā, naiva mad-vidhāḥ.
             <span class="ref">Bhk_8.77</span></p>
         
         
         <p id="Bhk_8.78">
            iccha snehena dīvyantī viṣayān bhuvaneśvaram,<br />
            saṃbhogāya parikrītaḥ kartāsmi tava nā 'priyam.
             <span class="ref">Bhk_8.78</span></p>
         
         
         <p id="Bhk_8.79">
            āssva sākaṃ mayā saudhe, mā'dhiṣṭhā nir-janaṃ vanam<br />
            mā 'dhivātsīr bhuvaṃ, śayyāmadhiśeṣva smarotsukā.
             <span class="ref">Bhk_8.79</span></p>
         
         
         <p id="Bhk_8.80">
            abhinyavikṣathās tvaṃ me yathaivā'vyāhatā manaḥ,<br />
            tavā'pyadhyāvasantaṃ māṃ mā rautsīr hṛdayaṃ tathā.
             <span class="ref">Bhk_8.80</span></p>
         
         
         <p id="Bhk_8.81">
            mā 'vamaṃsthā nāmasyantam-kārya-jñe ! jagat-patim,<br />
            saṃdṛṣṭe mayi kākutsthama-dhanyaṃ kāmayeta ? kā.
             <span class="ref">Bhk_8.81</span></p>
         
         
         <p id="Bhk_8.82">
            yaḥ payo dogdhi pāṣāṇaṃ, sa rāmād bhūtimāpnuyāt,<br />
            rāvaṇaṃ gamaya prītiṃ bodhayantaṃ hitā'hitaṃ.
             <span class="ref">Bhk_8.82</span></p>
         
         
         <p id="Bhk_8.83">
            prīto 'haṃ bhojayiṣyāmi bhavatīṃ bhuvana-trayam,<br />
            kiṃ vilāpayase'tyarthaṃ, pārśve śāyaya rāvaṇam.
             <span class="ref">Bhk_8.83</span></p>
         
         
         <p id="Bhk_8.84">
            ājñāṃ kāraya rakṣobhir, mā priyāṇyupahāraya,<br />
            kaḥ śakreṇa kṛtaṃ necchedadhimurdhānamañjalim.
             <span class="ref">Bhk_8.84</span></p>
         
         
         <p>iti kārakādhikāraḥ</p>
         
         
         <p id="Bhk_8.85">
            vacanaṃ rakṣasāṃ patyuranu kruddhā pati-priyā<br />
            pāpā'nuvāsitaṃ sītā rāvaṇaṃ prābravīd vacaḥ
             <span class="ref">Bhk_8.85</span></p>
         
         
         <p id="Bhk_8.86">
            "na bhavānanu rāmaṃ cedupa śūreṣu vā, tataḥ<br />
            apavāhya cchalād vīrau kimarthaṃ māmihā 'haraḥ,
             <span class="ref">Bhk_8.86</span></p>
         
         
         <p id="Bhk_8.87">
            "upa-śūraṃ na te vṛttaṃ kathaṃ rātriṃcarā'dhama !<br />
            yat saṃpratyapalokebhyo laṅkāyāṃ vasatir bhayāt
             <span class="ref">Bhk_8.87</span></p>
         
         
         <p id="Bhk_8.88">
            ā rāma-darśanāt pāpa ! vidyotasva striyaḥ prati<br />
            sad-vṛttānanu dur-vṛttaḥ parastrīṃ jāta-manmathaḥ
             <span class="ref">Bhk_8.88</span></p>
         
         
         <p id="Bhk_8.89">
            abhi dyotiṣyate rāmo bhavantama-cirādiha,<br />
            udgūrṇa-bāṇaḥ saṃgrāme yo nārāyaṇataḥ prati.
             <span class="ref">Bhk_8.89</span></p>
         
         
         <p id="Bhk_8.90">
            kuto 'dhiyāsyasi krūra ! nihatas tena patribhiḥ<br />
            na sūktaṃ bhavatā 'tyugramatirāmaṃ madoddhata !
             <span class="ref">Bhk_8.90</span></p>
         
         
         <p id="Bhk_8.91">
            pariśeṣaṃ na nāmā 'pi sthāpayiṣyati te vibhuḥ,<br />
            api sthāṇuṃ jayed rāmo, bhavato grahaṇaṃ kiyat.
             <span class="ref">Bhk_8.91</span></p>
         
         
         <p id="Bhk_8.92">
            api stūhyapisedhā 'smāṃs tathyamuktaṃ narā'śan !,<br />
            api siñceḥ kṛśānau tvaṃ darpaṃ, mayyapi yo 'bhikaḥ.
             <span class="ref">Bhk_8.92</span></p>
         
         
         <p id="Bhk_8.93">
            adhirāme parākrāntamadhikartā sa te kṣayam,"<br />
            ityuktvā maithilī tūṣṇīmāsāṃcakre daśānanam.
             <span class="ref">Bhk_8.93</span></p>
         
         
         <p id="Bhk_8.94">
            tataḥ khaḍgaṃ samudyamya rāvaṇaḥ krūra-vigrahaḥ<br />
            vaidehīmantarā kruddhaḥ kṣaṇamūce viniśvasan.
             <span class="ref">Bhk_8.94</span></p>
         
         
         <p id="Bhk_8.95">
            "cireṇā 'nuguṇaṃ proktā pratipatti-parāṅmukhī<br />
            na māse pratipattāse māṃ cen, martāsi maithili !"
             <span class="ref">Bhk_8.95</span></p>
         
         
         <p id="Bhk_8.96">
            prāyuṅkta rākṣasīr bhīmā mandirāya prativrajan<br />
            "bhayāni datta sītāyai sarvā yūyaṃ kṛte mama."
             <span class="ref">Bhk_8.96</span></p>
         
         
         <p id="Bhk_8.97">
            gate tasmin samājagmur bhayāya prati maithilīm<br />
            rākṣasyo, rāvaṇa-prītyai krūraṃ cocuralaṃ muhuḥ
             <span class="ref">Bhk_8.97</span></p>
         
         
         <p id="Bhk_8.98">
            "rāvaṇāya namaskuyāḥ, syāt sīte ! svasti te dhruvam<br />
            anyathā prātarāśāya kuryāma tvāmalaṃ vayam.
             <span class="ref">Bhk_8.98</span></p>
         
         
         <p id="Bhk_8.99">
            tṛṇāya matvā tāḥ sarvā vadantīs trijaṭā 'vadat<br />
            "ātmānaṃ hata durvṛttāḥ ! sva-māṃsaiḥ kurutā 'śanam.
             <span class="ref">Bhk_8.99</span></p>
         
         
         <p id="Bhk_8.100">
            adya sītā mayā dṛṣṭā sūryaṃ candramasā saha<br />
            svapne spṛśantī madhyena tanuḥ śyāmā sulocanā.
             <span class="ref">Bhk_8.100</span></p>
         
         
         <p id="Bhk_8.101">
            tās tayā tarjitāḥ sarvā mukhair bhīmā yathā''gatam<br />
            yayuḥ suṣupsavas talpaṃ bhīmair vacana-karmabhiḥ
             <span class="ref">Bhk_8.101</span></p>
         
         
         <p id="Bhk_8.102">
            gatāsu tāsu maithilyā saṃjānāno 'nilā''tmajaḥ<br />
            āyātena daśā''syasya saṃsthito 'ntarhitaś ciram
             <span class="ref">Bhk_8.102</span></p>
         
         
         <p id="Bhk_8.103">
            ṛṇād baddha ivānmukto viyogena kratu-dviṣaḥ<br />
            hetor bodhasya maithilyāḥ prāstāvīd rāma-saṃkathām.
             <span class="ref">Bhk_8.103</span></p>
         
         
         <p id="Bhk_8.104">
            taṃ dṛṣṭvā 'cintayat sītā-"hetoḥ kasyaiṣa rāvaṇaḥ<br />
            avaruhya tarorārādaiti vānara-vigrahaḥ
             <span class="ref">Bhk_8.104</span></p>
         
         
         <p id="Bhk_8.105">
            pūrvasmādanya-vad bhāti bhāvād dāśarathiṃ stūvan,<br />
            ṛte krauryāt samāyāto māṃ viśvāsayituṃ nu kim ?
             <span class="ref">Bhk_8.105</span></p>
         
         
         <p id="Bhk_8.106">
            itaro rāvaṇādeṣa rāghavā'nucaro yadi,<br />
            sa-phalāni nimittāni prāk prabhātāt tato mama.
             <span class="ref">Bhk_8.106</span></p>
         
         
         <p id="Bhk_8.107">
            uttarāhi vasan rāmaḥ samudrād rakṣasāṃ puram<br />
            avail lavaṇa-toyasya sthitāṃ dakṣiṇataḥ katham.
             <span class="ref">Bhk_8.107</span></p>
         
         
         <p id="Bhk_8.108">
            daṇḍakān dakṣiṇenā 'haṃ sarito 'drīn vanāni ca<br />
            atikramyā 'mbudhiṃ caiva puṃsāmagamamāhṛtā.
             <span class="ref">Bhk_8.108</span></p>
         
         
         <p id="Bhk_8.109">
            pṛthaṅ nabhasvataś caṇḍād vainateyena vā vinā<br />
            gantumutsahate neha kaścit kimuta vānaraḥ.
             <span class="ref">Bhk_8.109</span></p>
         
         
         <p id="Bhk_8.110">
            iti cintā-vatīṃ kṛcchrāt samāsādya kapi-dvipaḥ<br />
            muktāṃ stokena rakṣobhiḥ proce"'haṃ rāma-kiṅkaraḥ
             <span class="ref">Bhk_8.110</span></p>
         
         
         <p id="Bhk_8.111">
            viprakṛṣṭaṃ mahendrasya na dūraṃ vindhya-parvatāt<br />
            nā 'nabhyāśe samudrasya tava mālyavati priyaḥ.
             <span class="ref">Bhk_8.111</span></p>
         
         
         <p id="Bhk_8.112">
            a-saṃprāpte daśa-grīve praviṣṭo 'hamidaṃ vanam<br />
            tasmin pratigate draṣṭuṃ tvāmupākraṃsyacetitaḥ
             <span class="ref">Bhk_8.112</span></p>
         
         
         <p id="Bhk_8.113">
            tasmin vadati ruṣṭo 'pi nā 'kārṣaṃ devi ! vikramam<br />
            a-vināśāya kāryasya vicinvānaḥ parāparam.
             <span class="ref">Bhk_8.113</span></p>
         
         
         <p id="Bhk_8.114">
            vānareṣu kapiḥ svāmī nareṣvadhipateḥ sakhā<br />
            jāto rāmasya sugrīvas tato dūto 'hamāgataḥ
             <span class="ref">Bhk_8.114</span></p>
         
         
         <p id="Bhk_8.115">
            īśvarasya niśāṭānāṃ vilokya nikhilāṃ purīm<br />
            kuśalo 'nveṣaṇasyā'hamāyukto dūta-karmaṇi
             <span class="ref">Bhk_8.115</span></p>
         
         
         <p id="Bhk_8.116">
            darśanīya-tamāḥ paśyan strīṣu divyāsvapi striyaḥ<br />
            prāpto vyāla-tamān vyasyan bhūjaṅgebhyo 'pi rākṣasān
             <span class="ref">Bhk_8.116</span></p>
         
         
         <p id="Bhk_8.117">
            bhavatyāmutsuko rāmaḥ prasitaḥ saṃgamena te<br />
            maghāsu kṛta-nirvāpaḥ pitṛbhyo māṃ vyasarjayat.
             <span class="ref">Bhk_8.117</span></p>
         
         
         <p id="Bhk_8.118">
            ayaṃ maithilyabhijñānaṃ kākutsthasyā 'ṅgulīyakaḥ<br />
            bhavatyā smaratā 'tyarthamarpitaḥ sādaraṃ mama.
             <span class="ref">Bhk_8.118</span></p>
         
         
         <p id="Bhk_8.119">
            rāmasya dayamāno 'sāvadhyeti tava lakṣmaṇaḥ,<br />
            upāskṛṣātāṃ rājendrāvāgamasyeha, mā trasīḥ.
             <span class="ref">Bhk_8.119</span></p>
         
         
         <p id="Bhk_8.120">
            rāvaṇasyeha rokṣyanti kapayo bhīma-vikramāḥ,<br />
            dhṛtyā nāthasva vaidehi !, manyorujjāsayā''tmanaḥ.
             <span class="ref">Bhk_8.120</span></p>
         
         
         <p id="Bhk_8.121">
            rākṣasānāṃ mayi gate rāmaḥ praṇihaniṣyati<br />
            prāṇānāmapaṇiṣṭā'yaṃ rāvaṇas tvāmihānayan.
             <span class="ref">Bhk_8.121</span></p>
         
         
         <p id="Bhk_8.122">
            adevīd bandhu-bhogānāṃ, prādevīdātma-saṃpadam,<br />
            śata-kṛtvas tavaikasyāḥ smaratyahno raghūttamaḥ.
             <span class="ref">Bhk_8.122</span></p>
         
         
         <p id="Bhk_8.123">
            tavopaśāyikā yāvad rākṣasyaś cetayanti na,<br />
            pratisaṃdiśyatāṃ tāvad bhartuḥ śārṅgasya maithili !
             <span class="ref">Bhk_8.123</span></p>
         
         
         <p id="Bhk_8.124">
            puraḥ praveśamāścaryaṃ buddhvā śākhā-mṛgeṇa sā<br />
            cūḍā-māṇimabhijñānaṃ dadau rāmasya saṃmatam.
             <span class="ref">Bhk_8.124</span></p>
         
         
         <p id="Bhk_8.125">
            rāmasya śayitaṃ bhuktaṃ jalpitaṃ hasitaṃ sthitam<br />
            prakrāntaṃ ca muhuḥ pṛṣṭvā hanūmantaṃ vyasarjayat.
             <span class="ref">Bhk_8.125</span></p>
         
         
         <p id="Bhk_8.126">
            asau dadhadabhijñānaṃ cikīrṣuḥ karma dāruṇam<br />
            gāmuko 'pyantikaṃ bhartur manasā 'cintayat kṣaṇam.
             <span class="ref">Bhk_8.126</span></p>
         
         
         <p id="Bhk_8.127">
            "kṛtvā karma yathā''diṣṭaṃ pūrva-kāryā'virodhi yaḥ<br />
            karotyabhyadhikaṃ kṛtyaṃ, tamāhur dūtamuttamam.
             <span class="ref">Bhk_8.127</span></p>
         
         
         <p id="Bhk_8.128">
            vaidehīṃ dṛṣṭavān karma kṛtvā 'nyairapi duṣkaram<br />
            yaśo yāsyāmyupādātā vārtāmākhyāyakaḥ prabhoḥ.
             <span class="ref">Bhk_8.128</span></p>
         
         
         <p id="Bhk_8.129">
            rākṣasendrasya saṃrakṣyaṃ mayā lavyamidaṃ vanam,"<br />
            iti saṃcitya sadṛśaṃ nandanasyā 'bhavak kapiḥ.
             <span class="ref">Bhk_8.129</span></p>
         
         
         <p id="Bhk_8.130">
            rāghavābhyāṃ śivaṃ, dūtas tayorahamiti bruvan<br />
            hito bhanajmi rāmasya, kaḥ kiṃ brūte 'tra rākṣasaḥ,
             <span class="ref">Bhk_8.130</span></p>
         
         
         <p id="Bhk_8.131">
            vilulita-puṣpa-reṇu-kapiśaṃ praśānta-kalikā-palāśa-kusumaṃ kusuma-nipāta-vicitra-vasudhaṃ
            sa-śabda-nipatad drumotka-śakunam<br />
            śakuna-nināda-nādi-kakub vilola-vipalāyamāna-hariṇaṃ hariṇa-vilocanā'dhivasatiṃ babhañja
            pavanā''tmajo ripu-vanam.
             <span class="ref">Bhk_8.131</span></p>
         
         
         
         <p>Bhk_9</p>
         
         <p id="Bhk_9.1">
            dru-bhaṅga-dhvani-saṃvignāḥ kuvad-pakṣi-kulā ''kulāḥ<br />
            akārṣuḥ kṣaṇadā-caryo rāvaṇasya nivedanam.
             <span class="ref">Bhk_9.1</span></p>
         
         
         <p id="Bhk_9.2">
            "yadatāpsīc chanair bhānur, yatrā'vāsīn mitaṃ marut<br />
            yadāpyānaṃ himosreṇa, bhanaktyupavanaṃ kapiḥ."
             <span class="ref">Bhk_9.2</span></p>
         
         
         <p id="Bhk_9.3">
            tato 'śīti-sahasrāṇi kiṅkarāṇāṃ samādiśat<br />
            indrajit-sūr vināśāya māruteḥ krodha-mūrcchitaḥ.
             <span class="ref">Bhk_9.3</span></p>
         
         
         <p id="Bhk_9.4">
            śaktyṛṣṭi-parigha-prāsa-gadā-mudgara-pāṇayaḥ<br />
            vyaśnuvānā diśaḥ prāpur vanaṃ dṛṣṭi-viṣopamāḥ
             <span class="ref">Bhk_9.4</span></p>
         
         
         <p id="Bhk_9.5">
            dadhvāna megha-vad bhīmamādāya parighaṃ kapiḥ<br />
            nedur dīptāyudhās te'pi taḍitvanta ivā'mbudāḥ.
             <span class="ref">Bhk_9.5</span></p>
         
         
         <p id="Bhk_9.6">
            kapinā 'mbhodhi-dhīreṇa samagaṃsata rākṣasāḥ<br />
            varṣāsūddhata-toyaughāḥ samudreṇeva sindhavaḥ.
             <span class="ref">Bhk_9.6</span></p>
         
         
         <p id="Bhk_9.7">
            lāṅgūlamuddhataṃ dhunvannudvahan parighaṃ gurum<br />
            tasthau toraṇamāruhya, pūrvaṃ na prajahāra saḥ.
             <span class="ref">Bhk_9.7</span></p>
         
         
         <p id="Bhk_9.8">
            akṣāriṣuḥ śarāmbhāṃsi tasmin rakṣaḥ-payodharāḥ,<br />
            na cā 'hvālīn, na cā'vrājīt trāsaṃ kapi-mahīdharaḥ
             <span class="ref">Bhk_9.8</span></p>
         
         
         <p id="Bhk_9.9">
            avādīt tiṣṭhatetyuccaiḥ, prādevīt parighaṃ kapiḥ<br />
            tathā, yathā raṇe prāṇān bahūnāmagrahīd dviṣām.
             <span class="ref">Bhk_9.9</span></p>
         
         
         <p id="Bhk_9.10">
            vraṇairavamiṣū raktaṃ, dehaiḥ prāṛnāviṣur bhuvam,<br />
            diśaḥ praurṇāviṣuś cā'nye yātudhānā bhavad-bhiyaḥ
             <span class="ref">Bhk_9.10</span></p>
         
         
         <p id="Bhk_9.11">
            arāsiṣuś cyutotsāhā bhinna-dehāḥ priyā'savaḥ<br />
            kaperatrāsiṣur nādān mṛgāḥ siṃha-dhvaneriva
             <span class="ref">Bhk_9.11</span></p>
         
         
         <p>iti sicivṛddhyadhikāraḥ</p>
         
         
         <p id="Bhk_9.12">
            māyānāmīśvarās te 'pi śastra-hastā rathaiḥ kapim<br />
            pratyāvavṛtire hantuṃ hantavyā māruteḥ punaḥ
             <span class="ref">Bhk_9.12</span></p>
         
         
         <p id="Bhk_9.13">
            tāṃś cetavyān kṣitau śritvā vānaras toraṇaṃ yutān<br />
            jaghānā''dhūya parighaṃ vijighṛkṣūn samāgatān.
             <span class="ref">Bhk_9.13</span></p>
         
         
         <p id="Bhk_9.14">
            saṃjughukṣava āyūṃṣi tataḥ pratirurūṣavaḥ<br />
            rāvaṇā'ntikamājagmur hata-śeṣā niśā-carāḥ
             <span class="ref">Bhk_9.14</span></p>
         
         
         <p id="Bhk_9.15">
            "ekena bahavaḥ śūrāḥ sā''viṣkārāḥ pramatta-vat<br />
            vaimukhyaṃ cakṛme" tyuccairūcur daśa-mukhā'ntike.
             <span class="ref">Bhk_9.15</span></p>
         
         
         <p id="Bhk_9.16">
            māṃsopabhoga-saṃśūnānudvignāṃs tānavetya saḥ<br />
            udvṛttā-nayano mitrān mantriṇaḥ svān vyasarjayat
             <span class="ref">Bhk_9.16</span></p>
         
         
         <p id="Bhk_9.17">
            prameditāḥ sa-putrās te su-svāntā bāḍha-vikramāḥ<br />
            a-mliṣṭa-nādā niraguḥ phāṇṭacitrā'stra-pāṇayaḥ
             <span class="ref">Bhk_9.17</span></p>
         
         
         <p id="Bhk_9.18">
            tān dṛṣṭvā 'tidṛḍhān dhṛṣṭān prāptān parivṛḍhā''jñayā<br />
            kaṣṭaṃ vinardataḥ krūrān śastra-ghuṣṭa-karān kapiḥ
             <span class="ref">Bhk_9.18</span></p>
         
         
         <p id="Bhk_9.19">
            a-vyarṇo giri-kūṭābhānabhyarṇānārdidad drutam<br />
            vṛtta-śastrān mahā'rambhyān-dāntāṃs tridaśairapi
             <span class="ref">Bhk_9.19</span></p>
         
         
         <p id="Bhk_9.20">
            damitā'riḥ praśāntaujā nādā''pūrita-diṅmukhaḥ<br />
            jaghāna ruṣito ruṣṭāṃs tvaritas tūrṇamāgatān.
             <span class="ref">Bhk_9.20</span></p>
         
         
         <p id="Bhk_9.21">
            teṣāṃ nihanyamānānāṃ saṃghuṣṭaiḥ karṇa-bhedibhiḥ<br />
            abhūdabhyamita-trāsamāsvāntā'śeṣa-dig jagat.
             <span class="ref">Bhk_9.21</span></p>
         
         
         <p id="Bhk_9.22">
            bhaya-saṃhṛṣṭa-romāṇas tatas te 'pacita-dviṣaḥ<br />
            kṣaṇena kṣīṇa-vikrāntāḥ kapinā 'neṣata kṣayam
             <span class="ref">Bhk_9.22</span></p>
         
         
         <p id="Bhk_9.23">
            hatvā rakṣāṃsi lavitumakramīn mārutiḥ punaḥ<br />
            aśokavanikāmeva nigṛhītā'ri-śāsanaḥ.
             <span class="ref">Bhk_9.23</span></p>
         
         
         <p id="Bhk_9.24">
            āvarītumivā ''kāśaṃ varituṃ vīnivotthitam<br />
            vanaṃ prabhañjana-suto nā 'dayiṣṭa vināśayan.
             <span class="ref">Bhk_9.24</span></p>
         
         
         <p id="Bhk_9.25">
            variṣīṣṭa śivaṃ kṣipyan maithilyāḥ kalpa-śākhinaḥ,<br />
            prāvāriṣuriva kṣoṇīṃ kṣiptā vṛkṣāḥ samantataḥ.
             <span class="ref">Bhk_9.25</span></p>
         
         
         <p id="Bhk_9.26">
            saṃvuvūrṣuḥ svamākūtamājñāṃ vivariṣur drutam<br />
            avariṣṭākṣama-kṣamyaṃ kapiṃ hantuṃ daṣānanaḥ
             <span class="ref">Bhk_9.26</span></p>
         
         
         <p id="Bhk_9.27">
            ūce-"saṃvariṣīṣṭhās tvaṃ gaccha śatroḥ parākramam,<br />
            dhvṛṣīṣṭhā yudhi māyābhiḥ svaritā śatru-sammukham
             <span class="ref">Bhk_9.27</span></p>
         
         
         <p id="Bhk_9.28">
            drutaṃ saṃsvariṣīṣṭhās tvaṃ nir-bhayaḥ pradhanottame"<br />
            sa māyānāmagāt sotā kaper vidhavituṃ dyutim
             <span class="ref">Bhk_9.28</span></p>
         
         
         <p id="Bhk_9.29">
            vigāḍhā 'raṃ vanasyā 'sau śatrūṇāṃ gāhitā kapiḥ<br />
            akṣaṃ radhitumārebhe raddhā laṅkā'nivāsinām.
             <span class="ref">Bhk_9.29</span></p>
         
         
         <p id="Bhk_9.30">
            niṣkoṣitavyān niṣkoṣṭuṃ prāṇān daśamukhā''tmajāt<br />
            ādāya parighaṃ tasthau vanān niṣkuṣita-drumaḥ
             <span class="ref">Bhk_9.30</span></p>
         
         
         <p id="Bhk_9.31">
            eṣṭārameṣitā saṃkhye soḍhāraṃ sahitā bhṛśam<br />
            reṣṭāraṃ reṣitaṃ vyāsyad roṣṭā 'kṣaḥ śastra-saṃhatīḥ
             <span class="ref">Bhk_9.31</span></p>
         
         
         <p id="Bhk_9.32">
            śastrair dideviṣuṃ saṃkhye dudyūṣuḥ parighaṃ kapiḥ<br />
            ardidhiṣur yaśaḥ kīrtimīrtsuṃ vṛkṣairatāḍayat.
             <span class="ref">Bhk_9.32</span></p>
         
         
         <p id="Bhk_9.33">
            bhūyas taṃ dhipsumāhūya rāja-putraṃ didambhiṣuḥ<br />
            ahaṃs tataḥ sa mūrcchā-vān saṃśiśrīṣurabhūd dhvajam
             <span class="ref">Bhk_9.33</span></p>
         
         
         <p id="Bhk_9.34">
            āśvasyā 'kṣaḥ kṣaṇāl lokān bibhrakṣuriva tejasā<br />
            ruṣā bibhrajjiṣu-prakhyaṃ kapiṃ bāṇairavākirat.
             <span class="ref">Bhk_9.34</span></p>
         
         
         <p id="Bhk_9.35">
            saṃyuyūṣuṃ diśo bāṇairakṣaṃ yiyaviṣur drumaiḥ<br />
            kapir māyāmivā 'kārṣīd darśayan vikramaṃ raṇe.
             <span class="ref">Bhk_9.35</span></p>
         
         
         <p id="Bhk_9.36">
            vānaraṃ prorṇunaviṣuḥ śastrairakṣo vididyute,<br />
            taṃ prorṇunūṣurupalaiḥ sa-vṛkṣairābabhau kapiḥ,
             <span class="ref">Bhk_9.36</span></p>
         
         
         <p id="Bhk_9.37">
            svāṃ jijñāpayiṣū śaktiṃ bubhūrṣū nu jaganti kim<br />
            śastrairityakṛṣātāṃ tau paśyatāṃ buddhimāhave.
             <span class="ref">Bhk_9.37</span></p>
         
         
         <p id="Bhk_9.38">
            māyābhiḥ su-ciraṃ kliṣṭvā rākṣaso 'kliśita-kriyam<br />
            saṃprāpya vānaraṃ bhūmau papāta parighā''hataḥ.
             <span class="ref">Bhk_9.38</span></p>
         
         
         <p id="Bhk_9.39">
            pavito 'nuguṇair vātaiḥ śītaiḥ pūtvā payo-nidhau<br />
            babhañjā'dhyuṣitaṃ bhuyaḥ kṣudhitvā patribhir vanam
             <span class="ref">Bhk_9.39</span></p>
         
         
         <p id="Bhk_9.40">
            uccairañcita-lāṅgūlaḥ śiro 'ñcitveva saṃvahan<br />
            dadhad vilubhitaṃ vātaiḥ keśaraṃ vahni-piṅgalam
             <span class="ref">Bhk_9.40</span></p>
         
         
         <p id="Bhk_9.41">
            jaritveva javenā 'nye nipetus tasya śākhinaḥ,<br />
            vraścitvā vivaśānanyān balenā 'pātayat tarūn.
             <span class="ref">Bhk_9.41</span></p>
         
         
         <p id="Bhk_9.42">
            damitvā'pyari-saṃghātānaśrāntvā kapi-keśarī<br />
            vanaṃ cacāra kartiṣyan nartsyanniva niraṅkuśaḥ.
             <span class="ref">Bhk_9.42</span></p>
         
         
         <p id="Bhk_9.43">
            pāraṃ jigamiṣan so 'tha punarāvartsyatāṃ dviṣām<br />
            matta-dvirada-vad reme vane laṅkā-nivāsinām.
             <span class="ref">Bhk_9.43</span></p>
         
         
         <p id="Bhk_9.44">
            "yadyakalpsyadabhiprāyo yoddhuṃ rakṣaḥ-pateḥ svayam,<br />
            tamapyakartsyamadyā 'haṃ" vadannityacarat kapiḥ.
             <span class="ref">Bhk_9.44</span></p>
         
         
         <p id="Bhk_9.45">
            "hate tasmin priyaṃ śrutvā kalptā prītiṃ parāṃ prabhuḥ,<br />
            toṣo 'dyaiva ca sītāyāḥ paraś cetasi kalpsyati."
             <span class="ref">Bhk_9.45</span></p>
         
         
         <p id="Bhk_9.46">
            āhūya rāvaṇo 'vocadathendrajitamantikāt<br />
            "vane matta iva kruddho gajendraḥ pradhaneṣvaṭan
             <span class="ref">Bhk_9.46</span></p>
         
         
         <p id="Bhk_9.47">
            yayātha tvaṃ dviṣāmantaṃ, bhūyo yātāsi cā 'sakṛt<br />
            śaśaktha jetuṃ tvaṃ devān, māyāḥ sasmartha saṃyati.
             <span class="ref">Bhk_9.47</span></p>
         
         
         <p id="Bhk_9.48">
            tvaṃ sasarjitha śastrāṇi, dadraṣṭhā 'rīṃś ca duḥsahān,<br />
            śastrairāditha śastrāṇi tvameva mahatāmapi.
             <span class="ref">Bhk_9.48</span></p>
         
         
         <p id="Bhk_9.49">
            sa tvaṃ haniṣyan dur-buddhiṃ kapiṃ vraja mamā ''jñayā,<br />
            mā nā 'ñjī rākṣasīr māyāḥ, prastāvīr mā na vikramam.
             <span class="ref">Bhk_9.49</span></p>
         
         
         <p id="Bhk_9.50">
            mā na sāvīr mahā'strāṇi, mā na dhāvīrariṃ raṇe,<br />
            vānaraṃ mā na saṃyaṃsīr, vraja tūrṇamaśaṅkitaḥ."
             <span class="ref">Bhk_9.50</span></p>
         
         
         <p id="Bhk_9.51">
            anaṃsīc caraṇau tasya mandirādindrajid vrajan,<br />
            avāpya cā''śiṣas tasmādāyāsīt prītimuttamām
             <span class="ref">Bhk_9.51</span></p>
         
         
         <p id="Bhk_9.52">
            gate tasminnupāraṃsīt saṃrambhād rakṣasāṃ patiḥ<br />
            indrajid vikramā'bhijño manvāno vānaraṃ jitam.
             <span class="ref">Bhk_9.52</span></p>
         
         
         <p id="Bhk_9.53">
            saṃsismayiṣamāṇo 'gān māyāṃ vyañjijiṣur dviṣaḥ<br />
            jagat pipaviṣur vāyuḥ kalpānta iva durdharaḥ
             <span class="ref">Bhk_9.53</span></p>
         
         
         <p id="Bhk_9.54">
            lokānāśiśiṣos tulyaḥ kṛtāntasya viparyaye<br />
            vane cikariṣor vṛkṣān balaṃ jigariṣuḥ kapeḥ
             <span class="ref">Bhk_9.54</span></p>
         
         
         <p id="Bhk_9.55">
            roditi smeva cā ''yāti tasmin pakṣi-gaṇaḥ śucā<br />
            mukta-kaṇṭhaṃ hatān vṛkṣān bandhūn bandhorivā ''game
             <span class="ref">Bhk_9.55</span></p>
         
         
         <p id="Bhk_9.56">
            āśvasīdiva cā ''yāti tad vega-pavanā''hatam<br />
            vicitra-stabakodbhāsi vanaṃ lulita-pallavam
             <span class="ref">Bhk_9.56</span></p>
         
         
         <p id="Bhk_9.57">
            "na prāṇiṣi durācāra !, māyānāmīśiṣe na ca.<br />
            neḍiṣe yadi kākutsthaṃ" tamūce vānaro vacaḥ
             <span class="ref">Bhk_9.57</span></p>
         
         
         <p>itīḍadhikāraḥ</p>
         
         
         <p id="Bhk_9.58">
            sa-sainyaś chādayan saṃkhye prāvartiṣṭa tamindrijit<br />
            śaraiḥ kṣuraprair māyābhiḥ śataśaḥ sarvato muhuḥ
             <span class="ref">Bhk_9.58</span></p>
         
         
         <p id="Bhk_9.59">
            vānaraḥ kula-śailā''bhaḥ prasahyā ''yudha-śīkaram<br />
            rakṣas-pāśān yaśas-kāmyaṃs tamas-kalpānadudruvat.
             <span class="ref">Bhk_9.59</span></p>
         
         
         <p id="Bhk_9.60">
            dhanuṣ-pāśabhṛtaḥ saṃkhye jyotiṣ-kalporu-keśaraḥ<br />
            dudhāva nir namas-kārān rākṣasendra-puras-kṛtān.
             <span class="ref">Bhk_9.60</span></p>
         
         
         <p id="Bhk_9.61">
            svāmino niṣ-krayaṃ gantumāviṣ-kṛta-balaḥ kapiḥ<br />
            rarāja samare śatrūn ghnan duṣ-kṛta-bahiṣ-kṛtaḥ.
             <span class="ref">Bhk_9.61</span></p>
         
         
         <p id="Bhk_9.62">
            catuṣ-kāṣṭhaṃ kṣipan vṛkṣān tiras-kurvannarīn raṇe<br />
            tiras-kṛta-digābhogo dadṛśo bahudhā bhraman.
             <span class="ref">Bhk_9.62</span></p>
         
         
         <p id="Bhk_9.63">
            dviṣ-kurvatāṃ catuṣ-kurvannabhighātaṃ narair dviṣām<br />
            bahiṣ-kariṣyan saṃgrāmād ripūn jvalana-piṅgalaḥ
             <span class="ref">Bhk_9.63</span></p>
         
         
         <p id="Bhk_9.64">
            jyotiṣ-kurvannivaiko 'sāvāṭīt saṃkhye parārdhya-vat,<br />
            tamarāyuṣ-karaṃ prāpa śakra-śatrur dhanuṣ-karaḥ.
             <span class="ref">Bhk_9.64</span></p>
         
         
         <p id="Bhk_9.65">
            asyannaruṣ-karān bāṇān jyotiṣ-kara-sama-dyutiḥ<br />
            yaśas-karo-yaśas-kāmaṃ kapiṃ bāṇairtāḍayat.
             <span class="ref">Bhk_9.65</span></p>
         
         
         <p id="Bhk_9.66">
            cakārā 'dhas-padaṃ nā 'sau caran viyati mārutiḥ<br />
            marmā-vidbhis tamas-kāṇḍair vidhyamāno'pyanekadhā
             <span class="ref">Bhk_9.66</span></p>
         
         
         <p>iti satvādhikāraḥ</p>
         
         
         <p id="Bhk_9.67">
            puruhūta-dviṣo dhūrṣu yuktān yānasya vājinaḥ<br />
            āyūṃṣi tvakṣu nirbhidya prābhañjaniramocayat.
             <span class="ref">Bhk_9.67</span></p>
         
         
         <p id="Bhk_9.68">
            suṣupus te yadā bhūmau, rāvaṇiḥ sārathiṃ tadā<br />
            āhartumanyānaśiṣat proṣita-trāsa-karkaśaḥ.
             <span class="ref">Bhk_9.68</span></p>
         
         
         <p id="Bhk_9.69">
            pratuṣṭūṣuḥ punar yuddhamāsiṣañjayiṣur bhayam<br />
            ātasthau rathamātmīyānutsisāhayiṣanniva.
             <span class="ref">Bhk_9.69</span></p>
         
         
         <p id="Bhk_9.70">
            balānyabhiṣiṣikṣantaṃ tarubhiḥ kapi-vāridam<br />
            vijigīṣuḥ punaś cakre vyūhaṃ dur-jayamindrajit.
             <span class="ref">Bhk_9.70</span></p>
         
         
         <p id="Bhk_9.71">
            abhiṣyantaḥ kapiṃ krodhādabhyaṣiñcannivā ''tmanaḥ<br />
            saṃprahāra-samudbhūtai raktaiḥ koṣṇairaruś-cyutaiḥ.
             <span class="ref">Bhk_9.71</span></p>
         
         
         <p id="Bhk_9.72">
            saṃgrāme tānadhiṣṭhāsyan niṣadya pura-toraṇam<br />
            aviṣīdannavaṣṭabdhān vyaṣṭabhnān nara-viṣvaṇān
             <span class="ref">Bhk_9.72</span></p>
         
         
         <p id="Bhk_9.73">
            viṣahya rākṣasāḥ kruddhāḥ śastra-jālamavākiran,<br />
            yan na vyaṣahatendro 'pi; kapiḥ paryaṣahiṣṭa tat.
             <span class="ref">Bhk_9.73</span></p>
         
         
         <p id="Bhk_9.74">
            viṣyandamāna-rudhiro rakta-visyanda-pāṭalān<br />
            viṣkant n parigheṇā 'hannaviskantā kapir dviṣaḥ.
             <span class="ref">Bhk_9.74</span></p>
         
         
         <p id="Bhk_9.75">
            megha-nādaḥ pariskandan pariṣkandantamāśvarim<br />
            abadhnādapariskandaṃ brahma-pāśena visphuran.
             <span class="ref">Bhk_9.75</span></p>
         
         
         <p id="Bhk_9.76">
            visphuladbhir gṛhīto 'sau niṣphulaḥ puruṣā'śanaiḥ<br />
            viṣkambhituṃ samartho 'pi nā'calad brahma-gauravāt.
             <span class="ref">Bhk_9.76</span></p>
         
         
         <p id="Bhk_9.77">
            kṛṣīḍhvaṃ bharturānandaṃ, mā na proḍhvaṃ drutaṃ viyat<br />
            vānaraṃ netumityuccairindra-jit prāvadat svakān.
             <span class="ref">Bhk_9.77</span></p>
         
         
         <p id="Bhk_9.78">
            "gatamaṅguli-ṣaṅgaṃ tvāṃ bhīru-ṣṭhānādihā ''gatam<br />
            khādiṣyāma" iti procur nayanto mārutiṃ dviṣaḥ.
             <span class="ref">Bhk_9.78</span></p>
         
         
         <p id="Bhk_9.79">
            "agniṣṭomādi-saṃstheṣu jyotiṣṭomā''diṣu dvijān<br />
            yo 'rakṣīt, tasya dūto 'yaṃ mānuṣasyeti cā'vadan.
             <span class="ref">Bhk_9.79</span></p>
         
         
         <p id="Bhk_9.80">
            "nāsāṃ mātṛ-ṣvaseyyāś ca rāvaṇasya lulāva yaḥ,<br />
            mātuḥ svasuś ca tanayān kharā''dīn vijaghāna yaḥ
             <span class="ref">Bhk_9.80</span></p>
         
         
         <p id="Bhk_9.81">
            prāduḥṣanti na saṃtrāsā yasya rakṣaḥ-samāgame,<br />
            tasya kṣatriya-duḥṣūterayaṃ praṇidhirāgataḥ.
             <span class="ref">Bhk_9.81</span></p>
         
         
         <p id="Bhk_9.82">
            dṛṣṭvā su-ṣuptaṃ rājendraṃ pāpo 'yaṃ viṣamā'śayaḥ<br />
            cāra-karmaṇi niṣṇātaḥ praviṣṭaḥ pramadā-vanam.
             <span class="ref">Bhk_9.82</span></p>
         
         
         <p id="Bhk_9.83">
            supratiṣṇāta-sūtrāṇā kapiṣṭhala-sama-tviṣām<br />
            sthitāṃ vṛtte dvijātīnāṃ rātrāvaikṣata maithilīm
             <span class="ref">Bhk_9.83</span></p>
         
         
         <p id="Bhk_9.84">
            sarva-nārī-guṇaiḥ praṣṭhāṃ viṣṭara-sthāṃ gavi-ṣṭhirām<br />
            śayānāṃ ku-ṣṭhale tārāṃ divi-ṣṭhāmiva nir-malām
             <span class="ref">Bhk_9.84</span></p>
         
         
         <p id="Bhk_9.85">
            su-ṣāmnīṃ sarva-tejassu tanvīṃ jyotiṣṭamāṃ śubhām<br />
            niṣṭapantīmivā ''tmānaṃ jyotiḥsāt-kurvatīṃ vanam
             <span class="ref">Bhk_9.85</span></p>
         
         
         <p id="Bhk_9.86">
            madhusād-bhūta-kiñjalka-piñjara-bhramarā''kulām<br />
            ullasat-kusumāṃ puṇyāṃ hema-ratna-latāmiva
             <span class="ref">Bhk_9.86</span></p>
         
         
         <p id="Bhk_9.87">
            vilocanā'mbu muñcantīṃ-kurvāṇāṃ pari-sesicām<br />
            hṛdayasyeva śokā'gni-saṃtaptasyottama-vratām
             <span class="ref">Bhk_9.87</span></p>
         
         
         <p id="Bhk_9.88">
            dṛṣṭvā tāmabhanag vṛkṣān dviṣo ghnan parisedhataḥ<br />
            paritas tān vicikṣepa kruddhaḥ svayamivā 'nilaḥ
             <span class="ref">Bhk_9.88</span></p>
         
         
         <p id="Bhk_9.89">
            a-pratistabdha-vikrāntama-nistabdho mahā''have,<br />
            visoḍhavantamastrāṇi vyatastambhad ghana-dhvaniḥ"
             <span class="ref">Bhk_9.89</span></p>
         
         
         <p id="Bhk_9.90">
            te vijñāyā 'bhisoṣyanataṃ raktai rakṣāṃsi sa-vyathāḥ<br />
            anyairapyāyataṃ nehur varatrā-śṛṅkhalā''dibhiḥ
             <span class="ref">Bhk_9.90</span></p>
         
         
         <p id="Bhk_9.91">
            viṣasādendrajid buddhvā bandhe bandhā'ntarakriyām<br />
            divya-bandho viṣahate nā 'paraṃ bandhanaṃ yataḥ
             <span class="ref">Bhk_9.91</span></p>
         
         
         <p>iti ṣatvādhikāraḥ</p>
         
         
         <p id="Bhk_9.92">
            muṣṇantamiva tejāṃsi vistīrṇoras-sthalaṃ puraḥ<br />
            upasedur daśa-grīvaṃ gṛhītvā rākṣasāḥ kapim.
             <span class="ref">Bhk_9.92</span></p>
         
         
         <p id="Bhk_9.93">
            bahudhā bhinna-marmāṇo bhīmāḥ kharaṇasā''dayaḥ<br />
            agre-vaṇaṃ vartamāne pratīcyāṃ candra-maṇḍale
             <span class="ref">Bhk_9.93</span></p>
         
         
         <p id="Bhk_9.94">
            "nirvaṇaṃ kṛtamudyānamanenā ''mravaṇā''dibhiḥ<br />
            devadāru-vanāmiśrai" rityūcur vānara-dviṣaḥ.
             <span class="ref">Bhk_9.94</span></p>
         
         
         <p id="Bhk_9.95">
            upāsthiṣata saṃprītāḥ pūrvāhṇe roṣa-vāhaṇam<br />
            rākṣasāḥ kapimādāya patiṃ rudhira-pāyiṇām.
             <span class="ref">Bhk_9.95</span></p>
         
         
         <p id="Bhk_9.96">
            surā-pāṇa-parikṣībaṃ ripu-darpa-harodayam<br />
            para-strī-vāhinaṃ prāyuḥ sā''viṣkāraṃ surā-piṇaḥ.
             <span class="ref">Bhk_9.96</span></p>
         
         
         <p id="Bhk_9.97">
            saṃgharṣa-yogiṇaḥ padau praṇemus tridaśa-dviṣaḥ<br />
            prahiṇvanto hanūmantaṃ pramīṇantaṃ dviṣan-matīḥ.
             <span class="ref">Bhk_9.97</span></p>
         
         
         <p id="Bhk_9.98">
            "pravapāṇi śiro bhūmau vānarasya vanacchidaḥ"<br />
            āmantrayata saṃkruddhaḥ samitiṃ rakṣasāṃ patiḥ
             <span class="ref">Bhk_9.98</span></p>
         
         
         <p id="Bhk_9.99">
            praṇyagādīt praṇighnantaṃ ghanaḥ praṇinadanniva<br />
            tataḥ praṇihitaḥ svā'rthe rākṣasendraṃ vibhīṣaṇaḥ.
             <span class="ref">Bhk_9.99</span></p>
         
         
         <p id="Bhk_9.100">
            "praṇiśāmya daśā-grīva !, praṇiyātumalaṃ ruṣam,<br />
            praṇijānīhi, hanyante dūtā doṣe na satyapi."
             <span class="ref">Bhk_9.100</span></p>
         
         
         <p id="Bhk_9.101">
            prāṇayantamariṃ proce rākṣasendro vibhīṣaṇam<br />
            "prāṇiṇiṣur na pāpo 'yaṃ, yo 'bhāṅkṣīt pramadā-vanam.
             <span class="ref">Bhk_9.101</span></p>
         
         
         <p id="Bhk_9.102">
            prāghāniṣata rakṣāṃsi yenā ''ptāni vane mama,<br />
            na prahaṇmaḥ kathaṃ pāpaṃ vada pūrvā'pakāriṇam.
             <span class="ref">Bhk_9.102</span></p>
         
         
         <p id="Bhk_9.103">
            veśmā'ntar-haṇanaṃ kopān mama śatroḥ kariṣyataḥ<br />
            mā kārṣīra'ntarayaṇaṃ, prayāṇā'rhamavehyamum.
             <span class="ref">Bhk_9.103</span></p>
         
         
         <p id="Bhk_9.104">
            prahīṇa-jīvitaṃ kuryur ye na śatrumupasthitam<br />
            nyāyyāyā api te lakṣmyāḥ kurvantyāśu prahāpaṇam
             <span class="ref">Bhk_9.104</span></p>
         
         
         <p id="Bhk_9.105">
            kaḥ kṛtvā rāvaṇā''marṣa-prakopaṇamavadya-dhīḥ<br />
            śakto jagati śākro 'pi kartumāyuḥ-pragopaṇam.
             <span class="ref">Bhk_9.105</span></p>
         
         
         <p id="Bhk_9.106">
            vanā'nta-preṅkhaṇaḥ pāpaḥ phalānāṃ pariṇiṃsakaḥ<br />
            praṇikṣiṣyati no bhūyaḥ praṇindyā 'smān madhūnyayam
             <span class="ref">Bhk_9.106</span></p>
         
         
         <p id="Bhk_9.107">
            hareḥ pragamanaṃ nā 'sti, na prabhānaṃ hima-druhaḥ,<br />
            nā 'ti-pravepanaṃ vāyor mayā gopāyite vane.
             <span class="ref">Bhk_9.107</span></p>
         
         
         <p id="Bhk_9.108">
            duṣpānaḥ punaretena kapinā bhṛṅga-saṃbhṛtaḥ<br />
            pranaṣṭa-vinayenā 'gryaḥ svāduḥ puṣpā''savo vane"
             <span class="ref">Bhk_9.108</span></p>
         
         
         <p id="Bhk_9.109">
            roṣa-bhīma-mukhenaivaṃ kṣubhnatokte, plavaṅgamaḥ<br />
            proce sā''nunayaṃ vākyaṃ rāvaṇaṃ svā'rtha-siddhaye
             <span class="ref">Bhk_9.109</span></p>
         
         
         <p>iti ṇatvā'dhikāraḥ</p>
         
         
         <p id="Bhk_9.110">
            "dūtamekaṃ kapiṃ baddhamānītaṃ veśma paśyataḥ<br />
            loka-traya-pateḥ krodhaḥ kathaṃ tṛṇa-laghus tava.
             <span class="ref">Bhk_9.110</span></p>
         
         
         <p id="Bhk_9.111">
            agnyāhita-jana-prahve vijigīṣā-parāṅmukhe.<br />
            kasmād vā nīti-niṣṇasya saṃrambhas tava tāpase.
             <span class="ref">Bhk_9.111</span></p>
         
         
         <p id="Bhk_9.112">
            na sarva-rātra-kalyānyaḥ striyo vā ratna-bhūmayaḥ<br />
            yaṃ vinirjitya labhyante, kaḥ kuryāt tena vigraham.
             <span class="ref">Bhk_9.112</span></p>
         
         
         <p id="Bhk_9.113">
            saṃgaccha rāma-sugrīvau bhuvanasya samṛddhaye<br />
            ratna-pūrṇāvivā 'mbhodhī himavān pūrva-paścimau.
             <span class="ref">Bhk_9.113</span></p>
         
         
         <p id="Bhk_9.114">
            suhṛdau rāma-sugrīvau, kiṃkarāḥ kapi-yūtha-pāḥ,<br />
            para-dārā'rpaṇenaiva-labhyante, muñca maithilīm.
             <span class="ref">Bhk_9.114</span></p>
         
         
         <p id="Bhk_9.115">
            dharmaṃ pratyarpayan sītāmarthaṃ rāmeṇa mitratām<br />
            kāmaṃ viśvāsa-vāsena sītāṃ dattvā ''pnuhi trayam.
             <span class="ref">Bhk_9.115</span></p>
         
         
         <p id="Bhk_9.116">
            virādha-tāḍakā-vāli-kabandha-khara-dūṣaṇaiḥ<br />
            na ca na jñāpito yādṛḍ mārīcenā 'pi te ripuḥ
             <span class="ref">Bhk_9.116</span></p>
         
         
         <p id="Bhk_9.117">
            kharā''di-nidhanaṃ cā 'pi mā maṃsthā vaira-kāraṇam,<br />
            ātmānaṃ rakṣituṃ yasmāt kṛtaṃ tan na jigīṣayā".
             <span class="ref">Bhk_9.117</span></p>
         
         
         <p id="Bhk_9.118">
            tataḥ krodhā'nilā''pāta- kamprā''syā'mbhoja-saṃhatiḥ<br />
            mahā-hrada iva kṣubhyan kapimāha sma rāvaṇaḥ.
             <span class="ref">Bhk_9.118</span></p>
         
         
         <p id="Bhk_9.119">
            "hata-rākṣasa-yodhasya virugṇodyāna-śākhinaḥ<br />
            dūto'smīti bruvāṇasya kiṃ ? dūta-sadṛśaṃ tava.
             <span class="ref">Bhk_9.119</span></p>
         
         
         <p id="Bhk_9.120">
            paṅgu-bāla-striyo nighnan kabandha khara-tāḍakāḥ<br />
            tapasvī yadi kākutsthaḥ, kīdṛk ? kathaya pātakī.
             <span class="ref">Bhk_9.120</span></p>
         
         
         <p id="Bhk_9.121">
            abhimāna-phalaṃ jānan mahattvaṃ kathamuktavān<br />
            ratnā''di-lābha-śūnya-tvān niṣphalaṃ rāma-vigraham
             <span class="ref">Bhk_9.121</span></p>
         
         
         <p id="Bhk_9.122">
            para-strī-bhoga-haraṇaṃ dharma eva narā'śinām,<br />
            mukhamastītyabhāṣiṣṭhāḥ, kā ? mesā''śaṅkatā tvayi.
             <span class="ref">Bhk_9.122</span></p>
         
         
         <p id="Bhk_9.123">
            brūhi dūra-vibhinnānāmṛddhi-śīla-kriyā'nvayaiḥ.<br />
            hanūman ! kīdṛśaṃ ? sakhyaṃ nara-vānara-rakṣasām.
             <span class="ref">Bhk_9.123</span></p>
         
         
         <p id="Bhk_9.124">
            eko dvābhyāṃ virādhas tu jitābhyāma-vivakṣitaḥ<br />
            hataś chalena mūḍho'yaṃ, tenā 'pi tava kaḥ ? smayaḥ
             <span class="ref">Bhk_9.124</span></p>
         
         
         <p id="Bhk_9.125">
            man-niyogāc ca mārīcaḥ palāyana-parāyaṇaḥ<br />
            yuyutsā-rahito rāmaṃ mamārā 'paharan vane.
             <span class="ref">Bhk_9.125</span></p>
         
         
         <p id="Bhk_9.126">
            nijaghānā 'nya-saṃsaktaṃ satyaṃ rāmo latā-mṛgam<br />
            tvameva brūhi saṃcintya, yuktaṃ tan mahatāṃ yadi.
             <span class="ref">Bhk_9.126</span></p>
         
         
         <p id="Bhk_9.127">
            puṃsā bhakṣyeṇa bandhūnāmātmānaṃ rakṣituṃ vadhaḥ<br />
            kṣamiṣyate daśā''syena, kva-tyeyaṃ tava dur-matiḥ."
             <span class="ref">Bhk_9.127</span></p>
         
         
         <p id="Bhk_9.128">
            kapir jagāda-"dūto 'hamupāyaṃ tava darśane<br />
            druma-rākṣasa-vidhvaṃsamakārṣaṃ buddhi-pūrvakam.
             <span class="ref">Bhk_9.128</span></p>
         
         
         <p id="Bhk_9.129">
            ā-trikūṭamakārṣur ye tvat-kā nir-jaṅgamaṃ jagat,<br />
            daśagrīva ! kathaṃ brūṣe ? tāna-vadhyām mahī-pateḥ.
             <span class="ref">Bhk_9.129</span></p>
         
         
         <p id="Bhk_9.130">
            abhimāna-phalaṃ proktaṃ yat tvayā rāma-vigrahe,<br />
            vineśus tena śata-śaḥ kulānyasura-rakṣasām.
             <span class="ref">Bhk_9.130</span></p>
         
         
         <p id="Bhk_9.131">
            yat sva-dharmama-dharmaṃ tvaṃ dur-balaṃ pratyapadyathāḥ<br />
            ripau rāme ca niḥ-śaṅko, naitat kṣemaṃkaraṃ ciram
             <span class="ref">Bhk_9.131</span></p>
         
         
         <p id="Bhk_9.132">
            anvayā''di-vibhinnānāṃ yathā sakhyamanīpsitam<br />
            naiṣīr, virodhamapyevaṃ sārdhaṃ puruṣa-vānaraiḥ.
             <span class="ref">Bhk_9.132</span></p>
         
         
         <p id="Bhk_9.133">
            virādhaṃ tapasāṃ vighnaṃ jaghāna vijito yadi<br />
            varo dhanur-bhṛtāṃ rāmaḥ, sa kathaṃ na vivakṣitaḥ ?
             <span class="ref">Bhk_9.133</span></p>
         
         
         <p id="Bhk_9.134">
            praṇaśyannapi nā 'śaknodatyetuṃ bāṇa-gocaram<br />
            tvayaivoktaṃ mahā-māyo mārīco rāma-hastinaḥ.
             <span class="ref">Bhk_9.134</span></p>
         
         
         <p id="Bhk_9.135">
            anyā''saktasya yad vīryaṃ na tvaṃ smarasi vālinaḥ<br />
            mūrcchā-vān namataḥ saṃdhyāṃ dhruvaṃ tad bāhu-pīḍitaḥ.
             <span class="ref">Bhk_9.135</span></p>
         
         
         <p id="Bhk_9.136">
            a-sad-bandhu-vidhopajñaṃ vimuñca bali-vigraham,<br />
            sītāmarpaya nantavye kośa-daṇḍā''tma-bhūmibhiḥ."
             <span class="ref">Bhk_9.136</span></p>
         
         
         <p id="Bhk_9.137">
            sphuṭa-paruṣama-sahyamitthamuccaiḥ sadasi marut-tanayena bhāṣyamāṇaḥ<br />
            parijanamabhito vilokya dāhaṃ daśa-vadanaḥ pradideśa vānarasya.
             <span class="ref">Bhk_9.137</span></p>
         
         
         
         <p>Bhk_10</p>
         
         <p id="Bhk_10.1">
            atha sa valka-dukūla-kuthā''dibhiḥ parigato jvaladuddhata-vāladhiḥ<br />
            udapatad divamākula-locanair nṛ-ripubhiḥ sa-bhyairabhivīkṣitaḥ.
             <span class="ref">Bhk_10.1</span></p>
         
         
         <p id="Bhk_10.2">
            raṇa-paṇḍito 'grya-vibudhā'ri-pure kalahaṃ sa rāma-mahitaḥ kṛtavān,<br />
            jvaladagni rāvaṇa-gṛhaṃ ca balāt balahaṃs-rāmama-hitaḥ kṛtavān.
             <span class="ref">Bhk_10.2</span></p>
         
         
         
         <p>pādā'nta-yamakam</p>
         
         <p id="Bhk_10.3">
            nikhilā 'bhavan na sa-hasā sahasā jvalanena pūḥ prabhavatā bhavatā<br />
            vanitā-janena viyatā viyatā tri-purā'padaṃ nagamitā gamitā.
             <span class="ref">Bhk_10.3</span></p>
         
         
         <p>padā''di-yamakam</p>
         
         <p id="Bhk_10.4">
            sarasāṃ sa-rasāṃ parimucya tanuṃ patatāṃ patatāṃ kakubho bahuśaḥ<br />
            sa-kalaiḥ sakalaiḥ paritaḥ karuṇai- ruditai ruditairiva khaṃ nicitam.
             <span class="ref">Bhk_10.4</span></p>
         
         
         <p>pāda-madhya-yamakam</p>
         
         <p id="Bhk_10.5">
            na ca kāṃcana kāñcana-sadma-citiṃ na kapiḥ śikhinā śikhinā samayaut,<br />
            na ca na dravatā dravatā parito hima-hāna-kṛtā na kṛtā kva ca na.
             <span class="ref">Bhk_10.5</span></p>
         
         
         <p>cakravāla-yamakam</p>
         
         <p id="Bhk_10.6">
            avasitaṃ hasitaṃ prasitaṃ, mudā vilasitaṃ hrasitaṃ smara-bhāsitam,<br />
            na sa-madāḥ pramadā hata-saṃmadāḥ, pura-hitaṃ vihitaṃ na samīhitam.
             <span class="ref">Bhk_10.6</span></p>
         
         
         <p>samudra-yamakam</p>
         
         <p id="Bhk_10.7">
            samiddha-śaraṇā dīptā dehe laṅkā mateśvarā<br />
            samid-dha-śaraṇā''dīp-tā dehe'laṃ-kāma-teśvarā
             <span class="ref">Bhk_10.7</span></p>
         
         
         <p>kāñcī-yamakam</p>
         
         <p id="Bhk_10.8">
            piśitā'śināmanu-daśaṃ sphuṭatāṃ sphuṭatāṃ jagāma parivihvala-tā,<br />
            halatā janena bahudhā caritaṃ caritaṃ mahattva-rahitaṃ mahatā.
             <span class="ref">Bhk_10.8</span></p>
         
         
         <p id="Bhk_10.9">
            na gajā naga-jā dayitā dayitā, vi-gataṃ vigataṃ, lalitaṃ lalitam,<br />
            pramadā pra-madā ''ma-hatā, mahatā- ma-raṇaṃ maraṇaṃ samayāt samayāt.
             <span class="ref">Bhk_10.9</span></p>
         
         
         <p id="Bhk_10.10">
            na vānaraiḥ parākrāntāṃ mahadbhir bhīma-vikramaiḥ<br />
            na vā naraiḥ parākrāntāṃ dadahā nagarīṃ kapiḥ.
             <span class="ref">Bhk_10.10</span></p>
         
         
         <p id="Bhk_10.11">
            drutaṃ drutaṃ vahni-samāgataṃ gataṃ mahīmahīna-dyuti-rocitaṃ citam<br />
            samaṃ samantādapa-gopuraṃ puraṃ paraiḥ parairapyanirākṛtaṃ kṛtam
             <span class="ref">Bhk_10.11</span></p>
         
         
         <p id="Bhk_10.12">
            naśyanti dadarśa vṛndāni kapīndraḥ<br />
            hārīṇyā-balānāṃ hārīṇyā-balānām.
             <span class="ref">Bhk_10.12</span></p>
         
         
         <p id="Bhk_10.13">
            nārīṇāmapanunudur na deha-khedān nā ''rīṇā'mala-salilā hiraṇya-vāpyaḥ,<br />
            nā ''rīṇāmanala-parīta-patra-puṣpān nā 'rīṇāmabhavadupetya śarma vṛkṣān.
             <span class="ref">Bhk_10.13</span></p>
         
         
         <p id="Bhk_10.14">
            atha lulita-patatri-mālaṃ rugṇā'sana-bāṇa-keśara-tamālam<br />
            sa vanaṃ vivikta-mālaṃ sītāṃ draṣṭuṃ jagāmā'lam.
             <span class="ref">Bhk_10.14</span></p>
         
         
         <p id="Bhk_10.15">
            ghana-girīndra-vilaṅghana-śālinā vana-gatā vana-ja-dyuti-locanā<br />
            jana-matā dadṛśe janakā''tmajā taru-mṛgeṇa taru-sthala-śāyinī
             <span class="ref">Bhk_10.15</span></p>
         
         
         <p>vi-patha-yamakam</p>
         
         <p id="Bhk_10.16">
            kāntā mahamānā duḥkhaṃ cyuta-bhūṣā<br />
            rāmasya viyuktā kāntā saha-mānā.
             <span class="ref">Bhk_10.16</span></p>
         
         
         <p>madhyā-'nta-yamakam</p>
         
         <p id="Bhk_10.17">
            mitamavadadudāraṃ tāṃ hanūmān mudā 'raṃ raghu-vṛṣabha-sakāśaṃ yāmi devi ! prakāśam<br />
            tava vidita-viṣādo dṛṣṭa-kṛtsnā''miṣādaḥ śriyamaniśamavantaṃ parvataṃ mālyavantam.
             <span class="ref">Bhk_10.17</span></p>
         
         
         <p>garbha-yamakam</p>
         
         <p id="Bhk_10.18">
            udapatad viyada-pragamaḥ parai rucitamunnati-mat-pṛthu-sattva-vat<br />
            rucita-mun nati-mat pṛthu-sattva-vat pratividhāya vaṇur bhaya-daṃ dviṣām.
             <span class="ref">Bhk_10.18</span></p>
         
         
         <p>sarva-yamakam</p>
         
         <p id="Bhk_10.19">
            babhau marutvān vi-kṛtaḥ sa-mudro, babhau marutvān vikṛtaḥ sa-mudraḥ,<br />
            babhau marutvān vikṛtaḥ samudro, babhau marutvān vikṛtaḥ sa mudraḥ.
             <span class="ref">Bhk_10.19</span></p>
         
         
         <p>mahā-yamakam</p>
         
         <p id="Bhk_10.20">
            abhiyātā varaṃ tuṅgaṃ bhū-bhṛtaṃ ruciraṃ puraḥ karkaśaṃ prathitaṃ dhāma sa-satvaṃ
            puṣkarekṣaṇam.<br />
            abhiyā 'tā''varaṃ tuṅgaṃ bhū-bhṛtaṃ ruciraṃ puraḥ karkaśaṃ prasthitaṃ dhāma sa-satvaṃ
            puṣkare kṣaṇam.
             <span class="ref">Bhk_10.20</span></p>
         
         
         <p>ādyanta-yamakam</p>
         
         <p id="Bhk_10.21">
            citraṃ citramivā ''yāto vicitraṃ tasya bhū-bhṛtam<br />
            harayo vegamāsādya saṃtrastā mumuhur muhuḥ.
             <span class="ref">Bhk_10.21</span></p>
         
         
         <p>ādi-dīpakam</p>
         
         <p id="Bhk_10.22">
            gacchan sa vārīṇyakirat pāyodheḥ, kūla-sthitāṃs tāni-tarūnadhunvan,<br />
            puṣpā''starāṃs te 'ṅga-sūkhānatanvan, tān kinnarā manmathino 'dhyatiṣṭhan.
             <span class="ref">Bhk_10.22</span></p>
         
         
         <p>anta-dīpakam</p>
         
         <p id="Bhk_10.23">
            sa giriṃ taru-khaṇḍa-maṇḍitaṃ samavāpya tvarayā latā-mṛgaḥ<br />
            smita-darśita-kārya-niścayaḥ kapi-sainyair muditairamaṇḍayat.
             <span class="ref">Bhk_10.23</span></p>
         
         
         <p>madhya-dīpakam</p>
         
         <p id="Bhk_10.24">
            garuḍā'nila-tigma-raśmayaḥ patatāṃ yadhapi saṃmatā jave,<br />
            a-cireṇa kṛtā'rthamāgataṃ tamamanyanta tathāpyatīva te.
             <span class="ref">Bhk_10.24</span></p>
         
         
         <p>rūpakam</p>
         
         <p id="Bhk_10.25">
            vraṇa-kandara-līna-śastra-sarpaḥ pṛthu-vakṣaḥ-sthala-karkaśoru-bhittiḥ<br />
            cyuta-śoṇita-baddha-dhātu-rāgaḥ śuśubhe vānara-bhū-dharas tadā 'sau.
             <span class="ref">Bhk_10.25</span></p>
         
         
         <p>asyaiva bhedā apare catvāraḥ etad viśiṣṭopamā-yuktaṃ rūpakam</p>
         
         <p id="Bhk_10.26">
            cala-piṅga-keśara-hiraṇya-latāḥ sthuṭa-netra-paṅkti-maṇi-saṃhatayaḥ<br />
            kaladhaita-sānava ivā 'tha gireḥ kapayo bahūḥ pavana-jā''gamane.
             <span class="ref">Bhk_10.26</span></p>
         
         
         <p>etaccheṣā'rthā'nvavasitamavataṃsakam</p>
         
         <p id="Bhk_10.27">
            kapi-toya-nidhīn plavaṅgamendur madayitvā madhureṇa darśanena<br />
            vacanā'mṛta-dīdhitīr vitanva- nnakṛtā ''nanda-parīta-netra-vārīn.
             <span class="ref">Bhk_10.27</span></p>
         
         
         <p>ardha-rūpakam</p>
         
         <p id="Bhk_10.28">
            parikhedita-vindhya-vīrudhaḥ paripītā'mala-nirjharā'mbhasaḥ<br />
            dudhuvur madhu-kānanaṃ tataḥ kapi-nāgā muditā'ṅgadā''jñayā.
             <span class="ref">Bhk_10.28</span></p>
         
         
         <p>etadanvarthopamā-yuktaṃ lalāmakam</p>
         
         <p id="Bhk_10.29">
            viṭapi-mṛga-viṣāda-dhvānta-nud vānarā'rkaḥ priya-vacanama-yukhair bodhitā'rthā'ravindaḥ,<br />
            udaya-girimivā 'driṃ saṃpramucyā 'bhyagāt khaṃ nṛpa-hṛdaya-guhā-khaṃ ghnan pra-mohā'ndhakāram.
             <span class="ref">Bhk_10.29</span></p>
         
         
         <p>ivopamā</p>
         
         <p id="Bhk_10.30">
            raghu-tanayamagāt tapo-vana-khaṃ vidhṛta-jaṭā'jina-valkalaṃ hanūmān<br />
            paramiva puruṣaṃ nareṇa yuktaṃ sama-śama-veśa-samādhinā 'nujena,
             <span class="ref">Bhk_10.30</span></p>
         
         
         <p>yathopamā</p>
         
         <p id="Bhk_10.31">
            kara-puṭa-nihitaṃ dadhat sa ratnaṃ pariviralā'ṅguli nirgatā'lpa-dīpti<br />
            tanu-kapila-ghana-sthitaṃ yathenduṃ nṛpamanamat paribhugna-jānu-mūrdhā.
             <span class="ref">Bhk_10.31</span></p>
         
         
         <p>sahopamā</p>
         
         <p id="Bhk_10.32">
            rucironnata-ratna-gauravaḥ paripūrṇā-'mṛta-raśmi-maṇḍalaḥ<br />
            samadṛśyata jīvitā''śayā saha rāmeṇa vadhū-śiro-maṇiḥ.
             <span class="ref">Bhk_10.32</span></p>
         
         
         <p>taddhitopamā</p>
         
         <p id="Bhk_10.33">
            avasanna-ruciṃ vanā''gataṃ tamanā''mṛṣṭarajo-vidhūsaram<br />
            samapaśyadapeta-maithiliṃ dadhataṃ gaurava-mātramātma-vat.
             <span class="ref">Bhk_10.33</span></p>
         
         
         <p>luptopamā</p>
         
         <p id="Bhk_10.34">
            sāmarthya-saṃpādita-vāñchitā'rthaś cintā-maṇiḥ syān na kathaṃ hanūmān,<br />
            sa-lakṣmaṇo bhūmi-patis tadānīṃ śākhā-mṛgā'nīka-patiś ca mene.
             <span class="ref">Bhk_10.34</span></p>
         
         
         <p>samopamā</p>
         
         <p id="Bhk_10.35">
            "yuśmāna-cetan kṣaya-vāyu-kalpān sītā-sphuliṅgaṃ parigṛhya jālmaḥ<br />
            laṅkā-vanaṃ siṃha-samo 'dhiśete martuṃ dviṣannityavadaddhanūmān
             <span class="ref">Bhk_10.35</span></p>
         
         
         <p>arthā'ntara-nyāsaḥ</p>
         
         <p id="Bhk_10.36">
            "ahṛta dhaneśvarasya yudhi yaḥ sameta-māyo dhanaṃ, tamahamito vilokya vibudhaiḥ kṛtottamā''yodhanam<br />
            vibhava-madena nihnuta-hriyā 'timātra-saṃpannakaṃ, vyathayati sat-pathādadhigatā 'thaveha
            saṃpan na kam.
             <span class="ref">Bhk_10.36</span></p>
         
         
         <p>ākṣepaḥ</p>
         
         <p id="Bhk_10.37">
            ṛddhi-mān rākṣaso mūḍhaś, citraṃ nā'sau yaddudhataḥ,<br />
            ko vā heturanāryāṇāṃ dharmye vartmani vartitum.
             <span class="ref">Bhk_10.37</span></p>
         
         
         <p>ākṣepa eva</p>
         
         <p id="Bhk_10.38">
            tasyā 'dhivāse tanurutsukā 'sau dṛṣṭā mayā rāma-patiḥ pra-manyuḥ,<br />
            kāryasya sāro 'yamudīrito vaḥ, proktena śeṣeṇa kimuddhatena.
             <span class="ref">Bhk_10.38</span></p>
         
         
         <p>vyatirekaḥ</p>
         
         <p id="Bhk_10.39">
            samatāṃ śaśi-lekhayopayāyā- davadātā pra-tanuḥ kṣayeṇa sītā,<br />
            yadi nāma kalaṅka indu-lekhā- mativṛtto laghayen na cā 'pi bhāvī.
             <span class="ref">Bhk_10.39</span></p>
         
         
         <p>vibhāvanā</p>
         
         <p id="Bhk_10.40">
            a-parīkṣita-kāriṇā gṛhītāṃ tvamanāsevita-vṛddha-paṇḍitena<br />
            a-virodhita-niṣṭhureṇa sādhvīṃ dayitāṃ trātumalaṃ ghaṭasva rājan !"
             <span class="ref">Bhk_10.40</span></p>
         
         
         <p>samāsoktiḥ</p>
         
         <p id="Bhk_10.41">
            sa ca vihvala-sattva-saṃkulaḥ pariśuṣyannabhavan mahā-hradaḥ<br />
            paritaḥ paritāpa-mūrcchitaḥ, patitaṃ cā 'mbu nirabhramīpsitam.
             <span class="ref">Bhk_10.41</span></p>
         
         
         <p>atiśayoktiḥ</p>
         
         <p id="Bhk_10.42">
            atha lakṣmaṇa-tulya-rūpa-veśaṃ gamanā''deśa-vinirgatā'gra-hastam<br />
            kapayo 'nuyayuḥ sametya rāmaṃ nata-sugrīva-gṛhīta-sā''darājñam.
             <span class="ref">Bhk_10.42</span></p>
         
         
         <p>yathā-saṃkhyam</p>
         
         <p id="Bhk_10.43">
            kapi-pṛṣṭha-gatau tato narendrau. kapayaś ca jvalitā'gni-piṅgalā'kṣāḥ<br />
            mumucuḥ, prayayur, drutaṃ samīyur, vasudhāṃ, vyoma, mahīdharaṃ mahendram
             <span class="ref">Bhk_10.43</span></p>
         
         
         <p>utprekṣā</p>
         
         <p id="Bhk_10.44">
            sthitamiva parirakṣituṃ samantā- dudadhi-jalaugha-pariplavād dharitrīm<br />
            gagana-tala-vasundhrā'ntarāle jala-nidhivega-sahaṃ prasārya deham
             <span class="ref">Bhk_10.44</span></p>
         
         
         <p>vārtā</p>
         
         <p id="Bhk_10.45">
            viṣa-dhara-nilaye niviṣṭa-mūlaṃ śikhara-śataiḥ parimṛṣṭa-deva-lokam<br />
            ghana-vipula-nitamba-pūritāśaṃ phala-kusumā''cita-vṛkṣa-ramya-kuñjam
             <span class="ref">Bhk_10.45</span></p>
         
         
         <p>preyaḥ</p>
         
         <p id="Bhk_10.46">
            madhu-kara-virutaiḥ priyādhvanīnāṃ sarasi-ruhair dayitā''sya-hāsya-lakṣmyāḥ<br />
            sphuṭamanuharamāṇamādadhānaṃ puruṣa-pateḥ sahasā paraṃpramodam
             <span class="ref">Bhk_10.46</span></p>
         
         
         <p>rasavat</p>
         
         <p id="Bhk_10.47">
            graha-maṇi-rasanaṃ divo nitambaṃ vipulamanuttama-labdha-kānti-yogam<br />
            cyuta-ghana-vasanaṃ mano'bhirāmaṃ śikhara-karair madanādiva spṛśantam
             <span class="ref">Bhk_10.47</span></p>
         
         
         <p>ūrjasvī-</p>
         
         <p id="Bhk_10.48">
            pracapalama-guruṃ bharā'sahiṣṇuṃ janamasamānamanūrjitaṃ vivarjya<br />
            kṛta-vasatimivā'rṇavopakaṇṭhe sthirama-tulonnatimūḍha-tuṅga-megham.
             <span class="ref">Bhk_10.48</span></p>
         
         
         <p>paryāyoktiḥ</p>
         
         <p id="Bhk_10.49">
            sphaṭhika-maṇi-gṛhaiḥ sa-ratna-dīpaiḥ prataruṇa-kinnara-gīta-nisvanaiś ca<br />
            amara-pura-matiṃ surā'ṅganānāṃ dadhatama-duḥkhamanalpa-kalpa-vṛkṣam.
             <span class="ref">Bhk_10.49</span></p>
         
         
         <p>samāhitam</p>
         
         <p id="Bhk_10.50">
            atha dadṛśurudīrṇa-dhūma-dhūmrāṃ diśamudadhi-vyavadhiṃ sameta-sītām<br />
            saha-raghutanayāḥ plavaṅga-senāḥ pavana-sutā'ṅguli-darśitāmudakṣāḥ.
             <span class="ref">Bhk_10.50</span></p>
         
         
         <p>udāram</p>
         
         <p id="Bhk_10.51">
            jala-nidhimagaman mahendra-kuñjāt pracaya-tirohita-tigma-raśmi-bhāsaḥ<br />
            salila-samudayair mahā-taraṅgair bhuvana-bhara-kṣamamapya-bhinna-velam
             <span class="ref">Bhk_10.51</span></p>
         
         
         <p>udārameva</p>
         
         <p id="Bhk_10.52">
            pṛthu-guru-maṇi-śukti-garbha-bhāsā glapita-rasā-tala-saṃbhṛtā'ndhakāram<br />
            upahata-ravi-raśmi-vṛttimuccaiḥ pralaghu-pariplavamāna-vajra-jālaiḥ
             <span class="ref">Bhk_10.52</span></p>
         
         
         <p>udārameva</p>
         
         <p id="Bhk_10.53">
            samupacita-jalaṃ vivardhamānai- ra-mala-sarit-salilair vibhāvarīṣu<br />
            sphuṭamavagamayantamūḍha-vārīn śaśa-dhara-ratna-mayān mahendra-sānūn
             <span class="ref">Bhk_10.53</span></p>
         
         
         
         <p>śliṣṭam</p>
         
         <p id="Bhk_10.54">
            bhuvana-bhara-sahāna-laṅghya-dhāmnaḥ puru-ruci-ratna-bhṛto gurūru-dehān<br />
            śrama-vidhura-vilīna-kūrma-nakrān dadhatamudūḍha-bhuvo girīnahīṃś ca
             <span class="ref">Bhk_10.54</span></p>
         
         
         <p>śliṣṭameva</p>
         
         <p id="Bhk_10.55">
            pradadṛśururu-mukta-śīkaraughān vimala-maṇi-dyuti-saṃbhṛtendra-cāpān<br />
            jala-muca iva dhīra-mandra-ghoṣān kṣiti-paritāpa-hṛto mahā-taraṅgān
             <span class="ref">Bhk_10.55</span></p>
         
         
         <p>hetu-śliṣṭam</p>
         
         <p id="Bhk_10.56">
            vidruma-maṇi-kṛta-bhūṣā muktā-phala-nikara-rañjitā''tmānaḥ<br />
            babhurudaka-nāga-bhagnā velā-taṭa-śikhariṇo yatra,
             <span class="ref">Bhk_10.56</span></p>
         
         
         <p>apahnutiḥ</p>
         
         <p id="Bhk_10.57">
            bhṛta-nikhila-rasā-talaḥ sa-ratnaḥ śikhari-samormi-tirohitā'ntarīkṣaḥ<br />
            kuta iha paramā'rthato jalaugho jala-nidhimīyurataḥ sametya māyām
             <span class="ref">Bhk_10.57</span></p>
         
         
         <p>viśeṣoktiḥ</p>
         
         <p id="Bhk_10.58">
            śaśi-rahitamapi prabhūta-kāntiṃ vibudha-hṛta-śriyamapya-naṣṭa-śobham<br />
            mathitamapi surair divaṃ jalaughaiḥ samabhibhavantama-vikṣata-prabhāvam
             <span class="ref">Bhk_10.58</span></p>
         
         
         <p>vyāja-stutiḥ</p>
         
         <p id="Bhk_10.59">
            kṣiti-kula-giri-śeṣa-dig-gajendrān salila-gatāmiva nāvamudvahantam<br />
            dhṛta-vidhura-dharaṃ mahā-varāhaṃ giri-guru-potramapīhitair jayantam
             <span class="ref">Bhk_10.59</span></p>
         
         
         <p>upamā-rūpakam</p>
         
         <p id="Bhk_10.60">
            giri-parigata-cañcalā''pagā'ntaṃ jala-nivahaṃ dadhataṃ mano'bhirāmam<br />
            galitamiva bhuvo vilokya rāmaṃ dharaṇi-dhara-stana-śukla-cīna-paṭṭam.
             <span class="ref">Bhk_10.60</span></p>
         
         
         <p>tulyayogitā</p>
         
         <p id="Bhk_10.61">
            a-parimita-mahā'dbhutair vicitraś cyuta-malinaḥ śucibhir mahāna-laṅghyaiḥ<br />
            taru-mṛga-pati-lakṣmaṇa-kṣitīndraiḥ samadhigato jaladhiḥ paraṃ babhāse.
             <span class="ref">Bhk_10.61</span></p>
         
         
         <p>nidarśanam</p>
         
         <p id="Bhk_10.62">
            na bhavati mahimā vinā vipatte- ravagamayanniva paśyataḥ payodhiḥ<br />
            a-viratamabhavat kṣaṇe kṣaṇe 'sau śikhari-pṛthu-prathita-praśānta-vīciḥ.
             <span class="ref">Bhk_10.62</span></p>
         
         
         <p>virodhaḥ</p>
         
         <p id="Bhk_10.63">
            mṛdubhirapi bibheda puṣpa-bāṇaiś calaśiśirairapi mārutair dadāha<br />
            raghu-tanayamanartha-paṇḍito 'sau, na ca madanaḥ kṣatamātatān, nā 'rciḥ
             <span class="ref">Bhk_10.63</span></p>
         
         
         <p>upameyopamā</p>
         
         <p id="Bhk_10.64">
            atha mṛdu-malina-prabhau dinā'nte jaladhi-samīpa-gatāvatīta-lokau<br />
            anukṛtimitaretarasya mūrtyor dina-kara-rāghava-nandanāvakārṣṭām.
             <span class="ref">Bhk_10.64</span></p>
         
         
         <p>sahoktiḥ</p>
         
         <p id="Bhk_10.65">
            apaharadiva sarvato vinodān dayita-gataṃ dadhadekadhā samādhim<br />
            ghana-ruci vavṛdhe tato 'ndhakāraṃ saha raghu-nandana-manmathodayena.
             <span class="ref">Bhk_10.65</span></p>
         
         
         <p>parivṛttiḥ</p>
         
         <p id="Bhk_10.66">
            adhi-jaladhi tamaḥ kṣipan himāṃśuḥ paridadṛśe 'tha dṛśāṃ kṛtā'vakāśaḥ<br />
            vidadhadiva jagat punaḥ pralīnam. bhavati mahān hi parā'rtha eva sarvaḥ.
             <span class="ref">Bhk_10.66</span></p>
         
         
         <p>sa-sandehaḥ</p>
         
         <p id="Bhk_10.67">
            aśanirayamasau, kuto nirabhre. śita-śara-varṣama-sat tadapya-śārṅgam.<br />
            iti madana-vaśo muhuḥ śaśā'ṅke raghu-tanayo, na ca niścikāya candram.
             <span class="ref">Bhk_10.67</span></p>
         
         
         <p>ananvayaḥ</p>
         
         <p id="Bhk_10.68">
            kumuda-vana-cayeṣu kīrṇa-raśmiḥ kṣata-timireśu ca dig-vadhū-mukheṣu<br />
            viyati ca vilalāsa tad-vadindur, vilasati candramaso na yad-vadanyaḥ.
             <span class="ref">Bhk_10.68</span></p>
         
         
         <p>utprekṣā''vayavaḥ</p>
         
         <p id="Bhk_10.69">
            śaraṇamiva gataṃ tamo nikuñje viṭapi-nirākṛta-candra-raśmyarātau<br />
            pṛthu-viṣama-śilā'ntarāla-saṃsthaṃ sa-jala-ghana-dyuti bhīta-vat sasāda.
             <span class="ref">Bhk_10.69</span></p>
         
         
         <p>saṃsṛṣṭiḥ</p>
         
         <p id="Bhk_10.70">
            atha nayana-mano-haro 'bhirāmaḥ smara iva citta-bhavo 'pya-vāma-śīlaḥ<br />
            raghu-sutamanujo jagāda vācaṃ sa-jala-ghana-stanayitnu-tulya-ghoṣaḥ
             <span class="ref">Bhk_10.70</span></p>
         
         
         <p>āśīḥ</p>
         
         <p id="Bhk_10.71">
            "pati-vadha-parilupta-lola-keśīr nayana-jalā'pahṛtā'ñjanauṣṭha-rāgāḥ<br />
            kuru ripu-vanitā, jahīhi śokaṃ, kva ca śaraṇaṃ jagatāṃ bhavān, kva mohaḥ
             <span class="ref">Bhk_10.71</span></p>
         
         
         <p>hetuḥ</p>
         
         <p id="Bhk_10.72">
            adhigata-mahimā manuśya-loke vata sutarāmavasīdati pramādī,<br />
            gaja-patiruru-śaila-śṛṅga-varṣmā gururavamajjati paṅka-bhāṅ, na dāru.
             <span class="ref">Bhk_10.72</span></p>
         
         
         <p>nipuṇam</p>
         
         <p id="Bhk_10.73">
            boddhavyaṃ kimiva hi, yat tvayā na buddhaṃ, kiṃ vā te nimiṣitamapya-buddhi-pūrvam,<br />
            labdhā''tmā tava sukṛtairaniṣṭa-śaṅkī snehaugho ghaṭayati māṃ tathāpi vaktum."
             <span class="ref">Bhk_10.73</span></p>
         
         
         <p id="Bhk_10.74">
            saumitreriti vacanaṃ niśamya rāmo jṛmbhā-vān bhuja-yugalaṃ vibhajya nidrān<br />
            adhyaṣṭhāc chiśayiṣayā pravāla-talpaṃ rakṣāyai prati-diśamādiśan plavaṅgān.
             <span class="ref">Bhk_10.74</span></p>
         
         
         
         <p>Bhk_11</p>
         
         <p id="Bhk_11.1">
            athā 'stamāseduṣi manda-kāntau puṇya-kṣayeṇeva nidhau kalānām<br />
            samālalambe ripu-mitra-kalpaiḥ padmaiḥ prahāsaḥ kumudair viṣādaḥ
             <span class="ref">Bhk_11.1</span></p>
         
         
         <p id="Bhk_11.2">
            dūraṃ samāruhya divaḥ patantaṃ bhṛgorivenduṃ vihitopakāram<br />
            baddhā 'nurāgo 'nupapāta tūrṇaṃ tārā-gaṇaḥ saṃbhṛta-śubhra-kīrtiḥ.
             <span class="ref">Bhk_11.2</span></p>
         
         
         <p id="Bhk_11.3">
            kva te kaṭākṣāḥ, kva vilāsavanti proktāni vā tāni mameti matvā<br />
            laṅkā'ṅganānāmavabodha-kāle lulāmanāruhya gato 'staminduḥ.
             <span class="ref">Bhk_11.3</span></p>
         
         
         <p id="Bhk_11.4">
            mānena talpeṣva-yathā-mukhīnā mithyā-prasuptair gamita-triyāmāḥ<br />
            strībhir niśā'tikrama-vihvalābhir dṛṣṭe 'pi doṣe patayo 'nunītāḥ.
             <span class="ref">Bhk_11.4</span></p>
         
         
         <p id="Bhk_11.5">
            īrśyā-virugṇāḥ sthira-baddha-mūlā nirasta-niḥśeṣa-śubha-pratānāḥ<br />
            āpyāyitā netra-jala-prasekaiḥ prema-drumāḥ saṃruruhuḥ priyāṇām.
             <span class="ref">Bhk_11.5</span></p>
         
         
         <p id="Bhk_11.6">
            tataḥ samāśaṅkita-viprayogaḥ punar-navībhūta-raso 'vitṛṣṇaḥ<br />
            smarasya santaṃ punarukta-bhāvaṃ nā ''vartamānasya viveda lokaḥ.
             <span class="ref">Bhk_11.6</span></p>
         
         
         <p id="Bhk_11.7">
            vṛttau prakāśaṃ hṛdaye kṛtāyāṃ sukhena sarvendriya-saṃbhavena<br />
            saṃkocamevā 'sahamānamasthā- da-śakta-vad vañcita-māni cakṣuḥ
             <span class="ref">Bhk_11.7</span></p>
         
         
         <p id="Bhk_11.8">
            pīne bhaṭasyorasi vīkṣya bhugnāṃs tanu-tvacaḥ pāṇi-ruhān su-madhyā<br />
            icchā-vibhaṅgā''kula-mānasatvād bhartre nakhebhyaś ca ciraṃ jujūre.
             <span class="ref">Bhk_11.8</span></p>
         
         
         <p id="Bhk_11.9">
            srastā'ṅga-ceṣṭo vinimīlitā'kṣaḥ svedā'mbu-romodgama-gamya-jīvaḥ<br />
            a-śeṣa-naṣṭa-pratibhā-paṭutvo gāḍhopagūḍho dayitair jano 'bhūt.
             <span class="ref">Bhk_11.9</span></p>
         
         
         <p id="Bhk_11.10">
            tamaḥ, prasuptaṃ maraṇaṃ, sukhaṃ nu, mūrcchā nu, māyā nu manobhavasya,<br />
            kiṃ tat kathaṃ vetyupalabdha-saṃjñā vikalpayanto 'pi na saṃpratīyuḥ.
             <span class="ref">Bhk_11.10</span></p>
         
         
         <p id="Bhk_11.11">
            vakṣaḥ stanābhyāṃ, sukhamānanena gātrāṇi gātrair ghaṭayanna-mandam<br />
            smarā'turo naiva tutoṣa lokaḥ, paryāptatā premṇi kuto viruddhā.
             <span class="ref">Bhk_11.11</span></p>
         
         
         <p id="Bhk_11.12">
            srastā'ṅga-yaṣṭiḥ parirabhyamāṇā saṃdṛśyamānā'pyupasaṃhṛtā'kṣī<br />
            anūḍhamānā śayane navoḍhā paropakāraika-rasaiva tasthau.
             <span class="ref">Bhk_11.12</span></p>
         
         
         <p id="Bhk_11.13">
            āliṅgitāyāḥ sahasā trapā-vāṃs trāsā'bhilāṣā'nugato ratā''dau<br />
            viśvāsitāyā ramaṇena vadhvā vimarda-ramyo-madano babhūva.
             <span class="ref">Bhk_11.13</span></p>
         
         
         <p id="Bhk_11.14">
            sāmonmukhenā ''cchuritā priyeṇa datte 'tha kācit pulakena bhede<br />
            antaḥ-prakopā'pagamād vilolā vaśīkṛtā kevala-vikrameṇa.
             <span class="ref">Bhk_11.14</span></p>
         
         
         <p id="Bhk_11.15">
            gurur dadhānā paruṣa-tvamanyā kāntā 'pi kāntendu-karā'bhimṛṣṭā<br />
            prahlāditā candra-śileva tūrṇaṃ kṣobhāt sravat-svedajalā babhūva.
             <span class="ref">Bhk_11.15</span></p>
         
         
         <p id="Bhk_11.16">
            śaśāṅka-nāthā'pagamena dhūmrāṃ mūrcchā-parītāmiva nir-vivekām<br />
            tataḥ sakhīva prathitā'nurāgā prābodhayat dyāṃ madhurā'ruṇaśrīḥ
             <span class="ref">Bhk_11.16</span></p>
         
         
         <p id="Bhk_11.17">
            a-vīta-tṛṣṇo 'tha paraspareṇa kṣaṇādivā''yāta-niśā'vasānaḥ<br />
            duḥkhena lokaḥ paravānivā 'gāt samutsukaḥ svapna-niketanebhyaḥ
             <span class="ref">Bhk_11.17</span></p>
         
         
         <p id="Bhk_11.18">
            ardhotthitā''liṅgita-sannimagno ruddhaḥ punar yān gamane 'nabhīpsuḥ<br />
            vyājena niryāya punar nivṛttas tyaktā'nya-kāryaḥ sthita eva kaścit.
             <span class="ref">Bhk_11.18</span></p>
         
         
         <p id="Bhk_11.19">
            tālena saṃpādita-sāmya-śobhaṃ śubhā'vadhānaṃ svara-baddha-rāgam<br />
            padair gatā'rthaṃ nṛpa-mandireṣu prātar jagur maṅgala-vat taruṇyaḥ.
             <span class="ref">Bhk_11.19</span></p>
         
         
         <p id="Bhk_11.20">
            duruttare paṅka ivā 'ndhakāre magnaṃ jagat santata-raśmi-rajjuḥ<br />
            pranaṣṭa-mūrti-pravibhāgamudyan pratyujjahāreva tato vivasvān.
             <span class="ref">Bhk_11.20</span></p>
         
         
         <p id="Bhk_11.21">
            pītauṣṭha-rāgāṇi hṛtā'ñjanāni bhāsvanti lolairalakair mukhāni<br />
            prātaḥ kṛtā'rthāni yathā virejus tathā na pūrvedyuralaṃkṛtāni.
             <span class="ref">Bhk_11.21</span></p>
         
         
         <p id="Bhk_11.22">
            prajāgarā''tāmra-vilocanā'ntā nirañjanā'laktaka-patra-lekhāḥ<br />
            tulyā ivā ''san parikheda-tanvyo vāsa-cyutāḥ sevita-manmathābhiḥ
             <span class="ref">Bhk_11.22</span></p>
         
         
         <p id="Bhk_11.23">
            ābaddha-netrā'ñjana-paṅka-leśas tāmbūla-rāgaṃ bahulaṃ dadhānaḥ<br />
            cakāra kānto 'pyadharo 'ṅganānāṃ sahoṣitānāṃ patibhir laghutvam.
             <span class="ref">Bhk_11.23</span></p>
         
         
         <p id="Bhk_11.24">
            cakṣūṃṣi kāntānyapi sā'ñjanāni tāmbūla-raktaṃ ca sa-rāgamoṣṭham<br />
            kurvan sa-vāsaṃ ca su-gandhi vaktraṃ cakre janaḥ kevala-pakṣa-pātam.
             <span class="ref">Bhk_11.24</span></p>
         
         
         <p id="Bhk_11.25">
            kṣatairasaṃcetita-danta-labdhaiḥ saṃbhoga-kāle 'vagataiḥ prabhāte<br />
            a-śaṅkatā 'nyonya-kṛtaṃ vyalīkaṃ viyoga-bāhyo 'pi jano 'tirāgāt
             <span class="ref">Bhk_11.25</span></p>
         
         
         <p id="Bhk_11.26">
            netreṣubhiḥ saṃyuta-pakṣma-patraiḥ karṇā'nta-kṛṣṭairuru-keśa-śūlāḥ<br />
            stanoru-cakrās tata-karṇa-pāśāḥ strī-yoddha-mukhyā jayino viceruḥ
             <span class="ref">Bhk_11.26</span></p>
         
         
         <p id="Bhk_11.27">
            payo-dharāṃś candana-paṅka-digdhān vāsāṃsi cā 'mṛṣṭa-mṛjāni dṛṣṭvā<br />
            strīṇāṃ sa-patnyo jahṛṣuḥ prabhāte mandāyamānā'nuśayair manobhiḥ
             <span class="ref">Bhk_11.27</span></p>
         
         
         <p id="Bhk_11.28">
            smarā''ture cetasi labdha-janmā rarāja lolo'pi guṇā'pahāryaḥ<br />
            kutūhalān netra-gavākṣa-saṃsthaḥ paśyannivā 'nyonya-mukhāni rāgaḥ
             <span class="ref">Bhk_11.28</span></p>
         
         
         <p id="Bhk_11.29">
            gate 'tibhūmiṃ praṇaye prayuktā- na-buddhi-pūrvaṃ pariluptasaṃjñaḥ<br />
            ātmā'nubhūtānapi nopacārān smarā''turaḥ saṃsmarati sma lokaḥ
             <span class="ref">Bhk_11.29</span></p>
         
         
         <p id="Bhk_11.30">
            vastrairanatyulbaṇa-ramya-varṇair vilepanaiḥ saurabha-lakṣmaṇīyaiḥ<br />
            āsyaiś ca lokaḥ paritoṣa-kāntai- rasūcayal labdha-padaṃ rahasyam.
             <span class="ref">Bhk_11.30</span></p>
         
         
         <p id="Bhk_11.31">
            prātastarāṃ candana-lipta-gātrāḥ pracchādya hastairadharān vadantaḥ<br />
            śāmyan-nimeṣāḥ sutarāṃ yuvānaḥ prakāśayanti sma nigūhanīyam.
             <span class="ref">Bhk_11.31</span></p>
         
         
         <p id="Bhk_11.32">
            sāmnaiva loke vijite 'pi vāme ! kimudyataṃ bhrū-dhanur-prasahyam,<br />
            hantuṃ kṣamo vā vada locaneṣur digdho viṣeṇeva kimañjanena.
             <span class="ref">Bhk_11.32</span></p>
         
         
         <p id="Bhk_11.33">
            dantacchade prajvalitā'gni-kalpe tāmbūla-rāgas tṛṇa-bhāra-tulyaḥ<br />
            nyastaḥ kimityūcurupeta-bhāvā goṣṭhīṣu nārīs taruṇīr yuvānaḥ.
             <span class="ref">Bhk_11.33</span></p>
         
         
         <p id="Bhk_11.34">
            sukhā'vagāhāni yutāni lakṣmyā śucīni saṃtāpa-harāṇyurūṇi<br />
            prabuddha-nārī-mukha-paṅka-jāni prātaḥ sarāṃsīva gṛhāṇi rejuḥ.
             <span class="ref">Bhk_11.34</span></p>
         
         
         <p id="Bhk_11.35">
            saṃmṛṣṭa-siktā'rcita-cāru-puṣpai- rāmoda-vad-dravya-sugandha-bhāgaiḥ<br />
            lakṣmīr vijigye bhavanaiḥ sa-bhṛṅgaiḥ sevyasya devairapi nandanasya.
             <span class="ref">Bhk_11.35</span></p>
         
         
         <p id="Bhk_11.36">
            akṣṇoḥ patan nīla-saro-ja-lobhād bhṛṅgaḥ kareṇā 'lpa-dhiyā nirastaḥ<br />
            dadaṃśa tāmrā'mbu-ruhā'bhisandhis trṇā''turaḥ pāṇi-tale 'pi dhṛṣṇuḥ.
             <span class="ref">Bhk_11.36</span></p>
         
         
         <p id="Bhk_11.37">
            vilola-tāṃ cakṣuṣi hasta-vepathuṃ bhruvor vibhaṅgaṃ stana-yugma-valgitam<br />
            vibhūṣaṇānāṃ kvaṇitaṃ ca ṣaṭ-pado gurur yathā nṛtya-vidhau samādadhe.
             <span class="ref">Bhk_11.37</span></p>
         
         
         <p id="Bhk_11.38">
            athā 'nukūlān kula-dharma-saṃpado vidhāya veśān su-divaḥ purī-janaḥ.<br />
            prabodha-kāle śāta-manyu-vidviṣaḥ pracakrame rāja-niketanaṃ prati.
             <span class="ref">Bhk_11.38</span></p>
         
         
         <p id="Bhk_11.39">
            śailendra-śṛṅgebhya iva pravṛttā vegāj jalaughāḥ pura-mandirebhyaḥ<br />
            āpūrya rathyāḥ sarito janaughā rājā'ṅganā'mbhodhimapūrayanta.
             <span class="ref">Bhk_11.39</span></p>
         
         
         <p id="Bhk_11.40">
            prabodha-kālāt tridaśendra-śatroḥ prāgūrdhva-śoṣaṃ pariśuṣyamāṇāḥ<br />
            hīnā mahāntaś ca sama-tvamīyur dvāsa-sthairavajñā-puruṣā'kṣi-dṛṣtāḥ.
             <span class="ref">Bhk_11.40</span></p>
         
         
         <p id="Bhk_11.41">
            gurūru-cañcat-kara-karṇa-jihvai- ravajñayā 'grā'ṅguli-saṃgṛhītaiḥ<br />
            rakṣāmsyanāyāsa-hṛtairupāsthuḥ kapola-līnā'li-kulair gajendraiḥ.
             <span class="ref">Bhk_11.41</span></p>
         
         
         <p id="Bhk_11.42">
            nikṛtta-matta-dvipa-kumbha-māṃsaiḥ saṃpṛkta-muktair harayo'gra-pādaiḥ<br />
            āninyire śreṇikṛtās tathā 'nyaiḥ parasparaṃ vāladhi-sannibaddhāḥ
             <span class="ref">Bhk_11.42</span></p>
         
         
         <p id="Bhk_11.43">
            upekṣitā deva-gaṇais trasadbhir niṣā-carair vīta-bhayair nikṛttāḥ<br />
            tasminnadṛśyanta sura-drumāṇāṃ sa-jāla-puṣpa-stabakāḥ prakīrṇāḥ.
             <span class="ref">Bhk_11.43</span></p>
         
         
         <p id="Bhk_11.44">
            nirākariṣṇur dvija-kuñjarāṇāṃ tṛṇīkṛtā'śeṣa-guṇo'ti-mohāt<br />
            pāpā'śayānabhyudayā'rthamārcīt prāg brahma-rakṣaḥ-pravarān daśā''syaḥ
             <span class="ref">Bhk_11.44</span></p>
         
         
         <p id="Bhk_11.45">
            māyāvibhis trāsa-karair janānā- māptairupādāna-parairupetaḥ<br />
            satāṃ vighātaika-rasairavikṣat sadaḥ parikṣobhita-bhūmi-bhāgam.
             <span class="ref">Bhk_11.45</span></p>
         
         
         <p id="Bhk_11.46">
            vighṛta-niśita-śastrais tad yutaṃ yātudhānai- ruru-jaṭhara-mukhībhiḥ saṃkulaṃ rākṣasībhiḥ<br />
            śvagaṇi-śata-vikīrṇaṃ vāgurā-van mṛgībhir vanamiva sa-bhayābhir deva-bandībhirāsīt.
             <span class="ref">Bhk_11.46</span></p>
         
         
         <p id="Bhk_11.47">
            jalada iva taḍitvān prājya-ratna-prabhābhiḥ prati-kakubhamudasyan nisvanaṃ dhīra-mandram<br />
            śikharamiva sumerorāsanaṃ haimamuccair vividha-maṇi-vicitraṃ pronnataṃ so 'dhyatiṣthat
             <span class="ref">Bhk_11.47</span></p>
         
         
         
         <p>Bhk_12</p>
         
         <p id="Bhk_12.1">
            tato vi-nidraṃ kṛta-devatā'rcaṃ dṛṣṭyaiva citta-praśamaṃ kirantam<br />
            āviṣkṛtā'ṅga-pratikarma-ramyaṃ vibhīṣaṇaṃ vācamuvāca mātā
             <span class="ref">Bhk_12.1</span></p>
         
         
         <p id="Bhk_12.2">
            "prabādhamānasya jaganti dhīmaṃs ! tvaṃ sodarasyā'timadoddhatasya<br />
            ānandano nāka-sadāṃ praśāntiṃ tūrṇaṃ viṣasyā'mṛta-vat kuruṣva.
             <span class="ref">Bhk_12.2</span></p>
         
         
         <p id="Bhk_12.3">
            kuryās tathā, yena jahāti sītāṃ viṣāda-nīhāra-parīta-mūrtim<br />
            sthitāṃ kṣitau śānta-śikhā-pratānāṃ tārāmiva trāsa-karīṃ janasya.
             <span class="ref">Bhk_12.3</span></p>
         
         
         <p id="Bhk_12.4">
            yāvan na saṃtrāsita-deva-saṃghaḥ piṇḍo viṣasyeva hareṇa bhīṣmaḥ<br />
            saṃgrasyate 'sau puruṣā'dhipena, drutaṃ kulā''nanda ! yatasva tāvat.
             <span class="ref">Bhk_12.4</span></p>
         
         
         <p id="Bhk_12.5">
            hatā janasthāna sado nikāyāḥ, kṛtā jitotkhāta-bhaṭa-drumā pūḥ,<br />
            sadāṃsi dagdhāni, vidheyamasmin yad bandhunā, tad ghaṭayasva tasmin."
             <span class="ref">Bhk_12.5</span></p>
         
         
         <p id="Bhk_12.6">
            cikīrṣite pūrva-taraṃ sa tasmin, kṣemaṃ-kare 'rthe muhurīryamāṇaḥ<br />
            mātrā 'timātraṃ śubhayaiva buddhyā ciraṃ sudhīrabhyadhikaṃ samādhāt.
             <span class="ref">Bhk_12.6</span></p>
         
         
         <p id="Bhk_12.7">
            dauvārikā'bhyāhata-śakra-dūtaṃ sopāyanopasthita-loka-pālam<br />
            sā''śaṅka-bhīṣmā''pta-viśan-niśāṭaṃ dvāraṃ yayau rāvaṇa-mandrirasya.
             <span class="ref">Bhk_12.7</span></p>
         
         
         <p id="Bhk_12.8">
            dūrāt pratīhāra-nataḥ sa vārtāṃ pṛcchannanāvedita-saṃpraviṣṭaḥ<br />
            sa-gauravaṃ datta-patho niśāṭai- raikṣiṣṭa śailā'gramivendraśatrum
             <span class="ref">Bhk_12.8</span></p>
         
         
         <p id="Bhk_12.9">
            kṛśānu-varṣmaṇyadhirūḍhamuccaiḥ siṃhāsane saṃkṣaya-megha-bhīmam<br />
            nisarga-tīkṣṇaṃ nayana-sphuliṅgaṃ yugānta-vahneriva dhūma-rāśim
             <span class="ref">Bhk_12.9</span></p>
         
         
         <p id="Bhk_12.10">
            prītyā 'pi dattekṣaṇa-sannipātaṃ bhayaṃ bhūjaṅgā'dhipa-vad dadhānam<br />
            tamaḥ-samūhā''kṛtimapyaśeṣā- nūrjā jayantaṃ prathita-prakāśān.
             <span class="ref">Bhk_12.10</span></p>
         
         
         <p id="Bhk_12.11">
            taṃ ratna-dāyaṃ jita-mṛtyu-lokā rātriṃ-carāḥ kānti-bhṛto 'nvasarpan<br />
            pramukta-muktā-phalamambu-vāhaṃ saṃjāta-tṛṣṇā iva deva-mukhyāḥ.
             <span class="ref">Bhk_12.11</span></p>
         
         
         <p id="Bhk_12.12">
            sa kiṅkaraiḥ kalpitamiṅgita-jñaiḥ saṃbādhakaṃ pūrva-samāgatānām<br />
            siṃhāsanopāśrita-cāru-bāhu- radhyāsta pīṭhaṃ vihita-praṇāmaḥ.
             <span class="ref">Bhk_12.12</span></p>
         
         
         <p id="Bhk_12.13">
            tato daśā''syaḥ kṣubhitā'hi-kalpaṃ dīprā'ṅgulīyopalamūḍha-ratnam<br />
            aneka-cañcan-nakha-kānti-jihvaṃ prasārya pāṇiṃ samitiṃ babhāṣe
             <span class="ref">Bhk_12.13</span></p>
         
         
         <p id="Bhk_12.14">
            "śaktaiḥ suhṛdbhiḥ paridṛṣṭa-kāryai- rāmnātibhir nītiṣu buddhi-madbhiḥ<br />
            yuṣmad-vidhaiḥ sārdhamupāya-vidbhiḥ sadhyanti kāryāṇi su-mantritāni.
             <span class="ref">Bhk_12.14</span></p>
         
         
         <p id="Bhk_12.15">
            upekṣite vāli-kharā''di-nāśe, dagdhe pure, 'kṣe nihate sa-bhṛtye,<br />
            sainye dviṣāṃ sāgaramuttitīrṣā- va-nantaraṃ brūta, yadatra yuktam."
             <span class="ref">Bhk_12.15</span></p>
         
         
         <p id="Bhk_12.16">
            bhujāṃ'sa-vakṣaḥ-sthala-kārmukā'sīn gadāś ca śūlāni ca yātudhānāḥ<br />
            parāmṛśantaḥ prathitā'bhimānāḥ procuḥ prahasta-pramukhā daśā''syam.
             <span class="ref">Bhk_12.16</span></p>
         
         
         <p id="Bhk_12.17">
            "a-khaṇḍya-mānaṃ parikhaṇḍya śakraṃ tvaṃ paṇḍitaṃ-manyamudīrṇa-daṇḍaḥ<br />
            narā''bhiyogaṃ nṛ-bhujāṃ pradhāna ! mantronmukhaḥ kiṃ nayase gurutvam.
             <span class="ref">Bhk_12.17</span></p>
         
         
         <p id="Bhk_12.18">
            niryat-sphuliṅgā''kula-dhūma-rāśiṃ kiṃ brūhi bhūmau pinaṣāma bhānum,<br />
            ā danta-niṣpīḍita-pītaminduṃ ṣṭhīvāma śuṣkekṣu-latā'sthi-kalpam.
             <span class="ref">Bhk_12.18</span></p>
         
         
         <p id="Bhk_12.19">
            sa-rāghavaiḥ kiṃ bata vānarais tair yaiḥ prātarāśo 'pi na kasyacin naḥ<br />
            sa-sthāṇu-kailāsa-dhāra 'bhidhatsva, kiṃ dyauradho 'stu, kṣitirantarīkṣe.
             <span class="ref">Bhk_12.19</span></p>
         
         
         <p id="Bhk_12.20">
            cāpalya-yuktasya hareḥ kṛśānuḥ samedhito vāladhi-bhāk tvadīyaiḥ<br />
            śastreṇa vadhyasya galannadhākṣīd rājan ! pramādena nijena laṅkām."
             <span class="ref">Bhk_12.20</span></p>
         
         
         <p id="Bhk_12.21">
            athā 'ñcitoraskamudīrṇa-dṛṣṭiḥ kṛtvā vivakṣā-pravaṇaṃ śarīram<br />
            vivṛtta-pāṇir vihitottarā'rthaṃ vibhīṣaṇo 'bhāṣata yātudhānān.
             <span class="ref">Bhk_12.21</span></p>
         
         
         <p id="Bhk_12.22">
            "yuddhāya rājṇā subhṛtair bhavadbhiḥ saṃbhāvanāyāḥ sadṛśaṃ yaduktam,<br />
            tat prāṇa-paṇyair vacanīyameva, prajñā tu mantre 'dhikṛtā, na śauryam.
             <span class="ref">Bhk_12.22</span></p>
         
         
         <p id="Bhk_12.23">
            yac cāpi yatnā-''dṛta-mantra-vṛttir guru-tvamāyāti narā'bhiyogaḥ<br />
            vaśīkṛtendrasya, kṛtottaro 'smin vidhvaṃsitā'śeṣa-puro hanūmān.
             <span class="ref">Bhk_12.23</span></p>
         
         
         <p id="Bhk_12.24">
            agniḥ pramādena dadāha laṅkāṃ vadhyasya dehe svayamedhitaś cet,<br />
            vimṛśya tad deva-dhiyā 'bhidhatta brahmā'stra-bandho'pi yadi pramādaḥ
             <span class="ref">Bhk_12.24</span></p>
         
         
         <p id="Bhk_12.25">
            jagantyameyā'dbhuta-bhāva-bhāñji, jitā'bhimānāś ca janā vicitrāḥ,<br />
            kārye tu yatnaṃ kuruta prakṛṣṭaṃ, mā nīti-garbhān su-dhiyo 'vamandhvam.
             <span class="ref">Bhk_12.25</span></p>
         
         
         <p id="Bhk_12.26">
            vṛddhi-kṣaya-sthāna-gatāmajasraṃ vṛttiṃ jigīṣuḥ prasamīkṣamāṇaḥ<br />
            ghaṭeta sandhyā''diṣu yo guṇeṣu, lakṣmīr na taṃ muñcati cañcalā 'pi.
             <span class="ref">Bhk_12.26</span></p>
         
         
         <p id="Bhk_12.27">
            upekṣaṇīyaiva parasya vṛddhiḥ pranaṣṭa-nīterajitendrayasya<br />
            madā''di-yuktasya virāga-hetuḥ, sa-mūla-ghātaṃ vinihanti yā 'nte.
             <span class="ref">Bhk_12.27</span></p>
         
         
         <p id="Bhk_12.28">
            janā'nurāgeṇa yuto 'vasādaḥ phalā'nubandhaḥ sudhiyā ''tmano 'pi<br />
            upekṣaṇīyo 'bhyupagamya saṃdhiṃ kāmā''di-ṣaḍ-varga-jitā 'dhipena.
             <span class="ref">Bhk_12.28</span></p>
         
         
         <p id="Bhk_12.29">
            yadā vigṛhṇan na ca saṃdadhāno vṛddhiṃ kṣayaṃ cā 'nuguṇaṃ prapaśyet,<br />
            āsīta rājā 'vasara-pratīkṣas tadā prayāsaṃ vitathaṃ na kuryāt.
             <span class="ref">Bhk_12.29</span></p>
         
         
         <p id="Bhk_12.30">
            saṃdhau sthito vā janayet sva-vṛddhiṃ hanyāt paraṃ vopaniṣatprayogaiḥ<br />
            āśrāvayedasya janaṃ parair vā vigrāhya kuryādavahīna-saṃdhim.
             <span class="ref">Bhk_12.30</span></p>
         
         
         <p id="Bhk_12.31">
            saṃdarśita-sneha-guṇaḥ sva-śatrūn vidveṣayan maṇḍalamasya bhindyāt<br />
            ityevamādi pravidhāya saṃdhir vṛddher vidheyo 'dhigamābhyupāyaḥ.
             <span class="ref">Bhk_12.31</span></p>
         
         
         <p id="Bhk_12.32">
            matvā sahiṣṇūnaparopajapyān svakānadhiṣṭhāya jalā'nta-durgān<br />
            drumā'dri-durlaṅghya-jalāpradhṛṣyān vardheta rājā ripu-vigraheṇa.
             <span class="ref">Bhk_12.32</span></p>
         
         
         <p id="Bhk_12.33">
            śaknoti yo na dviṣato nihantuṃ, vihanyate nā 'pya-balair dviṣadbhiḥ,<br />
            sa śvā-varāhaṃ kalahaṃ vidadhyā- dāsīta durgā''di vivardhayaṃś ca.
             <span class="ref">Bhk_12.33</span></p>
         
         
         <p id="Bhk_12.34">
            prayāṇa-mātreṇa pare prasādye varteta yānena kṛtā'bhirakṣaḥ,<br />
            a-śaknuvan kartumarer vighātaṃ sva-karma-rakṣāṃ ca paraṃ ṣrayeta.
             <span class="ref">Bhk_12.34</span></p>
         
         
         <p id="Bhk_12.35">
            ekena saṃdhiḥ, kalaho 'pareṇa kāryo 'bhito vā prasamīkṣya vṛddhim,<br />
            evaṃ prayuñjīta jigīṣuretā nītīr vijānannahitā''tma-sāram.
             <span class="ref">Bhk_12.35</span></p>
         
         
         <p id="Bhk_12.36">
            tvayā tu loke janito virāgaḥ, prakopitaṃ maṇḍalamindra-mukhyam,<br />
            rāme tu rājan, viparītametat paśyāmi, tenā 'bhyadhikaṃ vipakṣam.
             <span class="ref">Bhk_12.36</span></p>
         
         
         <p id="Bhk_12.37">
            ekena vālī nihataḥ śareṇa suhṛt-tamas te, racitaś ca rājā<br />
            yadaiva sugrīva-kapiḥ pareṇa, tadaiva kāryaṃ bhavato vinaṣṭam.
             <span class="ref">Bhk_12.37</span></p>
         
         
         <p id="Bhk_12.38">
            prākāra-mātrā''varaṇaḥ prabhāvaḥ kharā''dibhir yo nihatais tavā'bhūt,<br />
            laṅkāpradāhā'kṣa-vadha-dru-bhaṅgaiḥ klāmyatyasāvapyadhunā 'timātram.
             <span class="ref">Bhk_12.38</span></p>
         
         
         <p id="Bhk_12.39">
            ṣaḍvarga-vaśyaḥ parimūḍha-bandhu- rucchinna-mitro viguṇairupetaḥ<br />
            mā pāda-yuddhaṃ dvi-radena kārṣīr nama kṣitīndraṃ praṇatopabhogyam.
             <span class="ref">Bhk_12.39</span></p>
         
         
         <p id="Bhk_12.40">
            rāmo 'pi dārā''haraṇena tapto, vayaṃ hatair bandhubhirātma-tulyaiḥ,<br />
            taptasya taptena yathā ''yaso naḥ saṃdhiḥ pareṇā 'stu, vimuñca sītām.
             <span class="ref">Bhk_12.40</span></p>
         
         
         <p id="Bhk_12.41">
            saṃdhukṣitaṃ maṇḍala-caṇḍa-vātai- ramarṣa-tīkṣṇaṃ kṣiti-pāla-tejaḥ<br />
            sāmā'mbhasā śāntimupaitu rājan ! prasīda, jīvāma sa-bandhu-bhṛtyāḥ.
             <span class="ref">Bhk_12.41</span></p>
         
         
         <p id="Bhk_12.42">
            a-pakva-kumbhāviva bhaṅga-bhājau rājanniyātāṃ maraṇaṃ samānau,<br />
            vīrye sthitaḥ kiṃtu kṛtā'nurāgo rāmo bhavaṃś cottama-bhūri-vairī.
             <span class="ref">Bhk_12.42</span></p>
         
         
         <p id="Bhk_12.43">
            daṇḍena kośena ca manyase cet prakṛṣṭamātmānamares tathāpi<br />
            riktasya pūrṇena vṛthā vināśaḥ pūrṇasya bhaṅge bahu hīyate tu.
             <span class="ref">Bhk_12.43</span></p>
         
         
         <p id="Bhk_12.44">
            kliṣṭā''tma-bhṛtyaḥ parimṛgya-sampan mānī yatetā 'pi sa-saṃśaye 'rthe,<br />
            saṃdehamārohati yaḥ kṛtā'rtho, nūnaṃ ratiṃ tasya karoti na śrīḥ.
             <span class="ref">Bhk_12.44</span></p>
         
         
         <p id="Bhk_12.45">
            śakyānya-doṣāṇi mahā-phalāni samārabhetopanayan samāptim<br />
            karmāṇi rājā vihitā'nurāgo, viparyaye syād vitathaḥ prayāsaḥ.
             <span class="ref">Bhk_12.45</span></p>
         
         
         <p id="Bhk_12.46">
            jetuṃ na śakyo nṛ-patiḥ su-nītir doṣaḥ kṣayā''diḥ kalahe dhruvaś, ca<br />
            phalaṃ na kiṃcin na śubhā samāptiḥ, kṛtā'nurāgaṃ bhūvi saṃtyajā 'rim.
             <span class="ref">Bhk_12.46</span></p>
         
         
         <p id="Bhk_12.47">
            tvan-mitra-nāśo, nija-mitra-lābhaḥ, sameta-sainyaḥ sa ca mitra-kṛcchre<br />
            bhogyo vaśaḥ paśya śareṇa śatroḥ prasādhito vāli-vadhe na ko 'rthaḥ
             <span class="ref">Bhk_12.47</span></p>
         
         
         <p id="Bhk_12.48">
            lobhād bhayād vā 'bhigataḥ kapīndro na rāghavaṃ, yena bhaved vibhedyaḥ,<br />
            sthitaḥ satāṃ vartmani labdha-rājyaḥ prati-priyaṃ so 'bhyagamac cikīrṣuḥ.
             <span class="ref">Bhk_12.48</span></p>
         
         
         <p id="Bhk_12.49">
            phalāśino nirjhara-kuñja-bhājo divyā'ṅganā'naṅgarasā'nabhijñāḥ<br />
            nyag-jātayo ratna-varairalabhyā mukhyāḥ kapīnāmapi nopajapyāḥ.
             <span class="ref">Bhk_12.49</span></p>
         
         
         <p id="Bhk_12.50">
            kṛtā'bhiṣeko yuvarāja-rājye sugrīva-rājena sutā'viśeṣam<br />
            tārā-vidheyena kathaṃ vikāraṃ tārā-suto yāsyati rākṣasā'rtham.
             <span class="ref">Bhk_12.50</span></p>
         
         
         <p id="Bhk_12.51">
            paśyāmi rāmādadhikaṃ samaṃ vā nā 'nyaṃ, virodhe yamupāśrayema,<br />
            dattvā varaṃ sā'nuśayaḥ svayambhū- rindrā''dayaḥ pūrva-taraṃ viruddhāḥ.
             <span class="ref">Bhk_12.51</span></p>
         
         
         <p id="Bhk_12.52">
            durgā''śritānāṃ bahunā 'pi rājan ! kālena pārṣṇigrahaṇā''di-hetuḥ<br />
            durgoparodhaṃ na ca kurvato 'sti śatroś cireṇā 'pi daśā''sya ! hāniḥ
             <span class="ref">Bhk_12.52</span></p>
         
         
         <p id="Bhk_12.53">
            śastraṃ tarūrvī-dharamambu pānaṃ vṛttiḥ phalair, no gaja-vāji-nāryaḥ<br />
            rāṣṭraṃ na paścān, na jano'bhirakṣyaḥ, kiṃ duḥsthamācakṣva bhavet pareṣām.
             <span class="ref">Bhk_12.53</span></p>
         
         
         <p id="Bhk_12.54">
            saṃdhānamevā 'stu pareṇa tasmān, nā'nyo 'bhyupāyo 'sti nirūpyamāṇaḥ,<br />
            nūnaṃ vi-saṃdhau tvayi sarvametan neṣyanti nāśaṃ kapayo 'cireṇa."
             <span class="ref">Bhk_12.54</span></p>
         
         
         <p id="Bhk_12.55">
            vibhīṣaṇoktaṃ bahu manyamānaḥ pronnamya dehaṃ pariṇāma-namram<br />
            skhalad-valir vārdhaka-kampra-mūrdhā mātāmaho rāvaṇamityuvāca.
             <span class="ref">Bhk_12.55</span></p>
         
         
         <p id="Bhk_12.56">
            "ekaḥ padātiḥ puruṣo dhanuṣmān yo 'neka-māyāni viyad-gatāni<br />
            rakṣaḥ-sahasrāṇi caturdaśā ''rdīt, kā tatra vo mānuṣa-mātra-śaṅkā.
             <span class="ref">Bhk_12.56</span></p>
         
         
         <p id="Bhk_12.57">
            brahmarṣibhir nūnamayaṃ sa-devaiḥ saṃtāpitau rātricara-kṣayāya<br />
            narā''kṛtir vānara-sainyaśālī jagatya-jayyo vihito 'bhyupāyaḥ.
             <span class="ref">Bhk_12.57</span></p>
         
         
         <p id="Bhk_12.58">
            vajrā'bhighātaira-virugṇa-mūrteḥ pheṇair jalānāmasurasya mūrdhnaḥ<br />
            cakāra bhedaṃ mṛdubhir mahendro yathā, tathaitat kimapīti bodhyam.
             <span class="ref">Bhk_12.58</span></p>
         
         
         <p id="Bhk_12.59">
            kva strī-viṣahyāḥ karajāḥ, kva vakṣo daityasya śailendra-śilā-viśālam,<br />
            saṃpaśyataitad dyusadāṃ sunītaṃ, bibheda tais tan nara-siṃha-mūrtiḥ.
             <span class="ref">Bhk_12.59</span></p>
         
         
         <p id="Bhk_12.60">
            pramāda-vāṃs tvaṃ kṣata-dharma-vartmā gato munīnāmapi śatru-bhāvam,<br />
            kulasya śāntiṃ bahu manyase cet kuruṣva rājendra ! vibhīṣaṇoktam."
             <span class="ref">Bhk_12.60</span></p>
         
         
         <p id="Bhk_12.61">
            ghoṣeṇa tena pratilabdha-saṃjño nidrā''vilā'kṣaḥ ṣruta-kārya-sāraḥ<br />
            sphurad-ghanaḥ sā'mburivā 'ntarīkṣe vākyaṃ tato 'bhāṣata kumbhakarṇaḥ
             <span class="ref">Bhk_12.61</span></p>
         
         
         <p id="Bhk_12.62">
            "kriyā-samārambha-gato 'bhyupāyo, nṛ-dravya-sampat saha-deśa-kalā,<br />
            vipat-pratīkāra-yutā 'rtha-siddhir mantrā'ṅgametāni vadanti pañca.
             <span class="ref">Bhk_12.62</span></p>
         
         
         <p id="Bhk_12.63">
            na niścitā'rthaṃ samayaṃ ca deśaṃ kriyā'bhyupāyā''diṣu yo 'tiyāyāt,<br />
            sa prāpnuyān mantra-phalaṃ na mānī kāle vipanne kṣaṇadā-carendra !
             <span class="ref">Bhk_12.63</span></p>
         
         
         <p id="Bhk_12.64">
            auṣṇyaṃ tyajen madhya-gato 'pi bhānuḥ, śaityaṃ niśāyāmathavā hi-māṃśuḥ<br />
            anartha-mūlaṃ bhuvanā'vamānī manye na mānaṃ piśitāśi-nātha !
             <span class="ref">Bhk_12.64</span></p>
         
         
         <p id="Bhk_12.65">
            tathā 'pi vaktuṃ prasabhaṃ yatante yan mad-vidhāḥ siddhimabhīpsavas tvām<br />
            viloma-ceṣṭaṃ vihitā'vahāsāḥ parair hi tat sneha-mayais tamobhiḥ
             <span class="ref">Bhk_12.65</span></p>
         
         
         <p id="Bhk_12.66">
            krūrāḥ kriyāḥ, grāmya-sukheṣu saṅgaḥ, puṇyasya yaḥ saṃkṣaya-heturuktaḥ,<br />
            niṣevito 'sau bhavatā 'timātraṃ phalatya-valgu dhruvameva rājan !
             <span class="ref">Bhk_12.66</span></p>
         
         
         <p id="Bhk_12.67">
            dattaṃ na kiṃ, ke viṣayā na bhuktāḥ, sthito 'smi vā kaṃ paribhūya noccaiḥ,<br />
            itthaṃ kṛtā'rthasya mama dhruvaṃ syān mutyus tvadarthe yadi, kiṃ na labdham.
             <span class="ref">Bhk_12.67</span></p>
         
         
         <p id="Bhk_12.68">
            kiṃ durnayais tvayyuditair mṛṣā'rthair vīryeṇa vaktā 'smi raṇe samādhim."<br />
            tasmin prasupte punaritthamuktvā vibhīṣaṇo 'bhāṣata rākṣasendram.
             <span class="ref">Bhk_12.68</span></p>
         
         
         <p id="Bhk_12.69">
            "nimitta-śūnyaiḥ sthagitā rajobhir diśo, marudbhir vikṛtair vilolaiḥ<br />
            svabhāva-hīnair mṛga-pakṣi-ghoṣaiḥ krandanti bhartāramivā 'bhipannam
             <span class="ref">Bhk_12.69</span></p>
         
         
         <p id="Bhk_12.70">
            utpāta-jaṃ chidramasau vivasvān vyādāya vaktrā''kṛti loka-bhīṣmam<br />
            attuṃ janān dhūsara-raśmi-rāśiḥ siṃho yathā kīrṇa-saṭo 'bhyudeti.
             <span class="ref">Bhk_12.70</span></p>
         
         
         <p id="Bhk_12.71">
            mārgaṃ gato gotra-gurur bhṛgūṇā- magastinā 'dhyāsita-vindhya-śṛṅgam,<br />
            saṃdṛśyate śakra-purohito 'hni, kṣmāṃ kampayantyo nipatanti colkāḥ
             <span class="ref">Bhk_12.71</span></p>
         
         
         <p id="Bhk_12.72">
            māṃsaṃ hatānāmiva rākṣasānā- māśaṃsavaḥ krūra-giro ruvantaḥ<br />
            kravyā'śino dīpta-kṛśānu-vaktrā bhrāmyantya-bhītāḥ paritaḥ puraṃ naḥ
             <span class="ref">Bhk_12.72</span></p>
         
         
         <p id="Bhk_12.73">
            payo ghaṭodhnīrapi gā duhanti mandaṃ vi-varṇaṃ vi-rasaṃ ca gopāḥ,<br />
            havyeṣu kīṭopajanaḥ sa-keśo na dīpyate 'gniḥ su-samindhano 'pi.
             <span class="ref">Bhk_12.73</span></p>
         
         
         <p id="Bhk_12.74">
            tasmāt kuru tvaṃ pratikāramasmin snehān mayā rāvaṇa ! bhāṣyamāṇaḥ,<br />
            vadanti duḥkhaṃ hyanujīvi-vṛtte sthitāḥ padasthaṃ pariṇāma-pathyam.
             <span class="ref">Bhk_12.74</span></p>
         
         
         <p id="Bhk_12.75">
            virugṇa-saṃkīrṇa-vipanna-bhinnaiḥ pakṣuṇṇa-saṃhrīṇa-śitā'stra-vṛkṇaiḥ<br />
            yāvan narā'śair na ripuḥ śava'śān saṃtarpayatyānama tāvadasmai."
             <span class="ref">Bhk_12.75</span></p>
         
         
         <p id="Bhk_12.76">
            bhrū-bhaṅgamādhāya vihāya dhairyaṃ vibhīṣaṇaṃ bhīṣaṇa-rūkṣa-cakṣuḥ<br />
            giraṃ jagādogra-padāmudagraḥ svaṃ sphāvayan śakra-ripuḥ prabhāvam.
             <span class="ref">Bhk_12.76</span></p>
         
         
         <p id="Bhk_12.77">
            "śilā tariṣyatyudake na parṇaṃ, dhvāntaṃ raveḥ syantsyati, vahnirindoḥ,<br />
            jetā paro 'haṃ yudhi jeṣyamāṇas tulyāni manyasva pulastya-naptaḥ !
             <span class="ref">Bhk_12.77</span></p>
         
         
         <p id="Bhk_12.78">
            a-nirvṛtaṃ bhūtiṣu gūḍha-vairaṃ satkāra-kāle 'pi kṛtā 'bhyasūyam<br />
            vibhinna-karmā''śaya-vāk kule no mā jñāti-celaṃ, bhuvi kasyacid bhūt
             <span class="ref">Bhk_12.78</span></p>
         
         
         <p id="Bhk_12.79">
            icchantyabhīkṣṇaṃ kṣayamātmano 'pi na jñātayas tulya-kulasya lakṣmīm<br />
            namanti śatrūn, na ca bandhu-vṛddhiṃ saṃtapyamānair hṛdayaiḥ sahante.
             <span class="ref">Bhk_12.79</span></p>
         
         
         <p id="Bhk_12.80">
            tvayā'dya laṅkā'bhibhave 'ti-harṣād duṣṭo 'ti-mātraṃ vivṛto 'ntarātmā,<br />
            dhik tvāṃ, mṛṣā te mayi dustha-buddhir" vadannidaṃ tasya dadau sa pārṣṇim.
             <span class="ref">Bhk_12.80</span></p>
         
         
         <p id="Bhk_12.81">
            tataḥ sa kopaṃ kṣamayā nigrhṇan, dhairyeṇa manyuṃ, vinayena garvam,<br />
            mohaṃ dhiyotsāha-vaśādaśaktiṃ, samaṃ caturbhiḥ sacivairudasthāt.
             <span class="ref">Bhk_12.81</span></p>
         
         
         <p id="Bhk_12.82">
            uvāca cainaṃ kṣaṇadā-carendraṃ "sukhaṃ mahā-rāja ! vinā mayā ''ssva.<br />
            mūrkhā''turaḥ pathya-kaṭūnanaśnan yat sā''mayo''sau, bhiṣajāṃ na doṣaḥ
             <span class="ref">Bhk_12.82</span></p>
         
         
         <p id="Bhk_12.83">
            karoti vairaṃ sphuṭamucyamānaḥ, pratuṣyati śrotra-sukhaira-pathyaiḥ<br />
            viveka-śūnyaḥ prabhurātma-mānī, mahānanarthaḥ suhṛdāṃ batā 'yam.
             <span class="ref">Bhk_12.83</span></p>
         
         
         <p id="Bhk_12.84">
            krīḍan bhujaṅgena gṛhā'nupātaṃ kaścid yathā jīvati saṃśaya-sthaḥ,<br />
            saṃsevamāno nṛ-patiṃ pra-mūḍhaṃ tathaiva yaj jīvati, so 'sya lābhaḥ.
             <span class="ref">Bhk_12.84</span></p>
         
         
         <p id="Bhk_12.85">
            dattaḥ sva-doṣair bhavatā prahāraḥ pādena dharmye pathi me sthitasya,<br />
            sa cintanīyaḥ saha mantri-mukhyaiḥ kasyā ''vayor lāghavamādadhātu.
             <span class="ref">Bhk_12.85</span></p>
         
         
         <p id="Bhk_12.86">
            iti vacanamasau rajani-cara-patiṃ bahu-guṇamasakṛt prasabhamabhidadhat<br />
            niragamada-bhayaḥ puruṣa-ripu-purān nara-pati-caraṇau navitumari-nutau.
             <span class="ref">Bhk_12.86</span></p>
         
         
         <p id="Bhk_12.87">
            atha tamupagataṃ vidita-sucaritaṃ pavana-suta-girā giri-guru-hṛdayaḥ<br />
            nṛ-patiramadayan mudita-parijanaṃ sva-pura-pati-karaiḥ salila-samudayaiḥ.
             <span class="ref">Bhk_12.87</span></p>
         
         
         
         <p>Bhk_13</p>
         
         <p id="Bhk_13.1">
            cāru-samīraṇa-ramaṇe hariṇa-kalaṅka-kiraṇā''valī-sa-vilāsā<br />
            ābaddha-rāma-mohā velā-mūle vibhāvarī parihīṇā.
             <span class="ref">Bhk_13.1</span></p>
         
         
         <p id="Bhk_13.2">
            baddho vāsara-saṅge bhīmo rāmeṇa lavaṇa-salilā''vāse<br />
            sahasā saṃrambha-raso dūrā''rūḍha-ravi-maṇḍala-samo lole.
             <span class="ref">Bhk_13.2</span></p>
         
         
         <p id="Bhk_13.3">
            gāḍha-guru-puṅkha-pīḍā- sa-dhūma-salilā'ri-saṃbhava-mahā-bāṇe<br />
            āruḍhā saṃdehaṃ rāme sa-mahī-dhāra mahī sa-phaṇi-sabhā.
             <span class="ref">Bhk_13.3</span></p>
         
         
         <p id="Bhk_13.4">
            ghora-jala-danti-saṃkula- maṭṭa-mahāpaṅka-kāhala-jalā''vāsam<br />
            ārīṇaṃ lavaṇa-jalaṃ samiddha-phala-bāṇa-viddhi-ghora-phaṇi-varam
             <span class="ref">Bhk_13.4</span></p>
         
         
         <p id="Bhk_13.5">
            sa-bhayaṃ pariharamāṇo mahā'hi-saṃcāra-bhāsuraṃ salila-gaṇam<br />
            ārūḍho lavaṇa-jalo jala-tīraṃ hari-balā''gama-vilola-guham
             <span class="ref">Bhk_13.5</span></p>
         
         
         <p id="Bhk_13.6">
            cañcala-taru-hariṇa-gaṇaṃ bahu-kusumā''bandha-baddha-rāmā''vāsam<br />
            hari-pallava-taru-jālaṃ tuṅgoru-samiddha-taru-vara-hima-cchāyam
             <span class="ref">Bhk_13.6</span></p>
         
         
         <p id="Bhk_13.7">
            vara-vāranaṃ salila-bhareṇa giri-mahī-maṇḍala-saṃvara-vāraṇam<br />
            vasudhāryaṃ tuṅga-taraṅga-saṅga-parihīṇa-lola-vasudhā-rayam
             <span class="ref">Bhk_13.7</span></p>
         
         
         <p>kulakam etāni sapta saṃkīrṇāni</p>
         
         <p id="Bhk_13.8">
            praṇipatya tato vacanaṃ jagāda hitamāyato patir vārīṇām<br />
            gaṅgā'valambi-bāhū rāmaṃ bahaloru-hari-tamāla-cchāyam.
             <span class="ref">Bhk_13.8</span></p>
         
         
         <p>pūrvā'rdhaṃ niravadyam</p>
         
         <p id="Bhk_13.9">
            "tuṅgā giri-vara-dehā, a-gamaṃ salilaṃ, samīraṇo rasa-hārī,<br />
            a-himo ravi-kiraṇa-gaṇo, māyā saṃsāra-kāraṇaṃ te paramā.
             <span class="ref">Bhk_13.9</span></p>
         
         
         <p id="Bhk_13.10">
            āyāsa-saṃbhavāruṇa ! saṃhara saṃhāra-hima-hara-sama-cchāyam<br />
            bāṇaṃ, vāri-samūhaṃ saṃgaccha purāṇa-cāru-dehā''vāsam.
             <span class="ref">Bhk_13.10</span></p>
         
         
         <p id="Bhk_13.11">
            a-sulabha-hari-saṃcāraṃ jala-mūlaṃ bahala-paṅka-ruddhā''yāmam<br />
            bhaṇa kiṃ jala-parihīṇaṃ su-gamaṃ timi-kambu-vāri-vāraṇa-bhīmam.
             <span class="ref">Bhk_13.11</span></p>
         
         
         <p id="Bhk_13.12">
            gantuṃ laṅkā-tīraṃ baddha-mahāsalila-saṃcareṇa sa-helam<br />
            taru-hariṇā giri-jālaṃ vahantu giri-bhāra-saṃsahā guru-deham.
             <span class="ref">Bhk_13.12</span></p>
         
         
         <p id="Bhk_13.13">
            hara-hāsa-ruddha-vigamaṃ para-kaṇṭha-gaṇaṃ mahā''hava-samārambhe<br />
            chindantu rāma-bāṇā gambhīre me jale mahā-giri-baddhe.
             <span class="ref">Bhk_13.13</span></p>
         
         
         <p id="Bhk_13.14">
            gacchantu cāru-hāsā vīra-rasā''bandha-ruddha-bhaya-saṃbandham<br />
            hantuṃ bahu-bāhu-balaṃ hari-kariṇo giri-varoru-dehaṃ sahasā.
             <span class="ref">Bhk_13.14</span></p>
         
         
         <p>etāni ṣaṭ saṃkīrṇāni</p>
         
         <p id="Bhk_13.15">
            jigamiṣayā saṃyuktā bahūva kapi-vāhinī mate dāśaratheḥ<br />
            buddha-jalā''laya-cittā giri-haraṇā''rambha-saṃbhava-samālolā.
             <span class="ref">Bhk_13.15</span></p>
         
         
         <p>pūrvā'rdhaṃ niravadyam</p>
         
         <p id="Bhk_13.16">
            guru-giri-vara-haraṇa-sahaṃ saṃhāra-himāri-piṅgalaṃ rāma-balam<br />
            ārūḍhaṃ sahasā khaṃ varuṇā''laya-vimala-salila-gaṇa-gambhīram
             <span class="ref">Bhk_13.16</span></p>
         
         
         <p id="Bhk_13.17">
            avagāḍhaṃ giri-jālaṃ tuṅga-mahā-bhitti-ruddha-sura-saṃcāram<br />
            a-bhayahari-rāsa-bhīmaṃ kari-parimala-cāru-bahala-kandara-salilam.
             <span class="ref">Bhk_13.17</span></p>
         
         
         <p id="Bhk_13.18">
            ali-gaṇa-vilola-kusumaṃ sa-kamala-jala-matta-kurara-kāraṇḍava-gaṇam<br />
            phaṇi-saṃkula-bhīma-guhaṃ kari-danta-samūḍha-sa-rasa-vasudhā-khaṇḍam
             <span class="ref">Bhk_13.18</span></p>
         
         
         <p id="Bhk_13.19">
            aravinda-reṇu-piñjara- sārasa-rava-hāri-vimala-bahu-cāru-jalam<br />
            ravi-maṇi-saṃbhava-hima-hara- samāgamā''baddha-bahula-sura-taru-dhūpam
             <span class="ref">Bhk_13.19</span></p>
         
         
         <p id="Bhk_13.20">
            hari-rava-vilola-vāraṇa- gambhīrā''baddha-sa-rasa-puru-saṃrāvam<br />
            ghoṇā-saṃgama-paṅkā''- vila-subala-bhara-mahoru-varāham.
             <span class="ref">Bhk_13.20</span></p>
         
         
         <p>etāni pañca saṃkīrnāni</p>
         
         <p id="Bhk_13.21">
            uccakhnuḥ parirabdhān kapi-saṅghā bāhubhis tato bhūmi-bhṛtaḥ<br />
            niṣpaṣṭa-śeṣa-mūrdhnaḥ śṛṅga-vikīrṇoṣṇa-raśmi-nakṣatra-gaṇān.
             <span class="ref">Bhk_13.21</span></p>
         
         
         <p>sarvaṃ niravadyam</p>
         
         <p id="Bhk_13.22">
            tuṅga-mahā-giri-subharā bāhu-samāruddha-bhidura-ṭaṅkā bahudhā<br />
            lavaṇa-jala-bandha-kāmā ārūḍhā ambaraṃ mahā-pariṇāham
             <span class="ref">Bhk_13.22</span></p>
         
         
         <p id="Bhk_13.23">
            bahu-dhavala-vāri-vāhaṃ vimalā''yasa-mahā'si-deha-cchāyam<br />
            baddha-vihaṅgama-mālaṃ hima-girimiva matta-kurara-rava-saṃbaddham
             <span class="ref">Bhk_13.23</span></p>
         
         
         <p id="Bhk_13.24">
            cāru-kalahaṃs-saṃkula- sa-caṇḍa-saṃcāra-sārasā''baddha-ravam<br />
            sa-kusuma-kaṇa-gandha-vahaṃ samayā''gama-vāri-saṅga-vimalā''yāmam.
             <span class="ref">Bhk_13.24</span></p>
         
         
         <p id="Bhk_13.25">
            sahasā te taru-hariṇā giri-subharā lavaṇa-salila-bandhā''rambhe<br />
            tīra-girimārūḍhā rāmā''gama-ruddha-sa-bhaya-ripu-saṃcāram.
             <span class="ref">Bhk_13.25</span></p>
         
         
         <p>etāni catvāri saṃkīrṇāni</p>
         
         <p id="Bhk_13.26">
            tataḥ prāṇītāḥ kapi-yūtha-mukhyair nyastāḥ kṛśānos tanayena samyak<br />
            a-kampra-brādhnā'gra-nitamba-bhāgā mahā'rṇavaṃ bhūmi-bhṛto 'vagāḍhāḥ
             <span class="ref">Bhk_13.26</span></p>
         
         
         <p>nirākhyātaṃ niravadyaṃ ca</p>
         
         <p id="Bhk_13.27">
            tene 'dri-bandhyo, vavṛdhe payodhis, tutoṣa rāmo, mumude kapīndraḥ,<br />
            tatrāsa śatrur, dadṛśe suvelaḥ, prāpe jalānto, juhṛṣuḥ plavaṅgāḥ.
             <span class="ref">Bhk_13.27</span></p>
         
         
         <p>ekāntarākhyātaṃ niravadyaṃ ca</p>
         
         <p id="Bhk_13.28">
            bhremur, vavalgur, nanṛtur, jajakṣur, juguḥ, samutpupluvire, niṣeduḥ,<br />
            āsphoṭayāṃcakrurabhipraṇedū, rejur, nanandur, viyayuḥ, samīyuḥ.
             <span class="ref">Bhk_13.28</span></p>
         
         
         <p>ākhyāta-mālā</p>
         
         <p id="Bhk_13.29">
            giri-paṅka-cāru-dehaṃ kakkola-lavaṅga-badha-surabhi-parimalam<br />
            bahu-bahaloru-taraṅgaṃ parisarasārūḍhamuddharaṃ lavaṇa-jalam.
             <span class="ref">Bhk_13.29</span></p>
         
         
         <p id="Bhk_13.30">
            lolaṃ kūlā'bhigame khe tuṅgā-mala-nibaddha-puru-pariṇāham<br />
            sura-gaṅgā-bharaṇa-sahaṃ giri-bandha-vareṇa lavaṇa-salilaṃ ruddham.
             <span class="ref">Bhk_13.30</span></p>
         
         
         <p id="Bhk_13.31">
            ārūḍhaṃ ca suvelaṃ taru-mālā''bandha-hāri-giri-vara-jālam<br />
            rāvaṇa-citta-bhayaṅkara- māpiṅgala-lola-kesaraṃ rāma-balam
             <span class="ref">Bhk_13.31</span></p>
         
         
         <p id="Bhk_13.32">
            laṅkā''laya-tumulā''rava- subhara-gabhīroru-kuñja-kandara-vivaram<br />
            vīṇā-rava-rasa-saṅgama- sura-gaṇa-saṃkula-mahā-tamāla-cchāyam
             <span class="ref">Bhk_13.32</span></p>
         
         
         <p id="Bhk_13.33">
            sa-rasa-bahu-pallavā''vila- kesara-hintāla-baddha-bahala-cchāyam<br />
            airāvaṇa-mada-parimala- gandhavahā''baddha-danti-saṃrambha-rasam
             <span class="ref">Bhk_13.33</span></p>
         
         
         <p id="Bhk_13.34">
            tuṅga-taru-cchāyā-ruha- komala-hari-hāri-lola-pallava-jālam<br />
            hariṇa-bhayaṃkara-sa-kusuma- dāva-sama-cchavi-vilola-dāḍima-kuñjam
             <span class="ref">Bhk_13.34</span></p>
         
         
         <p id="Bhk_13.35">
            kala-hari-kaṇṭha-virāvaṃ salila-mahā-bandha-saṃkula-mahā-sālam<br />
            cala-kisalaya-saṃbaddhaṃ maṇi-jālaṃ salila-kaṇa-mayaṃ-vivahantam
             <span class="ref">Bhk_13.35</span></p>
         
         
         <p id="Bhk_13.36">
            tuṅga-maṇi-kiraṇa-jālaṃ giri-jala-saṃghaṭṭa-baddha-gambhīra-ravam<br />
            cāru-guhā-vivara-sabhaṃ sura-pura-samamamara-cāraṇa-susaṃrāvam
             <span class="ref">Bhk_13.36</span></p>
         
         
         <p id="Bhk_13.37">
            vimala-mahā-maṇi-ṭaṅkaṃ sindūra-kalaṅka-piñjara-sahā-bhittim<br />
            vīra-hari-danti-saṅgama- bhaya-ruddha-vibhāvarī-vihāra-samīham
             <span class="ref">Bhk_13.37</span></p>
         
         
         <p id="Bhk_13.38">
            sa-mahā-phaṇi-bhīma-bilaṃ bhūri-vihaṅgama-tumuloru-ghora-virāvam<br />
            vāraṇa-varāha-hari-vara- go-gaṇa-sāraṅga-saṃkula-mahā-sālam
             <span class="ref">Bhk_13.38</span></p>
         
         
         <p id="Bhk_13.39">
            cala-kisalaya-sa-vilāsaṃ cāru-mahī-kamala-reṇu-piñjara-vasudham<br />
            sa-kusuma-kesara-bāṇaṃ lavaṅga-taru-taruṇa-vallarī-vara-hāsam
             <span class="ref">Bhk_13.39</span></p>
         
         
         <p id="Bhk_13.40">
            a-mala-maṇi-hema-ṭaṅkaṃ tuṅga-mahā-bhitti-ruddha-ruru-paṅka-gamam<br />
            amarā''rūḍha-parisara merumivā ''vila-sa-rasa-mandāra-tarum
             <span class="ref">Bhk_13.40</span></p>
         
         
         <p id="Bhk_13.41">
            phala-bhara-manthara-taru-vara- ma-vidūra-virūḍha-hāri-kusumā''pīḍam<br />
            hariṇa-kalaṅka-maṇi-saṃbhava- bahu-vāri-bhara-sugambhīra-guham.
             <span class="ref">Bhk_13.41</span></p>
         
         
         <p id="Bhk_13.42">
            jala-kāma-danti-saṃkula- sa-hema-rasa-cāru-dhavala-kandara-deham<br />
            aṅkura-toha-sama-cchavi- ruru-gaṇa-saṃlīḍha-tarala-hari-maṇi-kiraṇam
             <span class="ref">Bhk_13.42</span></p>
         
         
         <p id="Bhk_13.43">
            gāḍha-samīraṇa-susahaṃ bhīma-ravottuṅga-vāri-dhara-saṃghaṭṭam<br />
            dhavala-jala-vāha-mālā- saṃbandhā''baddha-hima-dharā-dhara-līlam.
             <span class="ref">Bhk_13.43</span></p>
         
         
         <p id="Bhk_13.44">
            lavaṇa-jala-bandha-sa-rasaṃ taru-phala-saṃpatti-ruddha-dehā''yāsam<br />
            laṅkā-toraṇa-vāraṇa- mārūḍhaṃ samara-lālasaṃ-rāma-balam.
             <span class="ref">Bhk_13.44</span></p>
         
         
         <p id="Bhk_13.45">
            guru-paṇava-veṇu-guñjā- bherī-peloru-jhallarī-bhīma-ravam<br />
            ḍhakkā-ghaṇṭā-tumulaṃ sannaddhaṃ para-balaṃ raṇā''yāsa-saham
             <span class="ref">Bhk_13.45</span></p>
         
         
         <p id="Bhk_13.46">
            ārūḍha-bāṇa-ghoraṃ vi-malā''yasa-jāla-gūḍha-pīvara-deham<br />
            cañcala-turaṅga-vāraṇa- saṃghaṭṭā''baddha-cāru-pariṇāha-guṇam
             <span class="ref">Bhk_13.46</span></p>
         
         
         <p id="Bhk_13.47">
            asi-tomara-kunta-mahā- paṭṭiśa-bhalla-vara-bāṇa-guru-puru-musalam<br />
            vīra-rasā'laṅkāraṃ guru-saṃcāra-haya-danti-sa-mahī-kampam
             <span class="ref">Bhk_13.47</span></p>
         
         
         <p id="Bhk_13.48">
            te rāmeṇa sa-rabhasaṃ paritaralā hari-gaṇā raṇa-samārambhe<br />
            ruddhā laṅkā-parisara- bhū-dhara-paribhaṅga-lālasā dhīra-ravam.
             <span class="ref">Bhk_13.48</span></p>
         
         
         <p id="Bhk_13.49">
            yugmakam jala-tīra-tuṅga-taru-vara- kangara-giri-bhitti-kuñja-vivarā''vāsam<br />
            bhīmaṃ taru-hariṇa-balaṃ su-samiddha-himāri-kiraṇa-mālā-lolam.
             <span class="ref">Bhk_13.49</span></p>
         
         
         <p id="Bhk_13.50">
            rāvaṇa-balamavagantuṃ jala-bhara-guru-salila-vāha-gaṇa-sama-cchāyam<br />
            aṭṭa-taru-mañca-mandrira- toraṇa-mālā-sabhāsu samārūḍham.
             <span class="ref">Bhk_13.50</span></p>
         
         
         
         <p>Bhk_14</p>
         
         <p id="Bhk_14.1">
            tato daśā''syaḥ smara-vihvalā''tmā cāra-prakāśīkṛta-śatru-śaktiḥ<br />
            vimohya māyā-maya-rāma-mūrdhnā sītāmanīkaṃ prajighāya yoddhum.
             <span class="ref">Bhk_14.1</span></p>
         
         
         <p id="Bhk_14.2">
            kambūnatha samādadhmuḥ, koṇair bheryo nijaghnire,<br />
            veṇūn pupūrire, guñjā juguñjuḥ kara-ghaṭṭitāḥ
             <span class="ref">Bhk_14.2</span></p>
         
         
         <p id="Bhk_14.3">
            vādayāṃcakrire ḍhakkāḥ, paṇavā dadhvanur hatāḥ,<br />
            kāhalāḥ pūrayāṃcakruḥ, pūrṇāḥ peraś ca sasvanuḥ
             <span class="ref">Bhk_14.3</span></p>
         
         
         <p id="Bhk_14.4">
            mṛdaṅgā dhīramāsvenur, hatair svene ca gomukhaiḥ<br />
            ghaṇṭāḥ śiśiñjire dīrghaṃ, jahrāde paṭahair bhṛśam.
             <span class="ref">Bhk_14.4</span></p>
         
         
         <p id="Bhk_14.5">
            hayā jiheṣire harṣād, gambhīraṃ jagajur gajāḥ,<br />
            saṃtrastāḥ karabhā reṭuś, cukuvuḥ patti-paṅktayaḥ
             <span class="ref">Bhk_14.5</span></p>
         
         
         <p id="Bhk_14.6">
            turaṅgā-pusphuṭur bhītāḥ, pusphurur vṛṣabhāḥ param<br />
            nāryaś cukṣubhire mamlur mumuhuḥ śuśucuḥ patīn.
             <span class="ref">Bhk_14.6</span></p>
         
         
         <p id="Bhk_14.7">
            jagarjur, jahṛṣuḥ, śurā rejus tuṣṭuvire paraiḥ,<br />
            babandhuraṅguli-trāṇi, sannehuḥ pariniryayuḥ.
             <span class="ref">Bhk_14.7</span></p>
         
         
         <p id="Bhk_14.8">
            dhanūṣyāropayāṃcakrurāruruhū rathā''diṣu,<br />
            asīnudvavṛhur dīptān, gurvīruccikṣipur gadāḥ
             <span class="ref">Bhk_14.8</span></p>
         
         
         <p id="Bhk_14.9">
            śūlāni bhramayāṃcakrur, bāṇānādadire śubhān,<br />
            bhremuś, cukurdire, resur vavalguś ca padātayaḥ
             <span class="ref">Bhk_14.9</span></p>
         
         
         <p id="Bhk_14.10">
            amutpetuḥ kaśā-ghātai, raśmyākarṣair mamaṅgire<br />
            aśvāḥ, pradudruvur mokṣe raktaṃ nijagaruḥ śrame.
             <span class="ref">Bhk_14.10</span></p>
         
         
         <p id="Bhk_14.11">
            gajānāṃ pradaduḥ śārīn, kambalān paritastaruḥ,<br />
            tenuḥ kakṣāṃ, dhvajāṃś caiva samucchiśriyurucchikhān.
             <span class="ref">Bhk_14.11</span></p>
         
         
         <p id="Bhk_14.12">
            viśiśvāsayiṣāṃcakrurāliliṅguś ca yoṣitaḥ,<br />
            ājaghnur mūrdhni bālāṃś ca cucumbuś ca suta-priyāḥ.
             <span class="ref">Bhk_14.12</span></p>
         
         
         <p id="Bhk_14.13">
            gambhīra-vedinaḥ saṃjñā gajā jagṛhurakṣatāḥ,<br />
            vavṛdhe śuśubhe caiṣāṃ mado, hṛṣṭaiś ca pupluve.
             <span class="ref">Bhk_14.13</span></p>
         
         
         <p id="Bhk_14.14">
            mṛgāḥ pradakṣiṇaṃ sasruḥ, śivāḥ samyag vavāśire,<br />
            a-vāmaiḥ pusphure dehaiḥ, prasede citta-vṛttibhiḥ.
             <span class="ref">Bhk_14.14</span></p>
         
         
         <p id="Bhk_14.15">
            prājyamāñjihiṣāṃcakre prahasto rāvaṇā''jñayā<br />
            dvāraṃ raraṅghatur yāmyṃ mahāpārśva-mahodarau.
             <span class="ref">Bhk_14.15</span></p>
         
         
         <p id="Bhk_14.16">
            prayayāvindra-jit pratyagiyāya svayamuttaram.<br />
            sahadhyāsisiṣāṃcakre virūpā'kṣaḥ purodaram.
             <span class="ref">Bhk_14.16</span></p>
         
         
         <p id="Bhk_14.17">
            śuśrāva rāmas tat sarvaṃ, pratasthe ca sa-sainikaḥ<br />
            visphārayāṃcakārā'straṃ babandhā'tha ca bāṇadhī.
             <span class="ref">Bhk_14.17</span></p>
         
         
         <p id="Bhk_14.18">
            īkṣāṃcakre 'tha saumitrimanujajñe balāni ca,<br />
            namaścakāra devebhyaḥ parṇa-talpaṃ mumoca ca.
             <span class="ref">Bhk_14.18</span></p>
         
         
         <p id="Bhk_14.19">
            cakāsāṃcakruruttasthur, nedurānaśire diśaḥ<br />
            vānarā, bhūdharān, redhur, babhañjuś, ca tatas tarūn.
             <span class="ref">Bhk_14.19</span></p>
         
         
         <p id="Bhk_14.20">
            dadāla bhūr, nabho raktaṃ goṣpadapraṃ vavarṣa ca,<br />
            mṛgāḥ prasasṛpur vāmaṃ, khagāś cukuvire'śubham.
             <span class="ref">Bhk_14.20</span></p>
         
         
         <p id="Bhk_14.21">
            ulkā dadṛśire dīptā, ruruvuś cā'śivaṃ śivāḥ,<br />
            cakṣmāye ca mahī, rāmaḥ śaśaṅke cā'śubhā'gamam.
             <span class="ref">Bhk_14.21</span></p>
         
         
         <p id="Bhk_14.22">
            rāvaṇaḥ śuśruvān śatrūn rākṣasānabhyupeyuṣaḥ,<br />
            svayaṃ yuyutsayāṃcakre prākārā'gre niṣedivān.
             <span class="ref">Bhk_14.22</span></p>
         
         
         <p id="Bhk_14.23">
            nirāsū rākṣasā bāṇān, prajahuḥ śūla-paṭṭiśān<br />
            asīṃś ca vāhayāṃcakruḥ pāśaiś cā''cakṛṣus tataiḥ
             <span class="ref">Bhk_14.23</span></p>
         
         
         <p id="Bhk_14.24">
            bhallaiś ca bibhidus tīkṣṇair vividhus tomarais tathā.<br />
            gadābhiś cūrṇayāṃcakruḥ, śitaiś cakraiś ca cicchiduḥ.
             <span class="ref">Bhk_14.24</span></p>
         
         
         <p id="Bhk_14.25">
            vānarā muṣṭibhir jaghnur dadaṃśur daśanais tathā,<br />
            nirāsuś ca girīṃs tuṅgān, drumān vicakarus tathā.
             <span class="ref">Bhk_14.25</span></p>
         
         
         <p id="Bhk_14.26">
            lāṅgūlair loṭhayāṃcakrus, talair, ninyuś ca saṃkṣayam,<br />
            nakhaiś cakṛtatuḥ, kruddhāḥ pipiṣuś ca kṣitau balāt.
             <span class="ref">Bhk_14.26</span></p>
         
         
         <p id="Bhk_14.27">
            saṃbabhūvuḥ kabandhāni, prohuḥ śoṇita-toya-gāḥ,<br />
            terur bhaṭā''sya-padmāni, dhvajaiḥ pheṇairivā''babhe,
             <span class="ref">Bhk_14.27</span></p>
         
         
         <p id="Bhk_14.28">
            rakta-paṅke gajāḥ sedur, na pracakramire rathāḥ,<br />
            nimamajjus turaṅgāś ca, gantuṃ notsehire bhaṭāḥ.
             <span class="ref">Bhk_14.28</span></p>
         
         
         <p id="Bhk_14.29">
            koṭyā koṭyā pura-dvāramekaikaṃ rurughe dviṣām,<br />
            ṣaṭ-triṃśaddhari-koṭyaś ca nivavrur vānarā''dhipam,
             <span class="ref">Bhk_14.29</span></p>
         
         
         <p id="Bhk_14.30">
            tastanur, jahvalur, mamlur, jaglur, luluṭhire kṣatāḥ,<br />
            mumūrcchur, vavamū raktaṃ, tatṛṣuś cobhaye bhaṭāḥ
             <span class="ref">Bhk_14.30</span></p>
         
         
         <p id="Bhk_14.31">
            sampātinā prajaṅghas tu yuyudhe, 'sau drumāhataḥ<br />
            cakampe, tīva cukrośa, jīvanāśaṃ nanāśa ca.
             <span class="ref">Bhk_14.31</span></p>
         
         
         <p id="Bhk_14.32">
            uccakhnāte nalenā ''jau sphurat-pratapanā'kṣiṇī,<br />
            jambumālī jahau prāṇān grāvṇā mārutinā hataḥ.
             <span class="ref">Bhk_14.32</span></p>
         
         
         <p id="Bhk_14.33">
            mitrighnasya pracukṣoda gadayā 'ṅgaṃ vibhīṣaṇaḥ.<br />
            sugrīvaḥ praghasaṃ nebhe, bahūn rāmas tatarda ca.
             <span class="ref">Bhk_14.33</span></p>
         
         
         <p id="Bhk_14.34">
            vajramuṣṭer viśiśleṣa maindenā 'bhihataṃ śiraḥ,<br />
            nīlaś cakarta cakreṇa nikumbhasya śiraḥ sphurat.
             <span class="ref">Bhk_14.34</span></p>
         
         
         <p id="Bhk_14.35">
            virūpākṣo jahe prāṇais tṛḍhaḥ saumitri-patribhiḥ,<br />
            pramocayāṃcakārā'sūn dvividas tvaśani-prabham.
             <span class="ref">Bhk_14.35</span></p>
         
         
         <p id="Bhk_14.36">
            gadā śatru-jitā jighye, tāṃ pratīyeṣa vāli-jaḥ<br />
            rathaṃ mamantha sa-hayaṃ śākhinā 'sya tato 'ṅgadaḥ.
             <span class="ref">Bhk_14.36</span></p>
         
         
         <p id="Bhk_14.37">
            tat karma vāli-putrasya dṛṣṭvā viśvaṃ visiṣmiye,<br />
            saṃtresū rākṣasāḥ sarve, bahu mene ca rāghavaḥ.
             <span class="ref">Bhk_14.37</span></p>
         
         
         <p id="Bhk_14.38">
            sugrīvo mumude, devāḥ sādhvityūcuḥ savismayāḥ,<br />
            vibhīṣaṇo 'bhituṣṭāva, praśaśaṃsuḥ plavaṅgamāḥ.
             <span class="ref">Bhk_14.38</span></p>
         
         
         <p id="Bhk_14.39">
            hī citraṃ lakṣmaṇenode, rāvaṇiś ca tirodadhe<br />
            vicakāra tato rāmaḥ śarān, saṃtatrasur dviṣaḥ
             <span class="ref">Bhk_14.39</span></p>
         
         
         <p id="Bhk_14.40">
            vibhinnā jughurur ghoraṃ, jakṣuḥ kravyā'śino hatān,<br />
            cuṣcyota vraṇināṃ raktaṃ, chinnāś celuḥ kṣaṇaṃ bhujāḥ
             <span class="ref">Bhk_14.40</span></p>
         
         
         <p id="Bhk_14.41">
            kṛttairapi dṛḍha-krodho vīra-vaktrair na tatyaje,<br />
            palāyāṃcakrire śeṣā, jihriyuḥ śūra-māninaḥ.
             <span class="ref">Bhk_14.41</span></p>
         
         
         <p id="Bhk_14.42">
            rāghavo na dayāṃcakre, dadhur dhairyaṃ na kecana,<br />
            mamre pataṅgavad vīrair hāheti ca vicukruśe.
             <span class="ref">Bhk_14.42</span></p>
         
         
         <p id="Bhk_14.43">
            tirobabhūve sūryeṇa, prāpe ca niśayā ''spadam,<br />
            jagrase kāla-rātrīva vānarān rākṣasāmś ca sā.
             <span class="ref">Bhk_14.43</span></p>
         
         
         <p id="Bhk_14.44">
            cukopendrajidatyugraṃ sarpā'straṃ cā ''juhāva, saḥ<br />
            ājuhuve tirobhūtaḥ parānīkaṃ, jahāsa ca.
             <span class="ref">Bhk_14.44</span></p>
         
         
         <p id="Bhk_14.45">
            babādhe ca balaṃ kṛtsnaṃ, nijagrāha ca sāyakaiḥ<br />
            utsasarja śarāṃs, te'sya sarpa-sāc ca prapedire.
             <span class="ref">Bhk_14.45</span></p>
         
         
         <p id="Bhk_14.46">
            ācicāya sa taiḥ senāmācikāya ca rāghavau,<br />
            babhāṇa ca, "na me māyāṃ jigāyendro'pi, kiṃ nṛbhiḥ".
             <span class="ref">Bhk_14.46</span></p>
         
         
         <p id="Bhk_14.47">
            ācikyāte ca bhūyo 'pi rāghavau tena pannagaiḥ<br />
            tau mumuhaturudvignau, vasudhāyāṃ ca petatuḥ
             <span class="ref">Bhk_14.47</span></p>
         
         
         <p id="Bhk_14.48">
            tato rāmeti cakrandus, tresuḥ parididevire<br />
            niśaśvasuś ca senānyaḥ, procur dhigiti cā''tmanaḥ.
             <span class="ref">Bhk_14.48</span></p>
         
         
         <p id="Bhk_14.49">
            manyuṃ śekur na te roddhuṃ, nā 'sraṃ saṃrurudhuḥ patat,<br />
            vividur nendrajin-mārgaṃ, parīyuś ca plavaṅgamāḥ.
             <span class="ref">Bhk_14.49</span></p>
         
         
         <p id="Bhk_14.50">
            dadhāvā 'dbhis tataś cakṣuḥ sugrīvasya vibhīṣaṇaḥ<br />
            vidāṃcakāra dhautā'kṣaḥ sa ripuṃ khe, nanarda ca.
             <span class="ref">Bhk_14.50</span></p>
         
         
         <p id="Bhk_14.51">
            ujjugūre tataḥ śailaṃ hantumindrajitaṃ kapiḥ<br />
            vihāya rāvaṇis tasmādānaṃhe cā 'ntikaṃ pituḥ.
             <span class="ref">Bhk_14.51</span></p>
         
         
         <p id="Bhk_14.52">
            ācacakṣe ca vṛttāntaṃ, prajaharṣa ca rāvanaḥ<br />
            gāḍhaṃ copajugūhainaṃ, śirasyupaśiśiṅgha ca.
             <span class="ref">Bhk_14.52</span></p>
         
         
         <p id="Bhk_14.53">
            dhvajānuddudhuvus tuṅgān, māṃsaṃ cemur, jaguḥ, papuḥ,<br />
            kāmayāṃcakrire kāntās, tatas tuṣṭā niśācarāḥ.
             <span class="ref">Bhk_14.53</span></p>
         
         
         <p id="Bhk_14.54">
            darśayāṃcakrire rāmaṃ sītāṃ rājñaś ca śāsanāt,<br />
            tasyā mimīlatur netre, luluṭhe puṣpakodare.
             <span class="ref">Bhk_14.54</span></p>
         
         
         <p id="Bhk_14.55">
            prāṇā dadhvaṃsire, gātraṃ tastambhe ca priye hate,<br />
            ucchaśvāsa cirād dīnā, rurodā 'sau rarāsa ca.
             <span class="ref">Bhk_14.55</span></p>
         
         
         <p id="Bhk_14.56">
            "lauha-bandhair babandhe nu, vajreṇa kiṃ vinirmame<br />
            mano me, na vinā rāmād yat pusphoṭa sahasra-dhā.
             <span class="ref">Bhk_14.56</span></p>
         
         
         <p id="Bhk_14.57">
            utteritha samudraṃ tvaṃ madarthe, 'rīn jihiṃsitha,<br />
            mamartha cā'tighorāṃ māṃ dhig jīvita-laghūkṛtām.
             <span class="ref">Bhk_14.57</span></p>
         
         
         <p id="Bhk_14.58">
            na jijīvā 'sukhī tātaḥ prāṇatā rahitas tvayā,<br />
            mṛte'pi tvayi jīvantyā kiṃ mayā 'ṇakabhāryayā."
             <span class="ref">Bhk_14.58</span></p>
         
         
         <p id="Bhk_14.59">
            sā jugupsān pracakre 'sūn, jagarhe lakṣaṇāni ca<br />
            dehabhāñji, tataḥ keśān luluñca, luluṭhe muhuḥ.
             <span class="ref">Bhk_14.59</span></p>
         
         
         <p id="Bhk_14.60">
            jaglau, dadhyau, vitastāna, kṣaṇaṃ prāṇa na, vivyathe,<br />
            daivaṃ nininda, cakranda, dehe cā 'tīva manyunā.
             <span class="ref">Bhk_14.60</span></p>
         
         
         <p id="Bhk_14.61">
            āśvāsayāṃcakārā 'tha trijaṭā tāṃ, nināya ca.<br />
            tataḥ prajāgarāṃcakrur vānarāḥ sa-vibhīṣaṇāḥ
             <span class="ref">Bhk_14.61</span></p>
         
         
         <p id="Bhk_14.62">
            ciceta rāgas tat kṛcchramoṣāṃcakre śucā 'tha saḥ,<br />
            manyuś cā 'sya samāpipye, virurāva ca lakṣmaṇam.
             <span class="ref">Bhk_14.62</span></p>
         
         
         <p id="Bhk_14.63">
            samīhe martumānarce tena vācā 'khilaṃ balam,<br />
            āpapṛcche ca sugrīvaṃ svaṃ deśaṃ visasarja ca.
             <span class="ref">Bhk_14.63</span></p>
         
         
         <p id="Bhk_14.64">
            ādideśa sa kiṣkindhāṃ rāghavau netumaṅgadam,<br />
            pratijajñe svayaṃ caiva sugrīvo rakṣasā vadham.
             <span class="ref">Bhk_14.64</span></p>
         
         
         <p id="Bhk_14.65">
            "nāgā'stramidametasya vipakṣas tārkṣya-saṃsmṛtiḥ"<br />
            vibhīṣaṇāditi śrutvā taṃ nidadhyau raghūttamaḥ.
             <span class="ref">Bhk_14.65</span></p>
         
         
         <p id="Bhk_14.66">
            tato vijaghaṭe śailairudvelaṃ pupluve 'mbudhiḥ<br />
            vṛkṣebhyaś cucyute puṣpair, virejur bhāsurā diśaḥ
             <span class="ref">Bhk_14.66</span></p>
         
         
         <p id="Bhk_14.67">
            jagāhire 'mbudhiṃ nāgā, vavau vāyur mano-ramaḥ<br />
            tejāṃsi śaṃśamāṃcakruḥ, śara-bandhā viśiśliṣuḥ.
             <span class="ref">Bhk_14.67</span></p>
         
         
         <p id="Bhk_14.68">
            bhrejire 'kṣata-vad yodhā, lebhe saṃjñāṃ ca lakṣmaṇaḥ,<br />
            vibhīṣaṇo 'pi babhrāje, garutmān prāpa cā 'ntikam
             <span class="ref">Bhk_14.68</span></p>
         
         
         <p id="Bhk_14.69">
            saṃpasparśā 'tha kākutsthau, jajñāte tau gata-vyathau<br />
            tayorātmānamācakhyau, yayau cā 'tha yathā-gatam.
             <span class="ref">Bhk_14.69</span></p>
         
         
         <p id="Bhk_14.70">
            svenus, titviṣurudyemuraccakhnuḥ parvatāṃs tarūn,<br />
            vānarā dadramuś cā 'tha saṃgrāmaṃ cā''śaśāśire.
             <span class="ref">Bhk_14.70</span></p>
         
         
         <p id="Bhk_14.71">
            ḍuḍhaukire punar laṅkāṃ, bubudhe tān daśānanaḥ<br />
            jīvataś ca vivedā 'rīn, babhraṃśe 'sau dhṛtes tataḥ.
             <span class="ref">Bhk_14.71</span></p>
         
         
         <p id="Bhk_14.72">
            sasraṃse śara-bandhena divyeneti bubunda saḥ,<br />
            babhājā 'tha paraṃ mohamūhāṃcakre jayaṃ na ca.
             <span class="ref">Bhk_14.72</span></p>
         
         
         <p id="Bhk_14.73">
            ghūmrākṣo 'tha pratiṣṭhāsāṃcakre rāvaṇa-saṃmataḥ<br />
            siṃhā''syair yuyuje tasya vṛkā''syaiś ca rathaḥ khagaiḥ.
             <span class="ref">Bhk_14.73</span></p>
         
         
         <p id="Bhk_14.74">
            tvak-traiḥ saṃvivyayur dehān, vāhanānyadhiśiśyire,<br />
            ānarjur nṛ-bhujo'strāṇi, vavañcuś cā''hava-kṣitim.
             <span class="ref">Bhk_14.74</span></p>
         
         
         <p id="Bhk_14.75">
            adhyuvāsa rathaṃ, teye purāc, cukṣāva cā 'śubham,<br />
            saṃśrāvayāṃcakārā ''khyāṃ dhūmrākṣas tatvare tathā.
             <span class="ref">Bhk_14.75</span></p>
         
         
         <p id="Bhk_14.76">
            nililye mūrdhni gṛdhro'sya, krūrā dhvāṅkṣā vivāśire,<br />
            śiśīke śoṇitaṃ vyoma, cacāla kṣmā-talaṃ tathā.
             <span class="ref">Bhk_14.76</span></p>
         
         
         <p id="Bhk_14.77">
            tataḥ prajaghaṭe yuddhaṃ, śastrāṇyāsuḥ parasparam,<br />
            vavraścurājughūrṇuś, ca syemuś, cukūrdire tathā.
             <span class="ref">Bhk_14.77</span></p>
         
         
         <p id="Bhk_14.78">
            rurujur, bhrejire, pheṇur, bahudhā hari-rākṣasāḥ,<br />
            vīrā na bibhayāṃcakrur, bhīṣayāṃcakrire parān.
             <span class="ref">Bhk_14.78</span></p>
         
         
         <p id="Bhk_14.79">
            rattaṃ pracuścutuḥ kṣaṇṇāḥ, śiśviyur bāṇa-vikṣatāḥ,<br />
            asyatāṃ śuśuvur bāṇān bhujāḥ sā'ṅguṣṭha-muṣṭayaḥ.
             <span class="ref">Bhk_14.79</span></p>
         
         
         <p id="Bhk_14.80">
            raṇe cikrīḍa dhūmrākṣas, taṃ tatarjā'nilā''tmajaḥ,<br />
            ādade ca śilāṃ, sā'śvaṃ pipeṣā 'sya rathaṃ tayā.
             <span class="ref">Bhk_14.80</span></p>
         
         
         <p id="Bhk_14.81">
            papāta rākṣaso bhūmau, rarāṭa ca bhayaṃkaram,<br />
            tutoda gadayā cā'riṃ, taṃ dudhrāvā 'driṇā kapiḥ.
             <span class="ref">Bhk_14.81</span></p>
         
         
         <p id="Bhk_14.82">
            akampanas tato yoddhuṃ cakame rāvaṇā'jñayā,<br />
            sa rathenā 'bhidudrāva, jughure cā'tibhairavam.
             <span class="ref">Bhk_14.82</span></p>
         
         
         <p id="Bhk_14.83">
            paspande tasya vāmā'kṣi, sasyamuś cā'śivāḥ khagāḥ,<br />
            tān vavrājā 'vamatyā 'sau, babhāse ca raṇe śaraiḥ.
             <span class="ref">Bhk_14.83</span></p>
         
         
         <p id="Bhk_14.84">
            khamūyur, vasudhāmūvuḥ sāyakā rajju-vat tatāḥ<br />
            tasmād balairapatrepe, puprothā 'smai na kaścana.
             <span class="ref">Bhk_14.84</span></p>
         
         
         <p id="Bhk_14.85">
            sa bhasma-sāc cakārā'rīn, dudāva ca kṛtānta-vat,<br />
            cukrodha mārutis, tāla- muccakhne ca mahā-śikham.
             <span class="ref">Bhk_14.85</span></p>
         
         
         <p id="Bhk_14.86">
            yamāyā 'kampanaṃ tena niruvāpa mahā-paśum,<br />
            babhrajja nihate tasmin śoko rāvaṇamagnivat.
             <span class="ref">Bhk_14.86</span></p>
         
         
         <p id="Bhk_14.87">
            sa bibhreṣa, pracukṣoda, dantairoṣṭhaṃ cakhāda ca,<br />
            pragopāyāṃcakārā ''śu yatnena paritaḥ puram.
             <span class="ref">Bhk_14.87</span></p>
         
         
         <p id="Bhk_14.88">
            prahastamarthayāṃcakre yoddhumadbhuta-vikramam.<br />
            "kiṃ vicāreṇa, rajendra ! yuddhā'rthā vayamitysau"
             <span class="ref">Bhk_14.88</span></p>
         
         
         <p id="Bhk_14.89">
            cakvāṇā 'śaṅkito yoddhumutsehe ca mahā-rathaḥ,<br />
            niryemire 'sya yoddhāraś, cakwxlqqpe cā'śva-kuñjaram.
             <span class="ref">Bhk_14.89</span></p>
         
         
         <p id="Bhk_14.90">
            yuyujuḥ syandanānaśvairījur devān purohitāḥ<br />
            ānarcur brāhmaṇān samyagāśiṣaś cā''śaśaṃsire.
             <span class="ref">Bhk_14.90</span></p>
         
         
         <p id="Bhk_14.91">
            ūhire mūrdhni siddhārthā, gāvaś cā ''lebhire bhaṭaiḥ,<br />
            pracukṣṇuvur mahā 'strāṇi, jijñāsāṃcakrire hayān.
             <span class="ref">Bhk_14.91</span></p>
         
         
         <p id="Bhk_14.92">
            laluḥ khaḍgān, mamārjuś ca, mamṛjuś ca paraśvadhān<br />
            "alaṃcakre, samālebhe vavase, bubhuje, pape,
             <span class="ref">Bhk_14.92</span></p>
         
         
         <p id="Bhk_14.93">
            jahase ca kṣaṇaṃ, yānair nirjagme yoddhṛbhis tataḥ<br />
            viprān prahasta ānarca, juhāva ca vibhāvasum.
             <span class="ref">Bhk_14.93</span></p>
         
         
         <p id="Bhk_14.94">
            saṃvargayāṃcakārā ''ptān, candanena lilepa ca,<br />
            cacāma madhu mārdvīkaṃ, tvak-traṃ cā''cakace varam.
             <span class="ref">Bhk_14.94</span></p>
         
         
         <p id="Bhk_14.95">
            uṣṇīṣaṃ mumuce cāru, rathaṃ, ca jujuṣe śubham,<br />
            ālalambe mahā'strāṇi, gantuṃ pravavṛte tataḥ.
             <span class="ref">Bhk_14.95</span></p>
         
         
         <p id="Bhk_14.96">
            ājaghnus tūrya-jātāni, tuṣṭuvuś cā 'nujīvinaḥ,<br />
            rajaḥ pravavṛdhe ghoraṃ, ghoṣaś ca vyānaśe diśaḥ.
             <span class="ref">Bhk_14.96</span></p>
         
         
         <p id="Bhk_14.97">
            taṃ yāntaṃ dudruvur gṛdhrāḥ, kravyādaś ca siṣevire<br />
            āvavur vāyavo ghorāḥ, khādulkāś ca pracakṣaruḥ.
             <span class="ref">Bhk_14.97</span></p>
         
         
         <p id="Bhk_14.98">
            sasyande śoṇitaṃ vyoma, raṇā'ṅgāni prajajvaluḥ,<br />
            rathāḥ pracaskhaluḥ sā'śvā, na, raraṃhā'-śvakuñjaram.
             <span class="ref">Bhk_14.98</span></p>
         
         
         <p id="Bhk_14.99">
            pratodā jagalur, vāmamānañcur yajñiyā mṛgāḥ<br />
            dadāla bhūḥ, pupūre dyauḥ, kapīnāmapi niḥsvanaiḥ
             <span class="ref">Bhk_14.99</span></p>
         
         
         <p id="Bhk_14.100">
            mimeha raktaṃ hastyaśvaṃ, rākṣasāś ca nitiṣṭhivuḥ,<br />
            tataḥ śuśubhatuḥ sene, nir-dayaṃ ca prajahratuḥ
             <span class="ref">Bhk_14.100</span></p>
         
         
         <p id="Bhk_14.101">
            didviśur, dudyuvuś, cacchuś, caklamuḥ, suṣupur, hatāḥ<br />
            cakhādire cakhāduś ca, vilepuś ca raṇe bhaṭāḥ
             <span class="ref">Bhk_14.101</span></p>
         
         
         <p id="Bhk_14.102">
            prahastasya puro-mātyān jihiṃsur, dadhṛṣus tathā<br />
            vānarāḥ, karma senānī rakṣasāṃ cakṣame ne tat.
             <span class="ref">Bhk_14.102</span></p>
         
         
         <p id="Bhk_14.103">
            ūrṇunāva sa śastraughair vānarāṇāmanīkinīm,<br />
            śaśāsa ca bahūn, yodhān, jīvitena viveca ca,
             <span class="ref">Bhk_14.103</span></p>
         
         
         <p id="Bhk_14.104">
            āsasañja bhayaṃ teṣāṃ, didyute ca yathā raviḥ,<br />
            nā''yayāsa, dviṣad-dehair jagāhe ca diśo daśa.
             <span class="ref">Bhk_14.104</span></p>
         
         
         <p id="Bhk_14.105">
            kecit saṃcukuṭur bhītā, lejire 'nye parājitāḥ,<br />
            saṃgrāmād babhraśuḥ kecid yayācuś cā 'pare 'bhayam.
             <span class="ref">Bhk_14.105</span></p>
         
         
         <p id="Bhk_14.106">
            evaṃ vijigye tāṃ senāṃ prahasto, 'tidadarpa ca,<br />
            śaśāma na ca saṃkruddho, nirjugopa niśācarān.
             <span class="ref">Bhk_14.106</span></p>
         
         
         <p id="Bhk_14.107">
            cukrudhe tatra nīlena, taruś coccikṣipe mahān,<br />
            prahasto 'bhihatas tena bāṇān visasṛje bahūn,
             <span class="ref">Bhk_14.107</span></p>
         
         
         <p id="Bhk_14.108">
            sehe kapī, rathā'śvāṃś ca ripos tatarha śākhinā,<br />
            dharitrīṃ musalī teye prahastaś, cikhide na ca,
             <span class="ref">Bhk_14.108</span></p>
         
         
         <p id="Bhk_14.109">
            saṃdudhukṣe tayoḥ kopaḥ, pasphāye śastra-lāghavam,<br />
            nunoda śākhinaṃ nīla, āvavre musalī tarum,
             <span class="ref">Bhk_14.109</span></p>
         
         
         <p id="Bhk_14.110">
            viyatyānabhratur, bhūmau maṇḍalāni viceratuḥ,<br />
            pradudruvaturanyonyaṃ vīrau, śaśramatur na ca ,
             <span class="ref">Bhk_14.110</span></p>
         
         
         <p id="Bhk_14.111">
            samīrayāṃcakārā 'tha rākṣasasya kapiḥ śilām,<br />
            kṣatas tayā mamārā 'sāvāśiśrāya ca bhū-talam.
             <span class="ref">Bhk_14.111</span></p>
         
         
         <p id="Bhk_14.112">
            tutuṣur vānarāḥ sarve, neśuś citrā niśā-carāḥ,<br />
            jerurāśā daśāsyasya, sainyaṃ nīlaṃ nunāva ca,
             <span class="ref">Bhk_14.112</span></p>
         
         
         <p id="Bhk_14.113">
            yadā na pheluḥ kṣaṇadā-carāṇāṃ manorathā rāma-balā'bhiyoge,<br />
            laṅkāṃ tadā bhejurudīrṇa-dainyā, vyācakhyuruccaiś ca hataṃ prahastam,
             <span class="ref">Bhk_14.113</span></p>
         
         
         
         <p>Bhk_15</p>
         
         <p id="Bhk_15.1">
            rākṣasendras tato 'bhaiṣīdaikṣiṣṭa paritaḥ puram,<br />
            prātiṣṭhipac ca bodhā'rthaṃ kumbhakarṇasya rākṣasān,
             <span class="ref">Bhk_15.1</span></p>
         
         
         <p id="Bhk_15.2">
            te 'bhyagur bhavanaṃ tasya, suptaṃ caikṣiṣatā 'tha tam,<br />
            vyāhārṣus tumulān śabdān, daṇḍaiś cā 'vadhiṣur drutam
             <span class="ref">Bhk_15.2</span></p>
         
         
         <p id="Bhk_15.3">
            keśānaluñciṣus, tasya gajān gātreṣvacikraman,<br />
            śītairabhyaṣicaṃs toyairalātaiś cā'pyadambhiṣuḥ.
             <span class="ref">Bhk_15.3</span></p>
         
         
         <p id="Bhk_15.4">
            nakhairakartiṣus tīkṣṇairadāṅkṣur daśanais tathā,<br />
            śitairatautsuḥ śūlaiś ca, bherīś cā'vīvadan śubhāḥ.
             <span class="ref">Bhk_15.4</span></p>
         
         
         <p id="Bhk_15.5">
            sa tān nā 'jīgaṇat sarvā- nicchayā 'buddha ca svayam,<br />
            abūbudhata kasmān mā- maprākṣīc ca niśā-carān.
             <span class="ref">Bhk_15.5</span></p>
         
         
         <p id="Bhk_15.6">
            te 'bhāṣiṣata "rājā tvāṃ didṛkṣuḥ kṣaṇadā-cara !"<br />
            so'snāsīd, vyalipan, māṃsamapsāsīd, vāruṇīmapāt
             <span class="ref">Bhk_15.6</span></p>
         
         
         <p id="Bhk_15.7">
            nyavasiṣṭa tato draṣṭuṃ rāvaṇaṃ, prāvṛtat gṛhāt.<br />
            rājā yāntaṃ tamadrākṣīdudasthāc ceṣadāsanāt.
             <span class="ref">Bhk_15.7</span></p>
         
         
         <p id="Bhk_15.8">
            atuṣat, pīṭhamāsanne niradikṣac ca kāñcanam.<br />
            asmeṣṭa kumbhakarṇo'lpamupāvikṣadathā 'ntike.
             <span class="ref">Bhk_15.8</span></p>
         
         
         <p id="Bhk_15.9">
            avādīn "māṃ kimityāhvo" rājñā ca pratyavādi saḥ<br />
            "mājñāsīs tvaṃ sukhī, rāmo yadakārṣīt sa rakṣasām.
             <span class="ref">Bhk_15.9</span></p>
         
         
         <p id="Bhk_15.10">
            udatārīdudanvantaṃ, puraṃ naḥ parito 'rudhat,<br />
            vyadyotiṣṭa raṇe śastrairanaiṣīd rākṣasān kṣayam.
             <span class="ref">Bhk_15.10</span></p>
         
         
         <p id="Bhk_15.11">
            na prāvocamahaṃ kiṃcit priyaṃ, yāvadajīviṣam,<br />
            bandhus tvamarcitaḥ snehān mādviṣo na vadhīr mama
             <span class="ref">Bhk_15.11</span></p>
         
         
         <p id="Bhk_15.12">
            vīryaṃ mā na dadarśas tvaṃ, mā na trāsthāḥ kṣatāṃ puram,<br />
            tavā 'drākṣma vayaṃ vīryaṃ, tvamajaiṣīḥ purā surān"
             <span class="ref">Bhk_15.12</span></p>
         
         
         <p id="Bhk_15.13">
            avocat kumbhakarṇas taṃ, "vayaṃ mantre'bhyadhāma yat<br />
            na tvaṃ sarvaṃ tadaśrauṣīḥ, phalaṃ tasyedamāgamat.
             <span class="ref">Bhk_15.13</span></p>
         
         
         <p id="Bhk_15.14">
            prājña-vākyānyavāmaṃsthā, mūrkha-vākyeṣvavā'sthithāḥ<br />
            adhyagīṣṭhāś ca śāstrāṇi, pratyapatthā hitaṃ na ca
             <span class="ref">Bhk_15.14</span></p>
         
         
         <p id="Bhk_15.15">
            mūrkhās tvāmavavañcanta, ye vigrahamacīkaran,<br />
            abhāṇīn mālyavān yuktamakṣaṃsthās tvaṃ na tan madāt
             <span class="ref">Bhk_15.15</span></p>
         
         
         <p id="Bhk_15.16">
            rāghavasyā 'muṣaḥ kāntāmāptairukto na cā'rpipaḥ,<br />
            mā nā'nubhūḥ svakān doṣān, mā muho mā ruṣo'dhunā.
             <span class="ref">Bhk_15.16</span></p>
         
         
         <p id="Bhk_15.17">
            tasyā'pyatyakramīt kālo, yat tadā'hamavādiṣam<br />
            aghāniṣata rakṣāsi paraiḥ, kośāṃs tvamavyayīḥ
             <span class="ref">Bhk_15.17</span></p>
         
         
         <p id="Bhk_15.18">
            sandhāna-kāraṇaṃ tejo nyagabhūt te, kṛthās tathā,<br />
            yat tvaṃ vairāṇi kośaṃ ca saha-daṇḍamajiglapaḥ."
             <span class="ref">Bhk_15.18</span></p>
         
         
         <p id="Bhk_15.19">
            akrudhac cā'bhyadhād vākyaṃ kumbhakarṇaṃ daśānanaḥ<br />
            "kiṃ tvaṃ māmajugupsiṣṭhā, naididhaḥ sva-parākramam.
             <span class="ref">Bhk_15.19</span></p>
         
         
         <p id="Bhk_15.20">
            mojjigrahaḥ su-nītāni, mā sma kraṃsthā na saṃyuge,<br />
            mopālabdhāh kṛtair doṣair mā na vākṣīr hitaṃ param."
             <span class="ref">Bhk_15.20</span></p>
         
         
         <p id="Bhk_15.21">
            kumbhakarṇas tato 'garjīd, bhaṭāṃś cā 'nyān nyavīvṛtat.<br />
            upāyaṃsta mahā'strāṇi, niragāc ca drutaṃ puraḥ.
             <span class="ref">Bhk_15.21</span></p>
         
         
         <p id="Bhk_15.22">
            mūrdhnā divamivā 'lekhīt, khaṃ vyāpad vapuṣoruṇā,<br />
            pādābhyāṃ kṣmāmivā 'bhaistīt, dṛṣṭyā 'dhākṣīdiva dviśaḥ
             <span class="ref">Bhk_15.22</span></p>
         
         
         <p id="Bhk_15.23">
            dagdha-śaila ivā 'bhāsīt, prākraṃsta kṣaya-megha-vat,<br />
            prācakampadudanvantaṃ, rākṣasānapyatitrasat.
             <span class="ref">Bhk_15.23</span></p>
         
         
         <p id="Bhk_15.24">
            sa-pakṣo 'dririvā 'cālīn, nyaśvasīt kalpa-vāyu-vat,<br />
            abhārṣīd dhvaninā lokā- nabhrājiṣṭa kṣayā'gni-vat.
             <span class="ref">Bhk_15.24</span></p>
         
         
         <p id="Bhk_15.25">
            anaṃsīd bhūr bhareṇā 'sya, raṃhasā śākhino 'luṭhan,<br />
            siṃhāḥ prādudruvan bhītāḥ, prākṣubhan kula-parvatāḥ
             <span class="ref">Bhk_15.25</span></p>
         
         
         <p id="Bhk_15.26">
            utpātāḥ prāvṛtaṃs tasya, dyauraśīkiṣṭa śoṇitam,<br />
            vāyavo'vāsiṣur bhīmāḥ, krūrāś cā'kuṣata dvijāḥ.
             <span class="ref">Bhk_15.26</span></p>
         
         
         <p id="Bhk_15.27">
            aspandiṣṭā 'kṣi vāmaṃ ca, ghorāś cā 'rāṭiṣuḥ śivāḥ,<br />
            nyapaptan musale gṛdhrā, dīptayā 'pāti colkayā.
             <span class="ref">Bhk_15.27</span></p>
         
         
         <p id="Bhk_15.28">
            āṃhiṣṭa tāna-saṃmānya darpāt sa pradhana-kṣitim,<br />
            tato'nardīdanandīc ca, śatrūnāhvāsta cā''have.
             <span class="ref">Bhk_15.28</span></p>
         
         
         <p id="Bhk_15.29">
            prāśīn, na cā 'tṛpat krūraḥ, kṣuc cā'syā'vṛdhadaśnataḥ,<br />
            adhād vasāmadhāsīc ca rudhiraṃ vana-vāsinām.
             <span class="ref">Bhk_15.29</span></p>
         
         
         <p id="Bhk_15.30">
            māmsenā 'syā 'śvatāṃ kukṣī, jaṭharaṃ cā 'pyaśiśviyat,<br />
            bahūnāmaglucat prāṇā- naglocīc ca raṇe yaśaḥ.
             <span class="ref">Bhk_15.30</span></p>
         
         
         <p id="Bhk_15.31">
            sāmarthyaṃ cā 'pi so 'stambhīd vikramaṃ cā'sya nā 'stabhan,<br />
            śākhinaḥ kecidadhyaṣṭhur nyamāṅkṣurapare 'mbu-dhau.
             <span class="ref">Bhk_15.31</span></p>
         
         
         <p id="Bhk_15.32">
            anye tvalaṅghiṣuḥ, śailān, guhāsvanye nyaleṣata,<br />
            kecidāsiṣata stabdhā, bhayāt kecidaghūrṇiṣuḥ.
             <span class="ref">Bhk_15.32</span></p>
         
         
         <p id="Bhk_15.33">
            udatāriṣurambho-dhiṃ vānarāḥ setunā 'pare,<br />
            alajjiṣṭā'ṅgadas tatra, pratyavāsthita corjitam.
             <span class="ref">Bhk_15.33</span></p>
         
         
         <p id="Bhk_15.34">
            sattvaṃ samadudhukṣac ca vānarāṇāmayuddha ca,<br />
            tataḥ śailānudakṣaipsurudagūriṣata drumān.
             <span class="ref">Bhk_15.34</span></p>
         
         
         <p id="Bhk_15.35">
            anardiṣuḥ kapi-vyāghrāḥ, samyak cā 'yutsatā''have,<br />
            tānamardīdakhādīc ca, nirāsthac ca talā''hatān,
             <span class="ref">Bhk_15.35</span></p>
         
         
         <p id="Bhk_15.36">
            prācucūrṇac ca pādābhyāmabibhīṣata ca drutam,<br />
            atarhīc caiva śūlena kumbhakarṇaḥ plavaṅgamān.
             <span class="ref">Bhk_15.36</span></p>
         
         
         <p id="Bhk_15.37">
            atautsīd gadayā gāḍhamapiṣac copagūhanaiḥ,<br />
            janubhyāmadamīc cā'nyān, hasta-vartamavīvṛtat,
             <span class="ref">Bhk_15.37</span></p>
         
         
         <p id="Bhk_15.38">
            adāliṣuḥ śilā dehe, cūrṇyabhūvan mahā-drumāḥ,<br />
            kṣiptās tasya na cā 'cetīt tānasau, nā 'pi cā 'kṣubhat.
             <span class="ref">Bhk_15.38</span></p>
         
         
         <p id="Bhk_15.39">
            adrāṣṭāṃ taṃ raghu-vyāghrau ākhyac cainaṃ vibhīṣaṇaḥ<br />
            "eṣa vyajeṣṭa devendraṃ, nā'śaṅkiṣṭa vivasvataḥ.
             <span class="ref">Bhk_15.39</span></p>
         
         
         <p id="Bhk_15.40">
            yakṣendra-śaktimacchāsīn, nā 'prothīdasya kaścana,<br />
            kumbhakarṇān na bhaiṣṭaṃ mā yuvāmasmān nṛpā''tmajau.
             <span class="ref">Bhk_15.40</span></p>
         
         
         <p id="Bhk_15.41">
            ghnantaṃ mopekṣiṣāthāṃ ca, mā na kārṣṭamihā''daram.,<br />
            "amuṃ mā na vadhiṣṭe"ti rāmo'vādīt tataḥ kapīn.
             <span class="ref">Bhk_15.41</span></p>
         
         
         <p id="Bhk_15.42">
            te vyarāsiṣurāhvanta rākṣasaṃ cā 'pyapiplavan,<br />
            ababhāsan svakāḥ śaktīr, druma-śailaṃ vyakāriṣuḥ
             <span class="ref">Bhk_15.42</span></p>
         
         
         <p id="Bhk_15.43">
            te taṃ vyāśiṣatā 'kṣautsuḥ pādair, dantais tathā 'cchidan.<br />
            ārjijat śarabho vṛkṣaṃ, nīlas tvā ''dita parvatam.
             <span class="ref">Bhk_15.43</span></p>
         
         
         <p id="Bhk_15.44">
            ṛṣabho 'drīnudakṣaipsīt, te tairarimatardiṣuḥ.<br />
            asphūrjīd, giri-śṛṅgaṃ ca vyasrākṣīd gandhamādanaḥ,
             <span class="ref">Bhk_15.44</span></p>
         
         
         <p id="Bhk_15.45">
            akūrdiṣṭa, vyakārīc ca gavākṣo bhū-dharān bahūn.<br />
            sa tān nā'jīgaṇad vīraḥ kumbhakarṇo'vyathiṣṭa na.
             <span class="ref">Bhk_15.45</span></p>
         
         
         <p id="Bhk_15.46">
            amanthīc ca parā'nīkamaploṣṭa ca niraṅkuśaḥ,<br />
            nihantuṃ cā'tvariṣṭā'rīnajakṣīc cā'ṅkamāgatān.
             <span class="ref">Bhk_15.46</span></p>
         
         
         <p id="Bhk_15.47">
            vyakrukṣad vānarā'nīkaṃ, saṃpalāyiṣṭa cā''yati,<br />
            hastābhyāṃ naśyadakrākṣīd, bhīme copādhitā''nane.
             <span class="ref">Bhk_15.47</span></p>
         
         
         <p id="Bhk_15.48">
            raktenā 'ciklidad bhūmiṃ, sainyaiś cā 'tastaraddhataiḥ,<br />
            nā 'tārpsīd bhakṣayan krūro, nā 'śramad ghnan plavaṅgamān,
             <span class="ref">Bhk_15.48</span></p>
         
         
         <p id="Bhk_15.49">
            na yoddhumaśakan kecin, nā 'ḍhaukiṣata kecana,<br />
            prāṇaśan nāsikābhyāṃ ca, vaktreṇa ca vanaukasaḥ.
             <span class="ref">Bhk_15.49</span></p>
         
         
         <p id="Bhk_15.50">
            udare cā 'jarannanye tasya pātāla-sannibhe,<br />
            ākrandiṣuḥ, sakhīnāhvan, prapalāyiṣatā'svidan.
             <span class="ref">Bhk_15.50</span></p>
         
         
         <p id="Bhk_15.51">
            raktamaścyotiṣuḥ kṣuṇṇāḥ, kṣatāś ca kapayo'tṛṣan,<br />
            upāsthāyi nṛpo bhagnairasau sugrīvamaijihat.
             <span class="ref">Bhk_15.51</span></p>
         
         
         <p id="Bhk_15.52">
            yoddhuṃ so pyaruṣacchatrorairirac ca mahā-drumam.<br />
            taṃ prāptaṃ prāsahiṣṭā'riḥ, śaktiṃ cogrāmudagrahīt.
             <span class="ref">Bhk_15.52</span></p>
         
         
         <p id="Bhk_15.53">
            sa tāmabibhramad bhīmāṃ, vānarendrasya cā 'mucat.<br />
            prāpaptan mārutis tatra tāṃ cā 'lāsīd viyad-gatām.
             <span class="ref">Bhk_15.53</span></p>
         
         
         <p id="Bhk_15.54">
            aśobhiṣṭā'cakhaṇḍac ca śaktiṃ vīro, na cā 'yasat.<br />
            lauha-bhāra-sahasreṇa nirmitā nirakāri me
             <span class="ref">Bhk_15.54</span></p>
         
         
         <p id="Bhk_15.55">
            śaktiratyakupad rakṣo, giriṃ codakhanīd gurum,<br />
            vyasṛṣṭa taṃ kapī-ndrasya, tenā'mūrcchīdasau kṣataḥ.
             <span class="ref">Bhk_15.55</span></p>
         
         
         <p id="Bhk_15.56">
            aloṭhiṣṭa ca bhū-pṛṣṭhe, śoṇitaṃ cā 'pyasusruvat,<br />
            tamādāyā'palāyiṣṭa, vyarociṣṭa ca rākṣasaḥ.
             <span class="ref">Bhk_15.56</span></p>
         
         
         <p id="Bhk_15.57">
            abhaiṣuḥ kapayo, 'nvārat kumbhukarṇaṃ marut-sutaḥ,<br />
            śanairabodhi sugrīvaḥ, so'luñcīt karṇa-nāsikam
             <span class="ref">Bhk_15.57</span></p>
         
         
         <p id="Bhk_15.58">
            rākṣasasya, na cā 'trāsīt, pranaṣṭumayatiṣṭa ca.<br />
            akrodhi kumbhakarṇena, peṣṭumārambhi ca kṣitau.
             <span class="ref">Bhk_15.58</span></p>
         
         
         <p id="Bhk_15.59">
            sugrīvo 'syā 'bhraśaddhastāt, samagāhiṣṭa cā 'mbaram,<br />
            tūrṇamanvasṛpad rāma- mānanandac ca vānarān.
             <span class="ref">Bhk_15.59</span></p>
         
         
         <p id="Bhk_15.60">
            atatvarac ca tān yoddhumaciceṣṭac ca rāghavau.<br />
            kumbhakarṇo nyavartiṣṭa, raṇe'yutsanta vānarāḥ.
             <span class="ref">Bhk_15.60</span></p>
         
         
         <p id="Bhk_15.61">
            aviveṣṭan nṛpā''deśādārukṣaṃś cā''śu rākṣasam<br />
            tānadhāvīt samārūḍhāṃs te 'pyusraṃsiṣatā ''kulāḥ.
             <span class="ref">Bhk_15.61</span></p>
         
         
         <p id="Bhk_15.62">
            agrasiṣṭa, vyadhāviṣṭa, samāślikṣac ca nir-dayam.<br />
            te cā 'pyaghoriṣur ghoraṃ, raktaṃ cā 'vamiṣur mukhaiḥ.
             <span class="ref">Bhk_15.62</span></p>
         
         
         <p id="Bhk_15.63">
            sa cā'pi rudhirair mattaḥ sveṣāmapyadayiṣṭa na,<br />
            agrahīc cā ''yuranyeṣāmaruddha ca parākramam.
             <span class="ref">Bhk_15.63</span></p>
         
         
         <p id="Bhk_15.64">
            saṃtrastānāṃapāhāri sattvaṃ ca vana-vāsinām,<br />
            acchedi lakṣmaṇenā'sya kirīṭaṃ kavacaṃ tathā.
             <span class="ref">Bhk_15.64</span></p>
         
         
         <p id="Bhk_15.65">
            abhedi ca śarair dehaḥ prāśaṃsīt taṃ niśā-caraḥ.<br />
            aspardhiṣṭa ca rāmeṇa tenā 'syā 'kṣipsateṣavaḥ,
             <span class="ref">Bhk_15.65</span></p>
         
         
         <p id="Bhk_15.66">
            yairaghāni kharo, vālī, mārīco, dūṣaṇas tathā.<br />
            avāmaṃsta sa tān darpāt, prodayaṃsīc ca mudgaram.
             <span class="ref">Bhk_15.66</span></p>
         
         
         <p id="Bhk_15.67">
            vāyavyā'streṇa taṃ pāṇiṃ rāmo 'cchaitsīt sahā''yudham,<br />
            ādīpi taru-hasto 'sā- vadhāvīc cā 'ri-saṃmukham.
             <span class="ref">Bhk_15.67</span></p>
         
         
         <p id="Bhk_15.68">
            sa-vṛkṣamacchidat tasya śakrā'streṇa karaṃ nṛpaḥ,<br />
            jaṅghe cā 'śīśatad bāṇairaprāsīdiṣubhir mukham.
             <span class="ref">Bhk_15.68</span></p>
         
         
         <p id="Bhk_15.69">
            aindreṇa hṛdaye 'vyātsīt, so 'dhyavātsīc ca gāṃ hataḥ.<br />
            apikṣātāṃ sahasre dve tad-dehena vanaukasām.
             <span class="ref">Bhk_15.69</span></p>
         
         
         <p id="Bhk_15.70">
            astāviṣuḥ surā rāmaṃ, diśaḥ prāpan niśā-carāḥ,<br />
            bhūrakampiṣṭa sā'drīndrā, vyacālīdambhasāṃ patiḥ.
             <span class="ref">Bhk_15.70</span></p>
         
         
         <p id="Bhk_15.71">
            hataṃ rakṣāṃsi rājānaṃ kumbhakarṇamaśiśravan,<br />
            arodīd rāvaṇo 'śocīn, mohaṃ cā 'śiśriyat param.
             <span class="ref">Bhk_15.71</span></p>
         
         
         <p id="Bhk_15.72">
            apaprathad guṇān bhrāturacikīrtac ca vikramam,<br />
            "kruddhena kumbhakarṇena ye 'dirṣiśata śatravaḥ
             <span class="ref">Bhk_15.72</span></p>
         
         
         <p id="Bhk_15.73">
            kathaṃ nvajīviṣus te ca, sa cā 'mṛta mahā-balaḥ."<br />
            ayuyutsiṣatā ''śvāsya kumārā rāvaṇaṃ tataḥ
             <span class="ref">Bhk_15.73</span></p>
         
         
         <p id="Bhk_15.74">
            devāntako 'tikāyaś ca triśirāḥ sa narāntakaḥ<br />
            te cāṃ''hiṣata saṃgrāmaṃ balino rāvaṇā''tmajāḥ.
             <span class="ref">Bhk_15.74</span></p>
         
         
         <p id="Bhk_15.75">
            yuddhonmattaṃ ca mattaṃ ca rājā rakṣārthamāñjihat<br />
            sutānāṃ, niragātāṃ tau rākṣasau raṇa-paṇḍitau.
             <span class="ref">Bhk_15.75</span></p>
         
         
         <p id="Bhk_15.76">
            tairajeṣata sainyāni, dviṣo 'kāriṣatā ''kulāḥ<br />
            parvatāniva te bhūmāvacaiṣur vānarottamān.
             <span class="ref">Bhk_15.76</span></p>
         
         
         <p id="Bhk_15.77">
            aṅgadena samaṃ yoddhumaghaṭiṣṭa narāntakaḥ,<br />
            praiṣiṣad rākṣasaḥ prāsaṃ, so 'sphoṭīdaṅgadorasi.
             <span class="ref">Bhk_15.77</span></p>
         
         
         <p id="Bhk_15.78">
            aśvān vāli-suto 'hiṃsīdatatāḍac ca muṣṭinā.<br />
            rāvaṇiś cā 'vyatho yoddhumārabdha ca mahīṃ gataḥ.
             <span class="ref">Bhk_15.78</span></p>
         
         
         <p id="Bhk_15.79">
            tasyā 'hāriṣata prāṇā muṣṭinā vāli-sūnunā.<br />
            prādudruvaṃs tataḥ kruddhāḥ sarve rāvaṇayo'ṅgadam.
             <span class="ref">Bhk_15.79</span></p>
         
         
         <p id="Bhk_15.80">
            tato nīla-hanūmantau rāvaṇīnavaveṣṭatām,<br />
            akāriṣṭāṃ girīṃs tuṅgānarautsīt triśirāḥ śaraiḥ
             <span class="ref">Bhk_15.80</span></p>
         
         
         <p id="Bhk_15.81">
            parigheṇā 'vadhiṣṭā 'tha raṇe devāntako balī,<br />
            muṣṭinā 'dadarat tasya mūrdhānaṃ mārutā''tmajaḥ.
             <span class="ref">Bhk_15.81</span></p>
         
         
         <p id="Bhk_15.82">
            adīdipat tato vīryaṃ, nīlaṃ cā'pīpiḍac charaiḥ<br />
            yuddhonmattas, tu nīlena giriṇā'nāyi saṃkṣayam.
             <span class="ref">Bhk_15.82</span></p>
         
         
         <p id="Bhk_15.83">
            ababhrājat tataḥ śaktiṃ triśirāḥ pavanā''tmaje,<br />
            hanūmatā kṣatās tasya raṇe 'mṛṣata vājinaḥ.
             <span class="ref">Bhk_15.83</span></p>
         
         
         <p id="Bhk_15.84">
            asrasac cā''hato mūrdhni, khaḍgaṃ cā 'jīharad dviṣā,<br />
            prāṇānaujjhīc ca khaḍgena chinnais tenaiva mūrdhabhiḥ.
             <span class="ref">Bhk_15.84</span></p>
         
         
         <p id="Bhk_15.85">
            mattenā 'māri saṃprāpya śarabhā'stāṃ mahā-gadām,<br />
            sahasra-hariṇā 'krīḍīdatikāyas tato raṇe.
             <span class="ref">Bhk_15.85</span></p>
         
         
         <p id="Bhk_15.86">
            rathenā 'vivyathac cā'rīn, vyacārīc ca ni-raṅkuśaḥ,<br />
            vibhīṣaṇena so 'khyāyi rāghavasya mahā-rathaḥ.
             <span class="ref">Bhk_15.86</span></p>
         
         
         <p id="Bhk_15.87">
            "atastambhadayaṃ vajraṃ, svayambhuvamatūtuṣat,<br />
            aśikṣiṣṭa mahā'strāṇi, raṇe 'rakṣīc ca rākṣasān.
             <span class="ref">Bhk_15.87</span></p>
         
         
         <p id="Bhk_15.88">
            adyagīṣṭā 'rtha-śāstrāṇi, yamasyā 'hnoṣṭa vikramam,<br />
            devā''haveṣvadīpiṣṭa, nā 'janiṣṭā 'sya sādhvasam.
             <span class="ref">Bhk_15.88</span></p>
         
         
         <p id="Bhk_15.89">
            eṣa rāvaṇirāpādi vānarāṇāṃ bhayaṅkaraḥ"<br />
            āhvatā 'tha sa kākutsthaṃ dhanuś cā 'pusphurad guru.
             <span class="ref">Bhk_15.89</span></p>
         
         
         <p id="Bhk_15.90">
            saumitriḥ sarpa-vat siṃhamārdidat taṃ mahā''have.<br />
            tau prāvīvṛtatāṃ jetuṃ śara-jālānyanekaśaḥ.
             <span class="ref">Bhk_15.90</span></p>
         
         
         <p id="Bhk_15.91">
            acchaittāṃ ca mahā''tmānau, ciramaśramatāṃ na ca,<br />
            tathā tāvāsthatāṃ bāṇānatāniṣṭāṃ tamo yathā.
             <span class="ref">Bhk_15.91</span></p>
         
         
         <p id="Bhk_15.92">
            sauryā''gneye vyakāriṣṭāmastre rākṣasa-lakṣmaṇau,<br />
            te copāgamatā nāśaṃ samāsādya parasparam
             <span class="ref">Bhk_15.92</span></p>
         
         
         <p id="Bhk_15.93">
            abibhrajat tataḥ śastramaiṣīkaṃ rākṣaso raṇe,<br />
            tadapyadhvasadāsādya māhendraṃ lakṣmaṇeritam.
             <span class="ref">Bhk_15.93</span></p>
         
         
         <p id="Bhk_15.94">
            tataḥ saumitrirasmārṣīdadeviṣṭa ca dur-jayam<br />
            brahmā'straṃ, tena mūrdhānamadadhvaṃsan nara-dviṣaḥ.
             <span class="ref">Bhk_15.94</span></p>
         
         
         <p id="Bhk_15.95">
            tato 'krandīd daśagrīvas tamāśiśvasadindrajit,<br />
            nirayāsīc ca saṃkruddhaḥ, prārcicac ca svayambhuvam.
             <span class="ref">Bhk_15.95</span></p>
         
         
         <p id="Bhk_15.96">
            ahauṣīt kṛṣṇavartmānaṃ, samayaṣṭā 'stra-maṇḍalam,<br />
            so 'labdha brahmaṇaḥ śastraṃ syandanaṃ ca jayā''vaham.
             <span class="ref">Bhk_15.96</span></p>
         
         
         <p id="Bhk_15.97">
            tamadhyāsiṣṭa dīprā'gramamodiṣṭa ca rāvaṇiḥ<br />
            channa-rūpas tato 'kartīd dehān rāvaṇa-vidviṣām.
             <span class="ref">Bhk_15.97</span></p>
         
         
         <p id="Bhk_15.98">
            sapta-ṣaṣṭiṃ plavaṅgānāṃ koṭīr bāṇairasūṣupat.<br />
            niśā'nte rāvaṇiḥ kruddho rāghavau ca vyamūmuhat.
             <span class="ref">Bhk_15.98</span></p>
         
         
         <p id="Bhk_15.99">
            apisphavat sva-sāmarthyamagūhīt sāyakair diśaḥ,<br />
            aghorīc ca mahā-ghoraṃ, gatvā, praiṣīc ca rāvaṇam.
             <span class="ref">Bhk_15.99</span></p>
         
         
         <p id="Bhk_15.100">
            vibhīṣaṇas tato 'bodhi sa-sphurau rāma-lakṣmaṇau,<br />
            apārīt sa gṛhītolko hata-śeṣān plavaṅgamān.
             <span class="ref">Bhk_15.100</span></p>
         
         
         <p id="Bhk_15.101">
            "mā śociṣṭa, raghu-vyāghrau nā'mṛṣātāmiti bruvan<br />
            avābuddha sa nīlā''dīn nihatān kapi-yūtha-pān.
             <span class="ref">Bhk_15.101</span></p>
         
         
         <p id="Bhk_15.102">
            tatraiṣaj jāmbavān prāṇīdudamīlīc ca locane,<br />
            paulastyaṃ cā'gadīt "kaccidajīvīn mārutā''tmajaḥ."
             <span class="ref">Bhk_15.102</span></p>
         
         
         <p id="Bhk_15.103">
            tasya kṣeme mahā-rāja ! nā 'mṛṣmahyakhilā vayam.<br />
            paulastyo 'śiśravat taṃ ca jīvantaṃ pavanā''tmajam.
             <span class="ref">Bhk_15.103</span></p>
         
         
         <p id="Bhk_15.104">
            āyiṣṭa mārutis tatra, tau cā 'pyahṛṣatāṃ tataḥ,<br />
            prāhaiṣṭāṃ himavat-pṛṣṭhe sarvauṣadhi-giriṃ tataḥ
             <span class="ref">Bhk_15.104</span></p>
         
         
         <p id="Bhk_15.105">
            tau hanūmantamānetumoṣadhīṃ mṛta-jīvinīm<br />
            sandhāna-karaṇīṃ cā'nyāṃ vi-śalya-karaṇīṃ tathā.
             <span class="ref">Bhk_15.105</span></p>
         
         
         <p id="Bhk_15.106">
            prodapāti nabhas tena, sa ca prāpi mahā-giriḥ,<br />
            yasminnajvaliṣū rātrau mahauṣadhyaḥ sahasra-śaḥ
             <span class="ref">Bhk_15.106</span></p>
         
         
         <p id="Bhk_15.107">
            niracāyi yadā bhedo nauṣadhīnāṃ hanū-matā,<br />
            sarva eva samāhāri tadā śailaḥ mahauṣadhiḥ.
             <span class="ref">Bhk_15.107</span></p>
         
         
         <p id="Bhk_15.108">
            prāṇiṣur nihatāḥ kecit, kecit tu prodamīliṣuḥ<br />
            tamo 'nye 'hāsiṣur yodhā, vyajṛmbhiṣata cā'pare.
             <span class="ref">Bhk_15.108</span></p>
         
         
         <p id="Bhk_15.109">
            ajighrapaṃs tathaivā'nyānoṣadhīrālipaṃs tathā,<br />
            evaṃ te'cetiṣuḥ sarve, vīryaṃ cā'dhiṣatā'dhikam.
             <span class="ref">Bhk_15.109</span></p>
         
         
         <p id="Bhk_15.110">
            ajihladat sa kākutsthau, śeṣāṃś cā 'jījivat kapīn<br />
            hanūmānatha te laṅkā- magninā 'dīdipan drutam.
             <span class="ref">Bhk_15.110</span></p>
         
         
         <p id="Bhk_15.111">
            samanātsīt tataḥ sainyamamārjīd bhalla-tomaram,<br />
            amārkṣīc cā 'sipatrā''dīnababhāsat paraśvadhān.
             <span class="ref">Bhk_15.111</span></p>
         
         
         <p id="Bhk_15.112">
            kumbhakarṇa-sutau tatra samanaddhāṃ mahā-balau<br />
            nikumbhaś caiva kumbhaś ca, prāpatāṃ tau plavaṅgamān.
             <span class="ref">Bhk_15.112</span></p>
         
         
         <p id="Bhk_15.113">
            agopiṣṭāṃ purīṃ laṅkāmagauptāṃ rakṣasāṃ balam,<br />
            atyāktāmāyudhā'nīkamanaiṣṭāṃ ca kṣayaṃ dviṣaḥ.
             <span class="ref">Bhk_15.113</span></p>
         
         
         <p id="Bhk_15.114">
            akokūyiṣṭa tat sainyaṃ, prapalāyiṣṭa cā''kulam,<br />
            acyutac ca kṣataṃ raktaṃ, hataṃ cā 'dhyaśayiṣṭa gām.
             <span class="ref">Bhk_15.114</span></p>
         
         
         <p id="Bhk_15.115">
            aṅgadenā 'hasātāṃ tau yudhyakampana-kampanau,<br />
            abhyārdīd vālinaḥ putraṃ prajaṅgho 'pi sa-matsaraḥ.
             <span class="ref">Bhk_15.115</span></p>
         
         
         <p id="Bhk_15.116">
            tasyā 'pyabebhidiṣṭā 'sau mūrdhānaṃ muṣṭinā 'ṅgadaḥ,<br />
            ahārṣīc ca śiraḥ kṣipraṃ yūpākṣasya nirākulaḥ.
             <span class="ref">Bhk_15.116</span></p>
         
         
         <p id="Bhk_15.117">
            śarīraṃ lohitākṣasya nyabhāṅkṣīd dvividas tadā,<br />
            kruddhaḥ kumbhas tato 'bhaitsīn maindaṃ sa-dvividaṃ śaraiḥ
             <span class="ref">Bhk_15.117</span></p>
         
         
         <p id="Bhk_15.118">
            āghūrṇiṣṭāṃ kṣatau, kṣmāṃ ca tāvāśiśriyatāmubhau.<br />
            mātulau vihvalau dṛṣṭvā kumbhaṃ vāli-suto nagaiḥ
             <span class="ref">Bhk_15.118</span></p>
         
         
         <p id="Bhk_15.119">
            praurṇāvīc, chara-varṣeṇa tānaprauhīn niśā-caraḥ.<br />
            vānarānaijihad rāmasya tūrṇaṃ rakṣitumaṅgadam.
             <span class="ref">Bhk_15.119</span></p>
         
         
         <p id="Bhk_15.120">
            drutamatrāsta sugrīvo bhrātṛvyaṃ ṣatru-saṃkaṭāt,<br />
            muṣṭinā kaumbhakarṇiṃ ca kruddhaḥ prāṇairatityajat.
             <span class="ref">Bhk_15.120</span></p>
         
         
         <p id="Bhk_15.121">
            nikumbho vānarendrasya prāhaiṣīt parighaṃ tataḥ,<br />
            hanūmāṃś cā ''patantaṃ tamabhāṅkṣīd bhogi-bhīṣaṇam.
             <span class="ref">Bhk_15.121</span></p>
         
         
         <p id="Bhk_15.122">
            praurṇuvīt tejasā'rātimarāsīc ca bhayaṃkaram,<br />
            grīvāṃ cā 'sya tathākrākṣīdajijīvad yathā na tam.
             <span class="ref">Bhk_15.122</span></p>
         
         
         <p id="Bhk_15.123">
            samagatakapi-sainyaṃ sammadenā 'timātraṃ, viṭapa-hariṇa-nāthaḥ siddhimauhiṣṭa nityām,<br />
            nṛ-pati-matiraraṃsta prāpta-kāmeva harṣāt, rajani-cara-patīnāṃ santato 'tāyi śokaḥ.
             <span class="ref">Bhk_15.123</span></p>
         
         
         
         <p>Bhk_16</p>
         
         <p id="Bhk_16.1">
            tataḥ prarudito rājā rakṣasāṃ hata-bāndhavaḥ<br />
            "kiṃ kariṣyāmi rājyena, sītayā kiṃ kariṣyate
             <span class="ref">Bhk_16.1</span></p>
         
         
         <p id="Bhk_16.2">
            atikāye hate vīre protsahiṣye na jīvitum.<br />
            hrepayiṣyati kaḥ śatrūn, kena jāyiṣyate yamaḥ.
             <span class="ref">Bhk_16.2</span></p>
         
         
         <p id="Bhk_16.3">
            atikāyād vinā pāśyaṃ ko vā chetsyati vāruṇam,<br />
            rāvaṇaṃ maṃsyate ko vā, svayambhūḥ kasya tokṣyati.
             <span class="ref">Bhk_16.3</span></p>
         
         
         <p id="Bhk_16.4">
            ślāghiṣye kena, ko bandhūn neṣyatyunnatimunnataḥ,<br />
            kaḥ preṣyati pit n kāle, kṛtvā kitthaṣyate na kaḥ.
             <span class="ref">Bhk_16.4</span></p>
         
         
         <p id="Bhk_16.5">
            udyaṃsyati harir vajraṃ, vicariṣyati nir-bhayaḥ,<br />
            bhokṣyate yajña-bhāgāṃś ca śūra-mānaṃ ca vakṣyati.
             <span class="ref">Bhk_16.5</span></p>
         
         
         <p id="Bhk_16.6">
            ravis tapsyati niḥ-śaṅkaṃ, vāsyatyaniyataṃ marut,<br />
            nirvartsyatyṛtu-saṃghātaḥ, svecchayendurudeṣyati.
             <span class="ref">Bhk_16.6</span></p>
         
         
         <p id="Bhk_16.7">
            tīvraṃ syandiṣyate meghairugraṃ vartiṣyate yamaḥ,<br />
            atikāyasya maraṇe kiṃ kariṣyanti nā'nyathā.
             <span class="ref">Bhk_16.7</span></p>
         
         
         <p id="Bhk_16.8">
            anmīliṣyati cakṣur me vṛthā, yad vinayā''gatam<br />
            ājñā-lābhonmukhaṃ namraṃ na drakṣyati narāntakam.
             <span class="ref">Bhk_16.8</span></p>
         
         
         <p id="Bhk_16.9">
            dhiṅ māṃ, triśirasā nā 'haṃ sandarśiṣye 'dya yat punaḥ,<br />
            ghāniṣyante dviṣaḥ kena tasmin pañcatvamāgate.
             <span class="ref">Bhk_16.9</span></p>
         
         
         <p id="Bhk_16.10">
            śatrubhir nihate matte drakṣye 'haṃ saṃyuge sukham,<br />
            yuddhonmattād vinā śatrūn samāskantsyati ko raṇe.
             <span class="ref">Bhk_16.10</span></p>
         
         
         <p id="Bhk_16.11">
            āhvāsyate vi-śaṅko māṃ yotsyamānaḥ śata-kratuḥ,<br />
            prakalpsyati ca tasyā 'rtho nikumbe dur haṇe hate
             <span class="ref">Bhk_16.11</span></p>
         
         
         <p id="Bhk_16.12">
            kalpiṣyate hareḥ prītir, laṅkā copahaniṣyate,<br />
            devāntaka ! tvayā tyakto ripor yāsyāmi vaśyatām.
             <span class="ref">Bhk_16.12</span></p>
         
         
         <p id="Bhk_16.13">
            mariṣyāmi, vijeṣye vā, hatāś cet tanayā mama,<br />
            haniṣyāmi ripūṃs tūrṇaṃ, na jīviṣyāmi duḥkhitaḥ
             <span class="ref">Bhk_16.13</span></p>
         
         
         <p id="Bhk_16.14">
            smeṣyante munayo, devāḥ kathayiṣyanti cā'niśam<br />
            "daśa-grīvasya dur-nīter vinaṣṭaṃ rakṣasāṃ kulam."
             <span class="ref">Bhk_16.14</span></p>
         
         
         <p id="Bhk_16.15">
            kena sambhāvitaṃ tātakumbhakarṇasya rāghavaḥ<br />
            raṇe kartsyati gātrāṇi marmāṇi ca vitartsyati.
             <span class="ref">Bhk_16.15</span></p>
         
         
         <p id="Bhk_16.16">
            patiṣyati kṣitau bhānuḥ, pṛthivī tolayiṣyate.<br />
            nabhasvān bhaṅkṣyate vyoma muṣṭibhis tāḍayiṣyate.
             <span class="ref">Bhk_16.16</span></p>
         
         
         <p id="Bhk_16.17">
            indroḥ syandiṣyate vahniḥ, samuccokṣyati sāgaraḥ,<br />
            jalaṃ dhakṣyati, tigmāṃśoḥ syantyanti tamasāṃ cayāḥ.
             <span class="ref">Bhk_16.17</span></p>
         
         
         <p id="Bhk_16.18">
            kumbhakarṇo raṇe puṃsā kruddhaḥ paribhaviṣyate<br />
            saṃbhāvitāni naitāni kadācit kenacij jane.
             <span class="ref">Bhk_16.18</span></p>
         
         
         <p id="Bhk_16.19">
            kumbhakarṇe hate laṅkā- mārokṣyanti plavaṅgamāḥ,<br />
            daṅkṣyanti rākṣasān, dṛptā bhaṅkṣyanti ca mamā ''śramān.
             <span class="ref">Bhk_16.19</span></p>
         
         
         <p id="Bhk_16.20">
            cartsyanti bāla-vṛddhāṃś ca, nartsyanti ca mudā yutāḥ<br />
            tena rākṣasa-mukhyena vinā tān ko nirotsyati.
             <span class="ref">Bhk_16.20</span></p>
         
         
         <p id="Bhk_16.21">
            amarṣo me paraḥ, sītāṃ rāghavaḥ kāmayiṣyate,<br />
            cyuta-rājyāt sukhaṃ tasmāt kiṃ kilā 'sāvavāpsyati.
             <span class="ref">Bhk_16.21</span></p>
         
         
         <p id="Bhk_16.22">
            mārayiṣyāmi vaidehīṃ, khādayiśyāmi rākṣasaiḥ,<br />
            bhūmau vā nikhaniṣyāmi vidhvaṃsasyā 'sya kāraṇam
             <span class="ref">Bhk_16.22</span></p>
         
         
         <p id="Bhk_16.23">
            nā 'nurotsye jagal-lakṣmīṃ, ghaṭiṣye jīvituṃ na vā<br />
            na raṃsye viṣayaiḥ śūnye bhavane bāndhavairaham.
             <span class="ref">Bhk_16.23</span></p>
         
         
         <p id="Bhk_16.24">
            modiṣye kasya saukhye 'haṃ, ko me modiṣyate sukhe,<br />
            ādeyāḥ kiṃkṛte bhogāḥ kumbhakaṛṇa ! tvayā vinā.
             <span class="ref">Bhk_16.24</span></p>
         
         
         <p id="Bhk_16.25">
            yāḥ suhṛtsu vipanneṣu māmupaiṣyanti saṃpadaḥ,<br />
            tāḥ kiṃ manyu-kṣatā''bhogā na vipatsu vipattayaḥ.
             <span class="ref">Bhk_16.25</span></p>
         
         
         <p id="Bhk_16.26">
            "vinaṅkṣyati purī kṣipraṃ, tūrṇameṣyanti vānarāḥ,<br />
            a-sandhitsos tave"tyetad vibhīṣaṇa-subhāṣitam.
             <span class="ref">Bhk_16.26</span></p>
         
         
         <p id="Bhk_16.27">
            "arthena saṃbhṛtā rājñā na bhāṣiṣyāmahe vayam,<br />
            saṃyotsyāmaha," ityetat prahastena ca bhāṣitam.
             <span class="ref">Bhk_16.27</span></p>
         
         
         <p id="Bhk_16.28">
            mānuṣo nāma patkāṣī rājānaṃ puruṣā'śinām<br />
            yodhayiṣyati saṃgrāme divyā'stra-ratha-durjayam.
             <span class="ref">Bhk_16.28</span></p>
         
         
         <p id="Bhk_16.29">
            sannatsyāmyathavā yoddhuṃ, na koṣye sattva-hīna-vat,<br />
            adya taprsyanti māṃsā'dā, bhūḥ pāsyatyari-śoṇitam.
             <span class="ref">Bhk_16.29</span></p>
         
         
         <p id="Bhk_16.30">
            ākarkṣyāmi yaśaḥ, śatrūnapaneṣyāmi karmaṇā,<br />
            anubhāviṣyate śoko maithilyā 'dya pati-kṣayāt.
             <span class="ref">Bhk_16.30</span></p>
         
         
         <p id="Bhk_16.31">
            mantūyiṣyati yakṣendro, valgūyiṣyati no yamaḥ,<br />
            glāsyantya-pati-putrāś ca vane vānara-yoṣitaḥ.
             <span class="ref">Bhk_16.31</span></p>
         
         
         <p id="Bhk_16.32">
            sukhaṃ svapsyanti rakṣāṃsi, bhramiṣyanti ca nirbhayam,<br />
            na vikrokṣyanti rākṣasyo, narāṃś cā 'tsyanti harṣitāḥ.
             <span class="ref">Bhk_16.32</span></p>
         
         
         <p id="Bhk_16.33">
            prāṅ muhūrtāt prabhāte'haṃ bhaviṣyāmi dhruvaṃ sukhī<br />
            āgāmini, tataḥ kāle yo dvitīyaḥ kṣaṇo'paraḥ
             <span class="ref">Bhk_16.33</span></p>
         
         
         <p id="Bhk_16.34">
            tatra jetuṃ gamiṣyāmi tridaśendraṃ sahā'maram,<br />
            tataḥ pareṇa bhūyo 'pi laṅkāmeṣyāmyamatsaraḥ"
             <span class="ref">Bhk_16.34</span></p>
         
         
         <p id="Bhk_16.35">
            tameva-vādinaṃ mūḍhamindrjit samupāgataḥ<br />
            "yuyutsiṣye 'hamityevaṃ vadan ripu-bhayaṃkaraḥ.
             <span class="ref">Bhk_16.35</span></p>
         
         
         <p id="Bhk_16.36">
            nā 'bhijñā te mahārāja !, jeṣyāvaḥ śakra-pālitam<br />
            dṛpta-deva-guṇā''kīrṇa- māvāṃ saha surā''layam,
             <span class="ref">Bhk_16.36</span></p>
         
         
         <p id="Bhk_16.37">
            nā 'bhijñā te, sa-yakṣendraṃ bhaṅkṣyāvo yad yamaṃ balāt,<br />
            ratnāni cā ''hariṣyāvaḥ, prāpsyāvaś ca purīmimām.
             <span class="ref">Bhk_16.37</span></p>
         
         
         <p id="Bhk_16.38">
            eṣa pekṣyāmyarīn bhūyo, na śociṣyasi rāvaṇa !<br />
            jagad drakṣyasi nī-rāmamavagāhiṣyase diśaḥ.
             <span class="ref">Bhk_16.38</span></p>
         
         
         <p id="Bhk_16.39">
            saha-bhṛtyaḥ surā''vāse bhayaṃ bhūyo vidhāsyasi<br />
            praṇaṃsyatyadya devendras tvāṃ, vakṣyati sa sannatim.
             <span class="ref">Bhk_16.39</span></p>
         
         
         <p id="Bhk_16.40">
            bheṣyate munibhis tvattas tvamadhiṣṭhāsyasi dviṣaḥ,<br />
            jñāsye 'hamadya saṃgrāme samastaiḥ śūra-mānibhiḥ.
             <span class="ref">Bhk_16.40</span></p>
         
         
         <p id="Bhk_16.41">
            jñāyiṣyante mayā cā 'dya vīraṃ-manyā dviṣad-gaṇāḥ,<br />
            gūhiṣyāmi kṣitiṃ kṛttai- radya gātrair vanākasām.
             <span class="ref">Bhk_16.41</span></p>
         
         
         <p id="Bhk_16.42">
            ārokṣyāmi yugānta-vārida-ghaṭā- saṃghaṭṭa-dhīra-dhvaniṃ niryāsyan rathamacchrita-dhvaja-dhanuḥ-
            khaḍga-prabhā-bhāsuram.<br />
            śroṣyasyadya vikīrṇa-vṛkṇa-vimukha- vyāpanna-śatrau raṇe tṛptāṃś choṇita-śoṇa-bhīṣaṇamukhān
            kravyā'śinaḥ krośataḥ."
             <span class="ref">Bhk_16.42</span></p>
         
         
         
         <p>Bhk_17</p>
         
         <p id="Bhk_17.1">
            āśāsata tataḥ śāntimasnuragnīnahāvayan,<br />
            viprānavācayan yodhāḥ, prākkurvan maṅgalāni ca.
             <span class="ref">Bhk_17.1</span></p>
         
         
         <p id="Bhk_17.2">
            apūjayan kula-jyeṣṭhānupāgūhanta bālakān.<br />
            strīḥ samāvardhayan sā'srāḥ, kāryāṇi prādiśaṃs tathā.
             <span class="ref">Bhk_17.2</span></p>
         
         
         <p id="Bhk_17.3">
            ācchādayan, vyalimpaṃś ca, prāśnannatha surā''miṣam,<br />
            prāpiban madhu-mādhvīkaṃ bhakṣyāṃś cā ''dan yathepsitān
             <span class="ref">Bhk_17.3</span></p>
         
         
         <p id="Bhk_17.4">
            nyaśyan śastrāṇyabhīṣṭāni, samanahyaṃś ca varmabhiḥ,<br />
            adhyāsata su-yāgāni, dviṣadbhyaś cā 'śapaṃs tathā.
             <span class="ref">Bhk_17.4</span></p>
         
         
         <p id="Bhk_17.5">
            apūjayaṃś catur-vaktraṃ, viprānārcaṃs tathā 'stuvan,<br />
            samālipata śakrā'rir yānaṃ cā 'bhyalaṣad varam.
             <span class="ref">Bhk_17.5</span></p>
         
         
         <p id="Bhk_17.6">
            āmuñcad varma ratnā''ḍhyamabadhnāt khaḍgamujjlvalam,<br />
            adhyāsta syandanaṃ ghoraṃ, prāvartata tataḥ puraḥ
             <span class="ref">Bhk_17.6</span></p>
         
         
         <p id="Bhk_17.7">
            āghnan bherīr mahā-svānāḥ, kambūṃś cā 'pyadhaman śubhān,<br />
            atāḍayan mṛdaṅgāṃś ca, perāś cā 'pūrayan kalāḥ.
             <span class="ref">Bhk_17.7</span></p>
         
         
         <p id="Bhk_17.8">
            astuvan bandinaḥ, śabdānanyonyaṃ codabhāvayan,<br />
            anadan siṃhanādāṃś ca, prādrekata haya-dvipam.
             <span class="ref">Bhk_17.8</span></p>
         
         
         <p id="Bhk_17.9">
            a-nimittānyathā 'paśyannasphuṭad ravi-maṇḍalam,<br />
            aukṣan śoṇitamambhodā, vāyavo'vānsu-duḥsahāḥ.
             <span class="ref">Bhk_17.9</span></p>
         
         
         <p id="Bhk_17.10">
            ārcchan vāmaṃ mṛgāḥ kṛṣṇāḥ, śastrāṇāṃ vyasmaran bhaṭāḥ,<br />
            raktaṃ nyaṣṭhīvadaklāmya- dakhidyad vāji-kuñjaram.
             <span class="ref">Bhk_17.10</span></p>
         
         
         <p id="Bhk_17.11">
            na tānagaṇayan sarvānāskandaṃś ca ripūn, dviṣaḥ<br />
            acchindannasibhis tīkṣṇairabhindaṃs tomarais tathā
             <span class="ref">Bhk_17.11</span></p>
         
         
         <p id="Bhk_17.12">
            nyakṛntaṃś cakra-dhārābhiratudan śaktibhir dṛḍham,<br />
            bhallairavidhyannugrā'grairatṛṃhaṃs tomarairalam.
             <span class="ref">Bhk_17.12</span></p>
         
         
         <p id="Bhk_17.13">
            āsyan plavaṅgamā vṛkṣānadhunvan bhū-dharair bhṛśam,<br />
            ahiṃsan muṣṭibhiḥ kroghādadaśan daśanairapi.
             <span class="ref">Bhk_17.13</span></p>
         
         
         <p id="Bhk_17.14">
            prādunvan jānubhis tūrṇamatudaṃs tala-kūrparaiḥ,<br />
            prāhiṇvannari-muktāni śastrāṇi vividhāni ca.
             <span class="ref">Bhk_17.14</span></p>
         
         
         <p id="Bhk_17.15">
            atṛṇeṭ śakra-jic chatrūnabhrāmyac ca samantataḥ,<br />
            adhvanac ca mahā-ghoraṃ, na ca kaṃcana nā'dunot.
             <span class="ref">Bhk_17.15</span></p>
         
         
         <p id="Bhk_17.16">
            nā'jānan sandadhānaṃ taṃ, dhanur naikṣanta bibhratam<br />
            neṣūnacetannasyantaṃ, hatās tenā 'vidur dviṣaḥ.
             <span class="ref">Bhk_17.16</span></p>
         
         
         <p id="Bhk_17.17">
            aśṛṇvannanyataḥ śabdaṃ, prapalāyanta cā 'nyataḥ,<br />
            ākrandamanyato'kurvaṃs tenā 'hanyanta cā'nyataḥ.
             <span class="ref">Bhk_17.17</span></p>
         
         
         <p id="Bhk_17.18">
            prāloṭhanta, vyabhidyanta, parito raktamasravan,<br />
            paryaśrāmyannatṛpyaṃś ca kṣatās tenā 'mriyanta ca.
             <span class="ref">Bhk_17.18</span></p>
         
         
         <p id="Bhk_17.19">
            saumitrirākulas tasmin brahmā'straṃ sarva-rakṣasām<br />
            nidhanāyā ''juhūṣat taṃ vyṣṭabhnād raghu-nandanaḥ.
             <span class="ref">Bhk_17.19</span></p>
         
         
         <p id="Bhk_17.20">
            tato māyā-mayīṃ sītāṃ ghnan khaḍgena viyad-gataḥ<br />
            adṛśyatendrajid, vākyamavadat taṃ marut-sutaḥ.
             <span class="ref">Bhk_17.20</span></p>
         
         
         <p id="Bhk_17.21">
            "mā 'parādhnodiyaṃ kiṃcidabhraśyat patyurantikāt<br />
            sītāṃ rākṣasa ! mā smaināṃ nigṛhṇāḥ pāpa ! duḥkhitām"
             <span class="ref">Bhk_17.21</span></p>
         
         
         <p id="Bhk_17.22">
            "pīḍā-karama-mitrāṇāṃ kartavyamiti śakrajit<br />
            abravīt, khaḍga-kṛṣṭaś ca tasyā mūrdhānamacchinat.
             <span class="ref">Bhk_17.22</span></p>
         
         
         <p id="Bhk_17.23">
            "yat-kṛte 'rīn vyagṛhṇīma, samudramatarāma ca,<br />
            sā hate"ti vadan rāmamupātiṣṭhan marut-sutaḥ.
             <span class="ref">Bhk_17.23</span></p>
         
         
         <p id="Bhk_17.24">
            tataḥ prāmuhyatāṃ vīrau rāghavāvarutāṃ tathā,<br />
            uṣṇaṃ ca prāṇatāṃ dīrghamuccair vyākrośatāṃ tathā.
             <span class="ref">Bhk_17.24</span></p>
         
         
         <p id="Bhk_17.25">
            tāvabhāṣata paulastyo "mā sma praruditaṃ yuvām,<br />
            dhruvaṃ sa mohayitvā'smān pāpo'gacchannikumbhilām.
             <span class="ref">Bhk_17.25</span></p>
         
         
         <p id="Bhk_17.26">
            mā sma tiṣṭhata, tatra-stho vadhyo 'smāva-hutā'nalaḥ,<br />
            astre brahma-śirasyugre syandane cā 'nupārjite.
             <span class="ref">Bhk_17.26</span></p>
         
         
         <p id="Bhk_17.27">
            brahmā 'dadhād vadhaṃ tasya tasmin karmaṇyasaṃsthite"<br />
            prāyacchadājñāṃ saumitrer yuthapānāṃ ca rāghavaḥ.
             <span class="ref">Bhk_17.27</span></p>
         
         
         <p id="Bhk_17.28">
            tāṃ pratyaicchan su-saṃpritās tatas te sa-vibhīṣaṇāḥ,<br />
            nikumbhilāṃ samabhyāyan, nyarudhyanta ca rākṣasaiḥ
             <span class="ref">Bhk_17.28</span></p>
         
         
         <p id="Bhk_17.29">
            dik-pālaiḥ kadanaṃ tatra sene prākurutāṃ mahat,<br />
            aitāṃ rakṣāṃsi nirjitya drutaṃ paulastya-lakṣmaṇau,
             <span class="ref">Bhk_17.29</span></p>
         
         
         <p id="Bhk_17.30">
            tatrendrajitamaikṣetāṃ kṛta-dhiṣṇyaṃ samāhitam.<br />
            so 'juhot kṛṣṇavartmānamāmanan mantramuttamam.
             <span class="ref">Bhk_17.30</span></p>
         
         
         <p id="Bhk_17.31">
            adhyāyac chakrajid brahma, samādheracalan na ca.<br />
            tamāhvayata saumitriragarjac ca bhayaṃkaram.
             <span class="ref">Bhk_17.31</span></p>
         
         
         <p id="Bhk_17.32">
            akupyadindrajit tatra, pitṛvyaṃ cā'gadad vacaḥ<br />
            "tvamatrā 'jāyathā, deha ihā 'puṣyat surā'miṣaiḥ,
             <span class="ref">Bhk_17.32</span></p>
         
         
         <p id="Bhk_17.33">
            ihā 'jīva, ihaiva tvaṃ krūramārabhathāḥ katham,<br />
            nā'paśyaḥ pāṇimārdraṃ tvaṃ, bandhu-tvaṃ nā'pyapaikṣathāḥ.
             <span class="ref">Bhk_17.33</span></p>
         
         
         <p id="Bhk_17.34">
            a-dharmān nā 'trasaḥ pāpa ! loka-vādān na cā 'bibheḥ,<br />
            dharma-duṣaṇa ! nūnaṃ tvaṃ nā 'jānā, nā 'śṛṇoridam.
             <span class="ref">Bhk_17.34</span></p>
         
         
         <p id="Bhk_17.35">
            nirākṛtya yathā bandhūn laghu-tvaṃ yātya-saṃśayam."<br />
            pitṛvyeṇa tato vākyamabhyadhīyata śakrajit
             <span class="ref">Bhk_17.35</span></p>
         
         
         <p id="Bhk_17.36">
            "mithyā mā sma vyatikrāmo, macchīlaṃ mā na badhyathāh<br />
            satyaṃ samabhavaṃ vaṃśe pāpānāṃ rakṣasāmaham.
             <span class="ref">Bhk_17.36</span></p>
         
         
         <p id="Bhk_17.37">
            na tvajāyata me śīlaṃ tādṛk, yādṛk pitus tava.<br />
            kṣayā''vaheṣu doṣeṣu vāryamāṇo mayā 'ramat
             <span class="ref">Bhk_17.37</span></p>
         
         
         <p id="Bhk_17.38">
            daśa-grīvaṃ 'hametasmādatyajaṃ, na tu vidviṣan.<br />
            para-svānyārjayan, nārīranyadīyāḥ parāmṛśat.
             <span class="ref">Bhk_17.38</span></p>
         
         
         <p id="Bhk_17.39">
            vyajighṛkṣat surān nityaṃ, prāmādyad guṇināṃ hite,<br />
            āśaṅkata suhṛd-bandhūna-vṛddhān bahvamanyata.
             <span class="ref">Bhk_17.39</span></p>
         
         
         <p id="Bhk_17.40">
            doṣairaramataibhis te pitā 'tyajyata yair mayā.<br />
            tato-ruṣyadanardac ca, dvi-viṃśatibhireva ca
             <span class="ref">Bhk_17.40</span></p>
         
         
         <p id="Bhk_17.41">
            śarairatāḍayad bandhuṃ, pañca-viṃśatibhir nṛpam<br />
            rāvaṇis tasya saumitriramathnāc caturo hayān.
             <span class="ref">Bhk_17.41</span></p>
         
         
         <p id="Bhk_17.42">
            sāgarathiṃ cā 'lunād bāṇairabhanak syandanaṃ tathā,<br />
            saumitrimakirad bāṇaiḥ parito rāvaṇis tataḥ.
             <span class="ref">Bhk_17.42</span></p>
         
         
         <p id="Bhk_17.43">
            tāvasphāvayatāṃ śāktiṃ, bāṇāṃś cā'kiratāṃ muhuḥ.<br />
            vāruṇaṃ lakṣmaṇo'kṣipyadakṣipad raudramindrajit.
             <span class="ref">Bhk_17.43</span></p>
         
         
         <p id="Bhk_17.44">
            te parasparamāsādya śastre nāśamagacchatām,<br />
            āsuraṃ rākṣasaḥ śastraṃ tato ghoraṃ vyasarjayat,
             <span class="ref">Bhk_17.44</span></p>
         
         
         <p id="Bhk_17.45">
            tasmān nirapatad bhūri śilā-śūleṣṭi-mudgaram.<br />
            māheśvareṇa saumitrirastabhnāt tat sudurjayam.
             <span class="ref">Bhk_17.45</span></p>
         
         
         <p id="Bhk_17.46">
            tato raudra-samāyuktaṃ māhendraṃ lakṣmaṇo'smarat,<br />
            tenā''gamyata ghoreṇa, śiraś cā 'hriyata dviṣaḥ
             <span class="ref">Bhk_17.46</span></p>
         
         
         <p id="Bhk_17.47">
            atuṣyannamarāḥ sarve, prāhṛṣyan kapi-yūthapāḥ,<br />
            paryaṣvajata saumitriṃ, mūrdhnyajighrac ca rāghavaḥ.
             <span class="ref">Bhk_17.47</span></p>
         
         
         <p id="Bhk_17.48">
            arodīd rākṣasā'nīkamarodan nṛ-bhujāṃ patiḥ,<br />
            maithilyai cā 'śapaddhantuṃ tāṃ prākramata cā''turaḥ.
             <span class="ref">Bhk_17.48</span></p>
         
         
         <p id="Bhk_17.49">
            "a-yuktamidam" tyanye tamāptāḥ pratyavārayan,<br />
            nyarundhaṃś cā 'sya panthānaṃ bandhutā śucamāruṇat.
             <span class="ref">Bhk_17.49</span></p>
         
         
         <p id="Bhk_17.50">
            āsphāyatā 'sya vīratvamamarṣaś cā 'pyatāyata<br />
            rāvaṇasya tataḥ sainyaṃ samastamayuyutsayat.
             <span class="ref">Bhk_17.50</span></p>
         
         
         <p id="Bhk_17.51">
            agnīnavarivasyaṃś ca te, 'namasyaṃś ca śaṅkaram,<br />
            dvijānaprīṇayan śāntyai yātudhānā bhavad-bhiyaḥ.
             <span class="ref">Bhk_17.51</span></p>
         
         
         <p id="Bhk_17.52">
            paritaḥ paryavād vāyurājya-gandhir mano-ramaḥ,<br />
            aśrūyata sa puṇyāhaḥ svasti-ghoṣaḥ samuccaran.
             <span class="ref">Bhk_17.52</span></p>
         
         
         <p id="Bhk_17.53">
            yoddhāro 'bibharuḥ śāntyai sā'kṣataṃ vāri mūrdhabhiḥ,<br />
            ratnāni cā 'dadur gāś ca, samavāñchannathā''śiṣaḥ.
             <span class="ref">Bhk_17.53</span></p>
         
         
         <p id="Bhk_17.54">
            adihaṃś candanaiḥ śubhrair, vicitraṃ samavastrayan,<br />
            adhārayan srajaḥ kāntā, varma cā 'nye 'dadhur drutam.
             <span class="ref">Bhk_17.54</span></p>
         
         
         <p id="Bhk_17.55">
            samakṣṇuvata śastrāṇi, prāmṛjan khaḍga-saṃhatīḥ,<br />
            gajā''dīni samārohan, prātiṣṭhantā ''tha satvarāḥ
             <span class="ref">Bhk_17.55</span></p>
         
         
         <p id="Bhk_17.56">
            apūrayan nabhaḥ śabdo bala-saṃvarta-saṃbhavaḥ<br />
            apūryanta ca dig-bhāgās tumulais tūrya-nisvanaiḥ.
             <span class="ref">Bhk_17.56</span></p>
         
         
         <p id="Bhk_17.57">
            āsīd dvāreṣu saṃghaṭṭo rathā'śva-dviparakṣasām<br />
            samahāna-nimittaiś ca samabhūyata bhīṣaṇaiḥ
             <span class="ref">Bhk_17.57</span></p>
         
         
         <p id="Bhk_17.58">
            kapayo 'bibhayus tasminnabhañjaṃś ca mahā-drumān<br />
            prodakhāyan girīṃs tūrṇamagṛhṇaṃś ca mahā-śilāḥ.
             <span class="ref">Bhk_17.58</span></p>
         
         
         <p id="Bhk_17.59">
            tataḥ samabhavad yuddhaṃ prāharan kapi-rākṣasāḥ,<br />
            anyonyenā 'bhyabhūyanta, vimardamasahanta ca.
             <span class="ref">Bhk_17.59</span></p>
         
         
         <p id="Bhk_17.60">
            prāvardhata rajo bhaumaṃ, tad vyāśnuta diśo daśa,<br />
            parā''tmīya-vivekaṃ ca prāmuṣṇāt kapi-rakṣasām.
             <span class="ref">Bhk_17.60</span></p>
         
         
         <p id="Bhk_17.61">
            tato 'dviṣur nirāloke svebhyo 'nyebhyaś ca rākṣasāḥ.<br />
            adviṣan vānarāś caiva vānarebhyo 'pi nirdayāḥ
             <span class="ref">Bhk_17.61</span></p>
         
         
         <p id="Bhk_17.62">
            aghuraṃs te mahā-ghoramaścyotannatha śoṇitam,<br />
            samapadyata raktena samantāt tena kardamaḥ.
             <span class="ref">Bhk_17.62</span></p>
         
         
         <p id="Bhk_17.63">
            gambhīrāḥ prāvahan nadyaḥ, samajāyanta ca hradāḥ,<br />
            vṛddhaṃ ca tad rajo 'śāmyat, samavedyanta ca dviṣaḥ.
             <span class="ref">Bhk_17.63</span></p>
         
         
         <p id="Bhk_17.64">
            tato 'citrīyatā 'straughair dhanuś cā 'dhūnayan mahat<br />
            rāmaḥ, samīhitaṃ tasya nā'cetan sve na cā 'pare.
             <span class="ref">Bhk_17.64</span></p>
         
         
         <p id="Bhk_17.65">
            chinnānaikṣanta bhinnāṃś ca samantād rāma-sāyukaiḥ.<br />
            kruṣṭaṃ hāheti cā 'śṛṇvan na ca rāmaṃ nyarūpayan.
             <span class="ref">Bhk_17.65</span></p>
         
         
         <p id="Bhk_17.66">
            abhinac chatru-saṃghātānakṣuṇad vāji-kuñjaram,<br />
            apinaṭ ca rathā'nīkaṃ, na cā 'jñāyata saṃcaran.
             <span class="ref">Bhk_17.66</span></p>
         
         
         <p id="Bhk_17.67">
            daśa danti-sahasrāṇi rathināṃ ca mahā''tmanām<br />
            caturdaśa sahasrāṇi sā''rohāṇāṃ ca vājinām
             <span class="ref">Bhk_17.67</span></p>
         
         
         <p id="Bhk_17.68">
            lakṣe ca dve padātīnāṃ rāghaveṇa dhanur-bhṛtā<br />
            anīyantāṣṭame bhāge divasasya parikṣayam.
             <span class="ref">Bhk_17.68</span></p>
         
         
         <p id="Bhk_17.69">
            yama-lokamivā'grathnād, rudrā''krīḍamivā 'karot,<br />
            śailairivā 'cinod bhūmiṃ bṛhadbhī rākṣasair hataiḥ.
             <span class="ref">Bhk_17.69</span></p>
         
         
         <p id="Bhk_17.70">
            astuvan deva-gandharvā, vyasmayanta plavaṅgamāḥ<br />
            kapīndre'tanyata prītiḥ, paulastyo'manyatā'dbhutam.
             <span class="ref">Bhk_17.70</span></p>
         
         
         <p id="Bhk_17.71">
            rākṣasyaḥ prārudannuccaiḥ, prājugupsanta rāvaṇam.<br />
            amuhyad bāla-vṛddhaṃ ca, samarauditaro janaḥ.
             <span class="ref">Bhk_17.71</span></p>
         
         
         <p id="Bhk_17.72">
            sarvataś cā'bhayaṃ prāpnon naicchan nṛbhyas tu rāvaṇaḥ,<br />
            phalaṃ tasyedamabhyāyād duruktasyeti cā 'bruvan.
             <span class="ref">Bhk_17.72</span></p>
         
         
         <p id="Bhk_17.73">
            tato 'dhāvan mahā-ghoraṃ rathamāsthāya rāvaṇaḥ,<br />
            akṣmāyata mahī, gṛdhrāḥ samārāryanta bhīṣaṇāḥ.
             <span class="ref">Bhk_17.73</span></p>
         
         
         <p id="Bhk_17.74">
            meghāḥ sa-vidyuto 'varṣaṃś cela-knopaṃ ca śoṇitam,<br />
            avān bhīmā nabhasvantaḥ, prāruvanna-śivāḥ śivāḥ
             <span class="ref">Bhk_17.74</span></p>
         
         
         <p id="Bhk_17.75">
            āṭāṭyatā 'vamatyā 'sau durnimittāni, saṃyuge<br />
            adhunod dhanurastraughaiḥ praurṇonūyata vidviṣaḥ
             <span class="ref">Bhk_17.75</span></p>
         
         
         <p id="Bhk_17.76">
            vyanāśayaṃs tataḥ śatrūn sugrīvā'stā mahībhṛtaḥ,<br />
            tato vyarasadaglāyadadhyśeta mahī-talam.
             <span class="ref">Bhk_17.76</span></p>
         
         
         <p id="Bhk_17.77">
            āścyotad rudhiraṃ, toyamalasac cā'ti vihvalam,<br />
            aśīyata nṛ-māṃsā'dāṃ balaṃ sugrīva-bādhitam.
             <span class="ref">Bhk_17.77</span></p>
         
         
         <p id="Bhk_17.78">
            virūpākṣas tato krīḍat saṃgrāme matta-hastinā,<br />
            muṣṭinā'dālayat tasya mūrdhānaṃ vānarā'dhipaḥ.
             <span class="ref">Bhk_17.78</span></p>
         
         
         <p id="Bhk_17.79">
            acūrṇayac ca yūpākṣaṃ śilayā tadanantaram.<br />
            saṃkruddho muṣṭinā'tubhnādaṅgado'laṃ mahodaram.
             <span class="ref">Bhk_17.79</span></p>
         
         
         <p id="Bhk_17.80">
            tato 'kuṣṇād daśagrīvaḥ kruddhaḥ prāṇān vanaukasām,<br />
            agopāyac ca rakṣāṃsi diśaś cā 'rīnabhājayat.
             <span class="ref">Bhk_17.80</span></p>
         
         
         <p id="Bhk_17.81">
            ālokayat sa kākutsthamadhṛṣṇod, ghoramadhvanat,<br />
            dhanurabhramayad bhīmamabhīṣayata vidviṣaḥ.
             <span class="ref">Bhk_17.81</span></p>
         
         
         <p id="Bhk_17.82">
            āskandal lakṣmaṇaṃ bānairatyakrāmac ca taṃ drutam,<br />
            rāmamabhyadravaj jiṣṇuraskunāc ceṣu-vṛṣṭibhiḥ.
             <span class="ref">Bhk_17.82</span></p>
         
         
         <p id="Bhk_17.83">
            apauhad bāṇa-varṣaṃ tad bhallai rāmo nirākulaḥ,<br />
            pratyaskunod daṣa-grīvaṃ śarairāśī-viṣopamaiḥ.
             <span class="ref">Bhk_17.83</span></p>
         
         
         <p id="Bhk_17.84">
            maṇḍalānyāṭatāṃ citramacchittāṃ śastra-saṃhatīḥ,<br />
            jagad vismāpayetāṃ tau, na ca vīrāvasīdatām.
             <span class="ref">Bhk_17.84</span></p>
         
         
         <p id="Bhk_17.85">
            vyoma prācinutāṃ bāṇaiḥ, kṣmāmakṣmāpayatāṃ gataiḥ,<br />
            abhittāṃ tūrṇamanyonyaṃ śikṣāś cā 'tanutāṃ muhuḥ.
             <span class="ref">Bhk_17.85</span></p>
         
         
         <p id="Bhk_17.86">
            samādhattā ''suraṃ śastraṃ rākṣasaḥ krūra-vikramaḥ,<br />
            tadakṣaran mahāsarpān vyāghra-siṃhāṃś ca bhīṣaṇān.
             <span class="ref">Bhk_17.86</span></p>
         
         
         <p id="Bhk_17.87">
            nyaṣedhat pāvakā'streṇa rāmas tad rākṣasas tataḥ<br />
            adīvyad raudramatyugraṃ, musalā''dyagalat tataḥ
             <span class="ref">Bhk_17.87</span></p>
         
         
         <p id="Bhk_17.88">
            gāndharveṇa nyavidyat tat kṣitīndro, 'tha narā'śanaḥ<br />
            sarva-marmasu kākutstha- maumbhat tīkṣṇaiḥ śilīmukhaiḥ
             <span class="ref">Bhk_17.88</span></p>
         
         
         <p id="Bhk_17.89">
            tatas triśirasaṃ tasya prāvṛścal lakṣmaṇo dhvajam,<br />
            amathnāt sārathiṃ cā''śu, bhūribhiś cā 'tudaccharaiḥ.
             <span class="ref">Bhk_17.89</span></p>
         
         
         <p id="Bhk_17.90">
            aśvān vibhīṣano 'tubhnāt syandanaṃ cā'kṣiṇod drutam,<br />
            nā'kṣubhnād rākṣaso, bhrātuḥ śaktiṃ codavṛhad gurum.
             <span class="ref">Bhk_17.90</span></p>
         
         
         <p id="Bhk_17.91">
            tāmāpatantīṃ saumitris tridhā'kṛntacchilīmukhaiḥ,<br />
            aśabdāyanta paśyantas tataḥ kruddho niśācaraḥ
             <span class="ref">Bhk_17.91</span></p>
         
         
         <p id="Bhk_17.92">
            aṣṭa-ghaṇṭāṃ mahā-śaktimudayacchan mahattarām,<br />
            rāmā'nujaṃ tayā 'vidhyat, sa mahīṃ vyasurāśrayat.
             <span class="ref">Bhk_17.92</span></p>
         
         
         <p id="Bhk_17.93">
            rāghavasyā'bhṛśāyanta sāyakās, tairupadrutaḥ<br />
            tatas tūrṇaṃ daśagrīvo raṇa-kṣmā paryaśeṣayat.
             <span class="ref">Bhk_17.93</span></p>
         
         
         <p id="Bhk_17.94">
            sa-sphurasyodakarṣac ca saumitreḥ śaktimagra-jaḥ,<br />
            asiñcadoṣadhīs tā yāḥ samānītā hanūmatā.
             <span class="ref">Bhk_17.94</span></p>
         
         
         <p id="Bhk_17.95">
            udajīvat sumitrā-bhūr bhrātā ''śliṣyata tamāyatam,<br />
            sanyaṅ mūrdhanyupāśiṅgha- dapṛcchac ca nirāmayam
             <span class="ref">Bhk_17.95</span></p>
         
         
         <p id="Bhk_17.96">
            tataḥ prodasahan sarve yoddhumabhyadravat parān,<br />
            akṛcchrāyata ca prāpto rathenā 'nyena 'rāvaṇaḥ.
             <span class="ref">Bhk_17.96</span></p>
         
         
         <p id="Bhk_17.97">
            "bhūmi-ṣṭhasyā 'samaṃ yuddhaṃ ratha-sthene"ti mātaliḥ<br />
            āharad rathamatyugraṃ sa-śastraṃ maghavā ''jñayā.
             <span class="ref">Bhk_17.97</span></p>
         
         
         <p id="Bhk_17.98">
            so 'dhyaṣṭhīyata rāmeṇa, śastraṃ pāśupataṃ tataḥ<br />
            nirāsyata daśā''syas, tacchakrā'streṇājayan nṛpaḥ.
             <span class="ref">Bhk_17.98</span></p>
         
         
         <p id="Bhk_17.99">
            tataḥ śata-mahasreṇa rāmaḥ praurṇon niśācaram<br />
            bāṇānāmakṣiṇod dhuryān, sārathiṃ cā'dunod drutam.
             <span class="ref">Bhk_17.99</span></p>
         
         
         <p id="Bhk_17.100">
            adṛśyantā 'nimittāni, prāhvalat kṣiti-maṇḍalam,<br />
            rāvaṇaḥ prāhiṇocchūlaṃ, śaktiṃ caindīṃ mahī-patiḥ.
             <span class="ref">Bhk_17.100</span></p>
         
         
         <p id="Bhk_17.101">
            tābhyāmanyonyamāsādya samavāpyata saṃśamaḥ,<br />
            lakṣeṇa patriṇāṃ vakṣaḥ kruddho rāmasya rākṣasaḥ
             <span class="ref">Bhk_17.101</span></p>
         
         
         <p id="Bhk_17.102">
            astṛṇādadhikaṃ rāmas tato 'devata sāyakaiḥ,<br />
            aklāmyadrāvaṇas, tasya sūto rathamanāśayat.
             <span class="ref">Bhk_17.102</span></p>
         
         
         <p id="Bhk_17.103">
            rākṣaso'tarjayat sūtaṃ punaś cā'ḍhaukayad ratham,<br />
            nirāsyetāmubhaubāṇānubhau dhuryānavidhyatām
             <span class="ref">Bhk_17.103</span></p>
         
         
         <p id="Bhk_17.104">
            ubhāvakṛntatāṃ ketūnāvyathetāmubhau na tau<br />
            adīpyetāmubhau dhṛṣṇū, prāyuñjātāṃ ca naipuṇam
             <span class="ref">Bhk_17.104</span></p>
         
         
         <p id="Bhk_17.105">
            ubhau māyāṃ vyatāyetāṃ, vīrau nā 'śrāmyatāmubhau<br />
            maṇḍalāni vicitrāṇi kṣipramākrāmatāmubhau
             <span class="ref">Bhk_17.105</span></p>
         
         
         <p id="Bhk_17.106">
            na cobhāvapyalakṣyetāṃ, yantārāvāhatāmubhau<br />
            syandanau samapṛcyetāmubhayor dīpta-vājinau.
             <span class="ref">Bhk_17.106</span></p>
         
         
         <p id="Bhk_17.107">
            tato māyāmayān mūrdhno rākṣaso 'prathayadraṇe,<br />
            rāmeṇaikaśataṃ teṣāṃ prāvṛścyata śilīmukhaiḥ.
             <span class="ref">Bhk_17.107</span></p>
         
         
         <p id="Bhk_17.108">
            samakṣubhnannudanvantaḥ, prākampanta mahībhṛtaḥ,<br />
            santrāsamabibhaḥ śakruḥ, praiṃkhacca, kṣubhitā kṣitiḥ.
             <span class="ref">Bhk_17.108</span></p>
         
         
         <p id="Bhk_17.109">
            tato mātalinā śastramasmaryata mahīpateḥ<br />
            vadhāya rāvaṇasyograṃ svayambhūr yadakalpayat.
             <span class="ref">Bhk_17.109</span></p>
         
         
         <p id="Bhk_17.110">
            nabhasvān yasya vājeṣu, phale tigmāṃśu-pāvakau<br />
            gurutvaṃ meru-saṅkāśaṃ, dehaḥ sūkṣmo viyanmayaḥ.
             <span class="ref">Bhk_17.110</span></p>
         
         
         <p id="Bhk_17.111">
            rājitaṃ gāruḍaiḥ pakṣair viśveṣāṃ ghāma tejasām<br />
            smṛtaṃ tad rāvaṇaṃ bhittvā sughoraṃ bhuvyaśāyayat.
             <span class="ref">Bhk_17.111</span></p>
         
         
         <p id="Bhk_17.112">
            ābadhnan kapi-vadanāni saṃprasādaṃ, prāśaṃsat sura-samitir nṛpaṃ jitā 'rim,<br />
            anyeṣāṃ vigata-pariplavā digantāḥ, paulastyo'juṣata śucaṃ vipanna-bandhuḥ
             <span class="ref">Bhk_17.112</span></p>
         
         
         
         <p>Bhk_18</p>
         
         <p id="Bhk_18.1">
            vyaśnute sma tataḥ śoko nābhi-sambandha-sambhavaḥ<br />
            vibhīṣaṇamasāvuccai roditi sma daśā''nanam.
             <span class="ref">Bhk_18.1</span></p>
         
         
         <p id="Bhk_18.2">
            "bhūmau śete daśa-grīvo mahārha-śayanocitaḥ,<br />
            nekṣate vihvalaṃ māṃ ca, na me vācaṃ prayacchati.
             <span class="ref">Bhk_18.2</span></p>
         
         
         <p id="Bhk_18.3">
            vipāko'yaṃ daśa-grīva ! saṃdṛṣṭo 'nāgato mayā.<br />
            tvaṃ tenā'bhihitaḥ pathyaṃ kiṃ kopaṃ na niyacchasi.
             <span class="ref">Bhk_18.3</span></p>
         
         
         <p id="Bhk_18.4">
            bhajanti vipadas tūrṇamatikrāmanti sampadaḥ<br />
            tān, madān nā'vatiṣṭhante ye mate nyāyavādinām.
             <span class="ref">Bhk_18.4</span></p>
         
         
         <p id="Bhk_18.5">
            a-pathyamāyatau lobhādāmanantyanujīvinaḥ<br />
            priyaṃ, śṛṇoti yas tebhyas, tamṛcchanti na sampadaḥ.
             <span class="ref">Bhk_18.5</span></p>
         
         
         <p id="Bhk_18.6">
            prājñās tejasvinaḥ samyak paśyanti ca, vadanti ca,<br />
            te'vajñātā mahārāja ! klāmyanti, viramanti, ca.
             <span class="ref">Bhk_18.6</span></p>
         
         
         <p id="Bhk_18.7">
            leḍhi bheṣaja-van nityaṃ yaḥ pathyāni kaṭūnyapi,<br />
            tadarthaṃ sevate cā ''ptān, kadācin na sa sīdati.
             <span class="ref">Bhk_18.7</span></p>
         
         
         <p id="Bhk_18.8">
            sarvasya jāyate mānaḥ, sva-hitāc ca pramādyati,<br />
            vṛddhau bhajati cā 'pathyaṃ naro yena vinaśyati.
             <span class="ref">Bhk_18.8</span></p>
         
         
         <p id="Bhk_18.9">
            dveṣṭi prāyo guṇebhyo yan, na ca snihyati kasyacit,<br />
            vairāyate mahadbhiś ca śīyate vṛddhimānapi.
             <span class="ref">Bhk_18.9</span></p>
         
         
         <p id="Bhk_18.10">
            samāśvasimi kenā 'haṃ, kathaṃ prāṇimi dur-gataḥ<br />
            loka-traya-patir bhrātā yasya me svapiti kṣitau
             <span class="ref">Bhk_18.10</span></p>
         
         
         <p id="Bhk_18.11">
            aho jāgarti kṛcchreṣu daivaṃ, yad bala-bhijjitaḥ<br />
            luṭhyanti bhūmau klidyanti bāndhavā me svapanti ca.
             <span class="ref">Bhk_18.11</span></p>
         
         
         <p id="Bhk_18.12">
            śivāḥ kuṣṇanti māṃsāni, bhūmiḥ pibati śoṇitam,<br />
            daśagrīva-sanābhīnāṃ samadantyāmiṣaṃ khagāḥ,
             <span class="ref">Bhk_18.12</span></p>
         
         
         <p id="Bhk_18.13">
            yena pūta-krator mūrdhni sthīyate sma mahā''have,<br />
            tasyā'pīndrajito daivād dhvāṃkṣaiḥ śirasi līyate.
             <span class="ref">Bhk_18.13</span></p>
         
         
         <p id="Bhk_18.14">
            svarbhānur bhāskaraṃ grastaṃ niṣṭīvati kṛtā'hnikaḥ,<br />
            abhyupaiti punar bhūtiṃ rāma-grasto na kaścana.
             <span class="ref">Bhk_18.14</span></p>
         
         
         <p id="Bhk_18.15">
            tvamajānannidaṃ rājannīḍiṣe sma sva-vikramam,<br />
            dātuṃ necchasi sītāṃ sma, viṣayāṇāṃ ca neśiṣe.
             <span class="ref">Bhk_18.15</span></p>
         
         
         <p id="Bhk_18.16">
            mantre jātu vadantyajñās, tvaṃ tānapyanumanyase,<br />
            kathaṃ nāma bhavāṃs tatra nā 'vaiti hitamātmanaḥ
             <span class="ref">Bhk_18.16</span></p>
         
         
         <p id="Bhk_18.17">
            a-pṛṣṭo nu bravīti tvāṃ mantre mātāmaho hitam,<br />
            "na karomītipaulastya ! tadā mohāt tvamuktavān
             <span class="ref">Bhk_18.17</span></p>
         
         
         <p id="Bhk_18.18">
            tvaṃ sma vettha mahārāja ! yat smā''ha na vibhīṣanaḥ.<br />
            purā tyajati yat kruddo māṃ nirākṛtya saṃsadi.
             <span class="ref">Bhk_18.18</span></p>
         
         
         <p id="Bhk_18.19">
            havir jakṣiti niḥśaṅko makheṣu madhavānasau,<br />
            pravāti svecchayā vāyurudgacchati ca bhāskaraḥ.
             <span class="ref">Bhk_18.19</span></p>
         
         
         <p id="Bhk_18.20">
            dhanānāmīśate yakṣā, yamo dāmyati rākṣasān,<br />
            tanoti varuṇaḥ pāśamindunodīyate 'dhunā.
             <span class="ref">Bhk_18.20</span></p>
         
         
         <p id="Bhk_18.21">
            śāmyatyṛtu-samāhāras, tapasyanti vanaukasaḥ,<br />
            no namasyanti te bandhūn, varivasyanti nā 'marāḥ
             <span class="ref">Bhk_18.21</span></p>
         
         
         <p id="Bhk_18.22">
            śrīr niṣkuṣyati laṅkāyāṃ, virajyanti samṛddhayaḥ,<br />
            na veda tan, na yasyā'sti mṛte tvayi viparyayaḥ.
             <span class="ref">Bhk_18.22</span></p>
         
         
         <p id="Bhk_18.23">
            śaktiṃ saṃsvajate śakro, gopāyati hariḥ śriyam,<br />
            deva-vandyaḥ pramodante, citrīyante, ghanodayāḥ.
             <span class="ref">Bhk_18.23</span></p>
         
         
         <p id="Bhk_18.24">
            bibhratyastrāṇi sā'marṣā raṇa-kāmyanti cā 'marāḥ,<br />
            cakāsati ca, māṃsā'dāṃ tathārandhreṣu jāgrati.
             <span class="ref">Bhk_18.24</span></p>
         
         
         <p id="Bhk_18.25">
            cañcūryate 'bhito laṅkāmasmāṃś cā 'pyatiśerate,<br />
            bhūmayanti sva-sāmarthyaṃ, kīrtiṃ naḥ kanayanti ca.
             <span class="ref">Bhk_18.25</span></p>
         
         
         <p id="Bhk_18.26">
            diśo vyaṣnuvate dṛptās tvat-kṛtāṃ jahati sthitim,<br />
            kṣodayanti ca naḥ kṣudrā, hasanti tvāṃ vipad-gatam.
             <span class="ref">Bhk_18.26</span></p>
         
         
         <p id="Bhk_18.27">
            śamaṃ śamaṃ nabhasvantaḥ punanti parito jagat,<br />
            ujjihīṣe mahārāja ! tvaṃ praśānto na kiṃ punaḥ
             <span class="ref">Bhk_18.27</span></p>
         
         
         <p id="Bhk_18.28">
            prorṇoti śokas cittaṃ me, satvaṃ saṃśāmyatīva me<br />
            pramārṣṭi duḥkhamālokaṃ, muñcāmyūrjaṃ tvayā vinā.
             <span class="ref">Bhk_18.28</span></p>
         
         
         <p id="Bhk_18.29">
            kena saṃvidrate-nā'nyas tvatto bāndhava-vatsalaḥ,<br />
            viraumi śūnye, prorṇaumi kathaṃ manyu-samudbhavam.
             <span class="ref">Bhk_18.29</span></p>
         
         
         <p id="Bhk_18.30">
            rodimyanāthamātmānaṃ bandhunā rahitas tvayā,<br />
            pramāṇaṃ nopakārāṇāmavagacchāmi yasya te
             <span class="ref">Bhk_18.30</span></p>
         
         
         <p id="Bhk_18.31">
            nedānīṃ śakra-yakṣendrau bibhīto, na daridritaḥ,<br />
            na garvaṃ jahito dṛptau, na kliśnīto daśā''nana !
             <span class="ref">Bhk_18.31</span></p>
         
         
         <p id="Bhk_18.32">
            tvayā 'pi nāma rahitāḥ kāryāṇi tanumo vayam,<br />
            kurmaś ca jīvite buddhiṃ, dhik tṛṣṇāṃ kṛta-nāśinīm.
             <span class="ref">Bhk_18.32</span></p>
         
         
         <p id="Bhk_18.33">
            tṛṇehmi dehamātmīyaṃ. tvaṃ vācaṃ na dadāsi cet,<br />
            drāghayanti hi me śokaṃ smaryamāṇā guṇās tava.
             <span class="ref">Bhk_18.33</span></p>
         
         
         <p id="Bhk_18.34">
            unmucya srajamātmīyāṃ māṃ srajayati ko hasan,<br />
            nedayatyāsanaṃ ko me, ko hi me vadati priyam.
             <span class="ref">Bhk_18.34</span></p>
         
         
         <p id="Bhk_18.35">
            na gacchāmi purā laṅkā- māyur yāvad dadhāmyaham,<br />
            kadā bhavati me prītis, tvāṃ paśyāmi na cedaham.
             <span class="ref">Bhk_18.35</span></p>
         
         
         <p id="Bhk_18.36">
            ūrdhvaṃ mriye muhūrtāddhi vihvalaḥ kṣata-bāndhavaḥ,<br />
            mantre sma hitamākhyāmi, na karomi tavā 'priyam.
             <span class="ref">Bhk_18.36</span></p>
         
         
         <p id="Bhk_18.37">
            antaḥpurāṇi paulastyaṃ paurāś ca bhṛśa-duḥkhitāḥ<br />
            saṃśrutya smā 'bhidhāvanti hataṃ rāmeṇa saṃyuge.
             <span class="ref">Bhk_18.37</span></p>
         
         
         <p id="Bhk_18.38">
            mūrdhajān sma viluñcanti, krośanti smā 'tivihvalam,<br />
            adhīyantyupakārāṇāṃ muhur bhartuḥ pramanyu ca.
             <span class="ref">Bhk_18.38</span></p>
         
         
         <p id="Bhk_18.39">
            rāvaṇasya namanti sma paurāḥ sāsrā rudanti ca."<br />
            bhāṣate sma tato rāmo vacaḥ paulastyamākulam
             <span class="ref">Bhk_18.39</span></p>
         
         
         <p id="Bhk_18.40">
            "dātuḥ sthātur dviṣāṃ mūrdhni yaṣṭus tarpayituḥ pit n<br />
            yuddhā'bhagnā''vipannasya kiṃ daśā''syasya śocasi
             <span class="ref">Bhk_18.40</span></p>
         
         
         <p id="Bhk_18.41">
            bobhavīti na sammoho vyasane sma bhavādṛśām,<br />
            kiṃ na paśyasi, sarvo 'yaṃ janas tvāmavalambate.
             <span class="ref">Bhk_18.41</span></p>
         
         
         <p id="Bhk_18.42">
            tvamarhasi bhrāturanantarāṇi kartuṃ, janasyā 'sya ca śoka-bhaṅgam,<br />
            dhurye vipanne tvayi rājya-bhāro majjatyanūḍhaḥ kṣaṇadā-carendra !"
             <span class="ref">Bhk_18.42</span></p>
         
         
         
         <p>Bhk_19</p>
         
         <p id="Bhk_19.1">
            apa-manyus tato vākyaṃ paulastyo rāmamuktavān<br />
            "a-śocyo'pi vrajannastaṃ sanābhir dunuyān na kim.
             <span class="ref">Bhk_19.1</span></p>
         
         
         <p id="Bhk_19.2">
            taṃ no devā vidheyāsur yena rāvaṇa-vad vayam<br />
            sapatnāṃś ca 'dhijīyāsma, saṃgrāme ca mṛṣīmahi.
             <span class="ref">Bhk_19.2</span></p>
         
         
         <p id="Bhk_19.3">
            kriyeraṃś ca daśā''syena yathā 'nyenā 'pi naḥ kule<br />
            devadyañco narā'hārā nyañcaśca dviṣatāṃ gaṇāḥ.
             <span class="ref">Bhk_19.3</span></p>
         
         
         <p id="Bhk_19.4">
            sa eva ghārayet prāṇānīdṛśe bandhu-viplave,<br />
            bhavedāśvāsako yasya suhṛcchakto bhavādṛśaḥ.
             <span class="ref">Bhk_19.4</span></p>
         
         
         <p id="Bhk_19.5">
            mriyeyordhvaṃ muhūrtāddhi, na syās tvaṃ yadi me gatiḥ,<br />
            āśaṃsā ca hi naḥ, prete jīvema-daśamūrdhani.
             <span class="ref">Bhk_19.5</span></p>
         
         
         <p id="Bhk_19.6">
            prakuryāma vayaṃ deśe garhyāṃ tatra kathaṃ ratim,<br />
            yatra viṃśati-hastasya na sodaryasya sambhavaḥ."
             <span class="ref">Bhk_19.6</span></p>
         
         
         <p id="Bhk_19.7">
            āmantrayeta tān prahvān mantriṇo'tha vibhīṣaṇaḥ<br />
            "gaccheta tvaritaṃ laṅkāṃ, rāja-veśma viśeta ca.
             <span class="ref">Bhk_19.7</span></p>
         
         
         <p id="Bhk_19.8">
            ādadīdhvaṃ mahā'rhāṇi tatra vāsāṃsi sa-tvarāḥ<br />
            uddhunīyāta sat-ketūn, nirharetā'grya-candanam.
             <span class="ref">Bhk_19.8</span></p>
         
         
         <p id="Bhk_19.9">
            muñcetā''kāśa-dhūpāṃśca, grathnīyāta srajaḥ śubhāḥ,<br />
            ānayetā 'mitaṃ dāru karpūrā'guru-kuṅkumam.
             <span class="ref">Bhk_19.9</span></p>
         
         
         <p id="Bhk_19.10">
            uhyeran yajña pātrāṇi, hriyeta ca vibhāvasuḥ,<br />
            bhriyeta cā''jyamṛtvigbhiḥ, kalpyeta ca samit-kuśam.
             <span class="ref">Bhk_19.10</span></p>
         
         
         <p id="Bhk_19.11">
            snānīyaiḥ snāpayetā''śu, ramyair limpeta varṇakaiḥ,<br />
            alaṅkuryāta ratnaiśca rāvaṇā'rhair daśā''nanam.
             <span class="ref">Bhk_19.11</span></p>
         
         
         <p id="Bhk_19.12">
            vāsayeta su-vāsobhyāṃ medhyābhyāṃ rākṣasā''dhipam,<br />
            ṛtvik sragviṇamādadhyāt prāṅ-mūrdhānaṃ mṛgā'jine.
             <span class="ref">Bhk_19.12</span></p>
         
         
         <p id="Bhk_19.13">
            yajña-pātrāṇi gotreṣu cinuyāc ca yathā-vidhi,<br />
            juhuyāc ca havir vahnau, gāyeyuḥ sāma sāmagāḥ."
             <span class="ref">Bhk_19.13</span></p>
         
         
         <p id="Bhk_19.14">
            gatvā 'tha te purīṃ laṅkāṃ kṛtvā sarvaṃ yathoditam<br />
            samīpe'ntyā''huteḥ sā'srāḥ proktavanto vibhīṣaṇam
             <span class="ref">Bhk_19.14</span></p>
         
         
         <p id="Bhk_19.15">
            "kṛtaṃ sarvaṃ yathoddiṣṭaṃ, kartuṃ vahni-jala-kriyām<br />
            prayatethā mahārāja ! saha sarvaiḥ sva-bandhubhiḥ.
             <span class="ref">Bhk_19.15</span></p>
         
         
         <p id="Bhk_19.16">
            ajñā-van notsahethās tvaṃ, dheyā dhīra-tvama-cyutam,<br />
            stheyāḥ kāryeṣu bandhūnāṃ, heyāḥ śokodbhavaṃ tamaḥ.
             <span class="ref">Bhk_19.16</span></p>
         
         
         <p id="Bhk_19.17">
            nā'vakalpyamidaṃ, glāyed yat kṛcchreṣu bhavānapi<br />
            na pṛthag-jana-vaj jātu pramuhyet paṇḍito janaḥ.
             <span class="ref">Bhk_19.17</span></p>
         
         
         <p id="Bhk_19.18">
            yacca yatra bhavāṃs tiṣṭhet, tatrā 'nyo rāvaṇasya na,<br />
            yacca yatra bhavān sīden mahadbhis tad vigarhitam.
             <span class="ref">Bhk_19.18</span></p>
         
         
         <p id="Bhk_19.19">
            āścaryaṃ, yacca yatra tvāṃ prabrūyāma vayaṃ hitam,<br />
            api sākṣāt praśiṣyās tvaṃ kṛcchreṣvindra-purohitam.
             <span class="ref">Bhk_19.19</span></p>
         
         
         <p id="Bhk_19.20">
            kāmo janasya"jahyās tvaṃ pramādaṃ nairṛtā'dhipa !"<br />
            uta dviṣo'nuśoceyur viplave, kimu bāndhavāḥ.
             <span class="ref">Bhk_19.20</span></p>
         
         
         <p id="Bhk_19.21">
            sa bhavān bhrātṛ-vad rakṣed yathāvadakhilaṃ janam,<br />
            na bhavān saṃpramuhyec cedāśvasyuś ca niśācarāḥ,
             <span class="ref">Bhk_19.21</span></p>
         
         
         <p id="Bhk_19.22">
            tataḥ sa gatavān kartuṃ bhrāturagni-jala-kriyām.<br />
            proktavān kṛta-kartavyaṃ vaco rāmo'tha rākṣasam.
             <span class="ref">Bhk_19.22</span></p>
         
         
         <p id="Bhk_19.23">
            ambhāṃsi rukma-kumbhena siñcan mūrdhi samādhimān<br />
            "tvaṃ rājā rakṣasāṃ laṅkā- mavekṣethā vibhīṣana ?
             <span class="ref">Bhk_19.23</span></p>
         
         
         <p id="Bhk_19.24">
            kruddhānanunayeḥ samyak, dhanairlubdhānupārjayeḥ,<br />
            mānino mānayeḥ kāle, trastān paulastya ! sāntvayeḥ.
             <span class="ref">Bhk_19.24</span></p>
         
         
         <p id="Bhk_19.25">
            icchā me paramā, nandeḥ kathaṃ tvaṃ vṛtra-śatru-vat,<br />
            iccheddhi suhṛdaṃ sarvo vṛddhi-saṃsthaṃ yataḥ suhṛt.
             <span class="ref">Bhk_19.25</span></p>
         
         
         <p id="Bhk_19.26">
            vardhiṣīṣṭāḥ svajāteṣu, vadhyās tvaṃ ripu-saṃhatīḥ,<br />
            bhūyās tvaṃ guṇināṃ mānyas, teṣāṃ stheyā vyavasthitau.
             <span class="ref">Bhk_19.26</span></p>
         
         
         <p id="Bhk_19.27">
            dheyās tvaṃ suhṛdāṃ prītiṃ, vandiṣīṣṭhā divaukasaḥ,<br />
            somaṃ peyāś ca, heyāś ca hiṃsrā hāni-karīḥ kriyāḥ
             <span class="ref">Bhk_19.27</span></p>
         
         
         <p id="Bhk_19.28">
            avaseyāś ca kāryāṇi dharmeṇa pura-vāsinām,<br />
            anurāgaṃ kriyā rājan ! sadā sarva-gataṃ jane.
             <span class="ref">Bhk_19.28</span></p>
         
         
         <p id="Bhk_19.29">
            ghāniṣīṣṭa tvayā manyur, grāhiṣīṣṭa samunnatiḥ,<br />
            rakṣobhir darśiṣīṣṭhās tvaṃ, drakṣīran bhavatā ca te.
             <span class="ref">Bhk_19.29</span></p>
         
         
         <p id="Bhk_19.30">
            manyuṃ vadhyā bhaṭa-vadha-kṛtaṃ bāla-vṛddhasya rājan !, śāstrā'bhijñāḥ sadasi su-dhiyaḥ
            sannidhiṃ te kriyāsuḥ,<br />
            saṃraṃsīṣṭhāḥ sura-muni-gate vartmani prājya-dharme, saṃbhutsīṣṭhāḥ su-naya-nayanair
            vidviṣāmīhitāni."
             <span class="ref">Bhk_19.30</span></p>
         
         
         
         <p>Bhk_20</p>
         
         <p id="Bhk_20.1">
            samupetya tataḥ sītāmuktavān pavanā''tmajaḥ<br />
            diṣṭyā vardhasva vaidehi ! hatas trailokya-kaṇṭakaḥ
             <span class="ref">Bhk_20.1</span></p>
         
         
         <p id="Bhk_20.2">
            anujānīhi hanyantāṃ mayaitāḥ kṣudra-mānasāḥ<br />
            rakṣikās tava rākṣasyo, gṛhāṇaitāsu matsaram.
             <span class="ref">Bhk_20.2</span></p>
         
         
         <p id="Bhk_20.3">
            tṛṇhāni durā''cāraghora-rūpā''śaya-kriyāḥ,<br />
            hiṃsrā bhavatu te buddhiretās, kuru niṣṭhuram.
             <span class="ref">Bhk_20.3</span></p>
         
         
         <p id="Bhk_20.4">
            paścimaṃ karavāmaitat priyaṃ devi ! vayaṃ tava,"<br />
            tataḥ proktavatī sītā vānaraṃ karuṇā''śayā.
             <span class="ref">Bhk_20.4</span></p>
         
         
         <p id="Bhk_20.5">
            "upaśāmyatu, te buddhiḥ piṇḍa-nirveśa-kāriṣu<br />
            laghu-satveṣu, doṣo'yaṃ yat-kṛto-nihato 'sakau.
             <span class="ref">Bhk_20.5</span></p>
         
         
         <p id="Bhk_20.6">
            na hi preṣya-vadhaṃ ghoraṃ karavānyastu te matiḥ,<br />
            edhi kārya-karas tvaṃ me gatvā pravada rāghavam.
             <span class="ref">Bhk_20.6</span></p>
         
         
         <p id="Bhk_20.7">
            "didṛkṣur maithilī rāma ! paśyatu tvā'vilambitam".<br />
            tatheti sa pratijñāya gatvā rāghavamuktavān.
             <span class="ref">Bhk_20.7</span></p>
         
         
         <p id="Bhk_20.8">
            "utsukā''nīyatāṃ devī kākutstha-kula-nandana !"<br />
            kṣmāṃ likhitvā viniśvasya svarā''lokya vibhīṣaṇam
             <span class="ref">Bhk_20.8</span></p>
         
         
         <p id="Bhk_20.9">
            uktavān rāghavaḥ-"sītāmānayā 'laṃkṛtāmiti."<br />
            gatvā praṇamya tenoktā maithilī madhuraṃ vacaḥ.
             <span class="ref">Bhk_20.9</span></p>
         
         
         <p id="Bhk_20.10">
            "jahīhi śokāṃ vaidehi ! prītaye dhehi mānasam,<br />
            rāvaṇe jahihi dveṣāṃ, jahāhi pramadā-vanam.
             <span class="ref">Bhk_20.10</span></p>
         
         
         <p id="Bhk_20.11">
            snāhyanulimpa dhūpāya, nivassvā''vidhya ca srajam,<br />
            ratnānyā''muñca, saṃdīpte havir juhudhi pāvake,
             <span class="ref">Bhk_20.11</span></p>
         
         
         <p id="Bhk_20.12">
            addhi tvaṃ pañca-gavyaṃ ca, chindhi saṃrodha-jaṃ tamaḥ,<br />
            āroha śibikāṃ haimīṃ, dviṣāṃ jahi mano-rathān.
             <span class="ref">Bhk_20.12</span></p>
         
         
         <p id="Bhk_20.13">
            tṛṇeḍhu tvad-viyogotthāṃ rājanyānāṃ patiḥ śucam,<br />
            bhavatādadhiyuktā tvamata ūrdhvaṃ sva-veśmani.
             <span class="ref">Bhk_20.13</span></p>
         
         
         <p id="Bhk_20.14">
            dīkṣasva saha rāmeṇa tvaritaṃ turagā'dhvare,<br />
            dṛśyasva patyā prītena prītyā prekṣasva rāghavam.
             <span class="ref">Bhk_20.14</span></p>
         
         
         <p id="Bhk_20.15">
            ayaṃ niyogaḥ patyus te, kāryā nā'tra vicāraṇā,<br />
            bhūṣayā 'ṅgaṃ, pramāṇaṃ ced, rāmaṃ gantuṃ yatasva ca
             <span class="ref">Bhk_20.15</span></p>
         
         
         <p id="Bhk_20.16">
            mudā saṃyuhi kākutsthaṃ, svayaṃ cā ''pnūhi sampadam,<br />
            upehyūrdhvaṃ muhūrtāt tvaṃ devi ! rāghava-sannidhim.
             <span class="ref">Bhk_20.16</span></p>
         
         
         <p id="Bhk_20.17">
            ūrdhvaṃ muhūrtādahno 'ṅga ! svāminī sma bhava kṣiteḥ<br />
            rāja-patnī-niyoga-sthamanuśādhi purī-janam.
             <span class="ref">Bhk_20.17</span></p>
         
         
         <p id="Bhk_20.18">
            uttiṣṭhasva mate patyur, yatasvā 'laṅkṛtau tathā,<br />
            pratiṣṭhasva ca taṃ draṣṭuṃ draṣṭavyaṃ tvaṃ mahī-patim."
             <span class="ref">Bhk_20.18</span></p>
         
         
         <p id="Bhk_20.19">
            anuṣṭhāya yathā''diṣṭaṃ niyogaṃ janakā''tmajā<br />
            mamārūḍhavatī yānaṃ paṭṭāṃ'śuka-vṛtā''nanā.
             <span class="ref">Bhk_20.19</span></p>
         
         
         <p id="Bhk_20.20">
            lajjā'natā visaṃyoga-duḥkha-smaraṇa-vihvalā<br />
            sā'srā gatvā 'ntikaṃ patyur dīnā ruditavatyasau.
             <span class="ref">Bhk_20.20</span></p>
         
         
         <p id="Bhk_20.21">
            prāpta-cāritrya-sandehas tatas tāmuktavān nṛpaḥ<br />
            icchāme-"nā ''dade sīte ! tvāmahaṃ gamyatāmataḥ".
             <span class="ref">Bhk_20.21</span></p>
         
         
         <p id="Bhk_20.22">
            rāvaṇā'ṅka-pariśliṣṭā tvaṃ hṛl-lekha-karī mama<br />
            matiṃ badhāna sugrīve , rākṣasendraṃ gṛhāṇa vā.
             <span class="ref">Bhk_20.22</span></p>
         
         
         <p id="Bhk_20.23">
            aśāna bharatād bhogān, lakṣmaṇaṃ pravṛṇīṣva vā,<br />
            kāmād vā yāhi, mucyantāmāśā rāma-nibandhanāḥ.
             <span class="ref">Bhk_20.23</span></p>
         
         
         <p id="Bhk_20.24">
            kva ca khyāto raghor vaṃśaḥ, kva taṃ para-gṛhoṣitā,<br />
            anyasmai hṛdayaṃ dehi, nā 'nabhīṣṭe ghaṭāmahe.
             <span class="ref">Bhk_20.24</span></p>
         
         
         <p id="Bhk_20.25">
            yatheṣṭaṃ cara vaidehi !, panthānaḥ santu te śivāḥ,<br />
            kāmās te'nyatra tāyantāṃ viśaṅkāṃ tyaja mad-gatām.
             <span class="ref">Bhk_20.25</span></p>
         
         
         <p id="Bhk_20.26">
            tataḥ pragaditā vākyaṃ maithilā'bhijanā nṛpam<br />
            "strīsāmānyena sambhūtā śaṅkā mayi vimucyatām.
             <span class="ref">Bhk_20.26</span></p>
         
         
         <p id="Bhk_20.27">
            daivād bibhīhi kākutstha ! jihrīhi tvaṃ tathā janāt,<br />
            mithyā māmabhisaṃkrudhya- nna-vaśāṃ śatruṇā hṛtām.
             <span class="ref">Bhk_20.27</span></p>
         
         
         <p id="Bhk_20.28">
            cetasas tvayi vṛttir me, śarīraṃ rakṣasā hṛtam,<br />
            vidāṃkurvantu samyañco devāḥ satyamidaṃ vacaḥ
             <span class="ref">Bhk_20.28</span></p>
         
         
         <p id="Bhk_20.29">
            tvaṃ punīhi punīhīti punan vāyo ! jagattrayam<br />
            caran deheṣu bhūtānāṃ viddhi me buddhi-viplavam.
             <span class="ref">Bhk_20.29</span></p>
         
         
         <p id="Bhk_20.30">
            khamaṭa, dyāmaṭā 'ṭorvīmityaṭantyo 'ti-pāvanāḥ<br />
            yūyamāpo ! vijānīta mano-vṛttiṃ śubhāṃ mama.
             <span class="ref">Bhk_20.30</span></p>
         
         
         <p id="Bhk_20.31">
            jaganti dhatsva dhatsveti dadhatī tvaṃ vasundhare !<br />
            avehi mama cāritraṃ naktaṃ-divama-vicyutam.
             <span class="ref">Bhk_20.31</span></p>
         
         
         <p id="Bhk_20.32">
            rasān saṃhara, dīpyasva, dhvāntaṃ jahi, nabho bhrama,<br />
            itīhamānas tigmāṃ'śo ! vṛttaṃ jñātuṃ ghaṭasva me.
             <span class="ref">Bhk_20.32</span></p>
         
         
         <p id="Bhk_20.33">
            svarge vidyasva, bhuvyā''sva, bhujaṅga-nilaye bhava,<br />
            evaṃ vasan mamā ''kāśa ! saṃbudhyasva kṛtā'kṛtam.
             <span class="ref">Bhk_20.33</span></p>
         
         
         <p id="Bhk_20.34">
            citāṃ kuru ca saumitre ! vyasanasyā 'sya bheṣajam,<br />
            rāmas tuṣyatu me vā 'dya, pāpāṃ pluṣṇātu vā 'nalaḥ
             <span class="ref">Bhk_20.34</span></p>
         
         
         <p id="Bhk_20.35">
            rāghavasya matenā 'tha lakṣmaṇenā''citāṃ citām<br />
            dṛṣṭvā pradakṣiṇīkṛtya rāmaṃ pragaditā vacaḥ
             <span class="ref">Bhk_20.35</span></p>
         
         
         <p id="Bhk_20.36">
            pravapāṇi vapur vahnau rāsā 'haṃ śāṅkitā tvayā,<br />
            sarve vidantu śṛṇvantu bhavantaḥ sa plavaṅgamāḥ.
             <span class="ref">Bhk_20.36</span></p>
         
         
         <p id="Bhk_20.37">
            māṃ duṣṭāṃ jvalita-vapuḥ pluṣāṇa vahne ! saṃrakṣa kṣata-malināṃ suhṛd yathā vā,<br />
            eṣā 'haṃ kratuṣu vasor yathā ''jya-dhārā tvāṃ prāptā vidhi-vadudīrṇa-dīpti-mālam.
             <span class="ref">Bhk_20.37</span></p>
         
         
         
         <p>Bhk_21</p>
         
         <p id="Bhk_21.1">
            samutkṣipya tato vahnir maithilīṃ rāmamuktavān<br />
            "kākutstha ! dayitāṃ sādhvīṃ tvamāśaṅkiṣyathāḥ katham
             <span class="ref">Bhk_21.1</span></p>
         
         
         <p id="Bhk_21.2">
            nā bhaviṣyadiyaṃ śuddhā yadyapāsyamahaṃ tataḥ<br />
            na caināṃ, pakṣapāto me dharmādanyatra rāghava !
             <span class="ref">Bhk_21.2</span></p>
         
         
         <p id="Bhk_21.3">
            api tatra-ripuḥ sītāṃ nā 'rthayiṣyata dur-matiḥ,<br />
            krūraṃ jātvavadiṣyac ca jātvastoṣyacchriyaṃ svakām.
             <span class="ref">Bhk_21.3</span></p>
         
         
         <p id="Bhk_21.4">
            saṅkalpaṃ nā 'kariṣyac ca tatreyaṃ śuddha-mānasā,<br />
            satyā'marṣamavāpsyas tvaṃ rāmaḥ sītā-nibandhanam.
             <span class="ref">Bhk_21.4</span></p>
         
         
         <p id="Bhk_21.5">
            tvayā 'drakṣyata kiṃ nā 'syāḥ śīlaṃ saṃvasatā ciram,<br />
            adarśiṣyanta vā ceṣṭāḥ kālena badhunā na kim.
             <span class="ref">Bhk_21.5</span></p>
         
         
         <p id="Bhk_21.6">
            yāvajjivamaśociṣyo, nā 'hāsyaś cedidaṃ tamaḥ,<br />
            bhānurapyapatiṣyat kṣmāmakṣobhiṣyata cediyam.
             <span class="ref">Bhk_21.6</span></p>
         
         
         <p id="Bhk_21.7">
            samapatsyata rājendra ! straiṇaṃ yadyatra cāpalam,<br />
            loka-pālā ihā ''yāsyaṃs tato nā 'mī kali-druhaḥ.
             <span class="ref">Bhk_21.7</span></p>
         
         
         <p id="Bhk_21.8">
            āścaryaṃ yacca yatra strī kṛcchre 'vartsyan mate tava,<br />
            trāsādasyāṃ vinaṣṭāyāṃ kiṃ kimālapsyathāḥ phalam.
             <span class="ref">Bhk_21.8</span></p>
         
         
         <p id="Bhk_21.9">
            yatra yaccā 'mariṣyat strī sādhvasād doṣa-varjitā<br />
            tadasūyā-ratau loke tasyā vācyā ''spadaṃ mṛṣā.
             <span class="ref">Bhk_21.9</span></p>
         
         
         <p id="Bhk_21.10">
            amaṃtsya bhavān yadvad tathaiva ca pitā tava<br />
            nā ''gamiṣyad vimāna-sthaḥ sākṣād daśaratho nṛpaḥ.
             <span class="ref">Bhk_21.10</span></p>
         
         
         <p id="Bhk_21.11">
            nā 'kalpsyat sannidhiṃ sthānuḥ śūlī vṛṣabha-vāhanaḥ<br />
            anvabhāviṣyatā 'nyena maithilī cet pativratā.
             <span class="ref">Bhk_21.11</span></p>
         
         
         <p id="Bhk_21.12">
            ānandayiṣyadāgamya kathaṃ tvāmaravinda-sat<br />
            rājendra ! viśva-sūr dhātā cāritrye sītayā kṣate.
             <span class="ref">Bhk_21.12</span></p>
         
         
         <p id="Bhk_21.13">
            praṇaman brahmaṇā prokto rājakā 'dhipatis tataḥ<br />
            "nā, śotsyan maithilī loke, nā''cariṣyadidaṃ yadi.
             <span class="ref">Bhk_21.13</span></p>
         
         
         <p id="Bhk_21.14">
            nā'mokṣyāma vayaṃ śaṅkā- mihādhāsyan na ced bhavān,<br />
            kiṃ vā citramidaṃ yuktaṃ, bhavān yadakariṣyata.
             <span class="ref">Bhk_21.14</span></p>
         
         
         <p id="Bhk_21.15">
            prāvartiṣyanta ceṣṭāś ced-yāthātathya-vat tava,<br />
            anuśāsye tvayā loke rāmā'vartsyaṃstarāṃ tataḥ
             <span class="ref">Bhk_21.15</span></p>
         
         
         <p id="Bhk_21.16">
            prāṇamantam tato rāmamuktavāniti śaṅkaraḥ<br />
            "kiṃ nārāyaṇamātmānaṃ nā 'bhotsyata bhavānajam.
             <span class="ref">Bhk_21.16</span></p>
         
         
         <p id="Bhk_21.17">
            ko nyo 'kartsyadiha prāṇān dṛptānāṃ ca sura-dviṣām,<br />
            ko vā viśvajanīneṣu karmasu prāghaṭiṣyata
             <span class="ref">Bhk_21.17</span></p>
         
         
         <p id="Bhk_21.18">
            daitya-kṣaye mahā-rāja ! yacca yatrā 'ghaṭiṣyathāḥ<br />
            samāptiṃ jātu tatrāpi kiṃ nā 'neṣyas tvamīhitam.
             <span class="ref">Bhk_21.18</span></p>
         
         
         <p id="Bhk_21.19">
            tātaṃ prasādya kaiyeyyā bharatāya prapīḍitam<br />
            sahasra-cakṣuṣaṃ rāmo ninaṃsuḥ paridṛṣṭavān.
             <span class="ref">Bhk_21.19</span></p>
         
         
         <p id="Bhk_21.20">
            pretā vareṇa śakrasya prāṇantaḥ kapayas tataḥ<br />
            saṃjātāḥ phalinā ''namra-rociṣṇu-druma-sadravaḥ.
             <span class="ref">Bhk_21.20</span></p>
         
         
         <p id="Bhk_21.21">
            bhramara kulā ''kulolbaṇa-sugandhi-puṣpa-tarus taruṇa-madhūka-sambhava-piśaṅgita-tuṅga-śikhaḥ<br />
            śikhara-śilā 'ntarāla-parikwxlqqpta-jalā 'vasaraḥ sa-rasa-phala-śriyaṃ sa vitatāna
            suvela-giriḥ.
             <span class="ref">Bhk_21.21</span></p>
         
         
         <p id="Bhk_21.22">
            saṃvādbhiḥ sa-kusuma-reṇubhiḥ samīrai- rānamrair bahu-phala-dhāribhir vanā 'ntaiḥ<br />
            ścyotadbhir madhu-paṭalaiś ca vānarāṇām āpyāno ripu-vadha-sambhavaḥ pramodaḥ
             <span class="ref">Bhk_21.22</span></p>
         
         
         <p id="Bhk_21.23">
            āyāntyaḥ sva-phala-bhareṇa bhaṅguratvaṃ bhṛṅgā''lī-nicaya-citā latās tarūṇām<br />
            sā ''modāḥ kṣiti-tala-saṃsthitā'valopyā bhokt ṇāṃ ṣramamadayaṃ na nītavatyaḥ.
             <span class="ref">Bhk_21.23</span></p>
         
         
         
         <p>Bhk_22</p>
         
         <p id="Bhk_22.1">
            tato rāmo hanūmantamuktavān hṛṣṭa-mānasam<br />
            "ayodhyāṃ śvaḥ prayātāsi kape ! bharata-pālitām.
             <span class="ref">Bhk_22.1</span></p>
         
         
         <p id="Bhk_22.2">
            gādhitāse nabho bhūyaḥ sphuṭan-megha-ghaṭā''vali,<br />
            īkṣitāse 'mbhasāṃ patyuḥ payaḥ śiśira-śīkaram.
             <span class="ref">Bhk_22.2</span></p>
         
         
         <p id="Bhk_22.3">
            sevitāse plavaṅga ! tvaṃ mahendrā 'dreradhityakāḥ<br />
            vyutkrānta-vartmano bhānoḥ saha-jyotsnā-kumudvatīḥ.
             <span class="ref">Bhk_22.3</span></p>
         
         
         <p id="Bhk_22.4">
            candana-druma-saṃcchannā nirākṛta-hima-śrathāḥ<br />
            darśitāras tvayā tāś ca malayopatyakāḥ śubhāḥ.
             <span class="ref">Bhk_22.4</span></p>
         
         
         <p id="Bhk_22.5">
            pratanvyaḥ komalā vindhye sahitāraḥ syadaṃ na te<br />
            latāḥ stabaka-śālinyo madhulehi-kulā''kulāḥ.
             <span class="ref">Bhk_22.5</span></p>
         
         
         <p id="Bhk_22.6">
            draṣṭāsi prīti-mānārāt sakhibhiḥ saha sevitām<br />
            sa-pakṣapātaṃ kiṣkindhāṃ pūrva-krīḍāṃ smaran muhuḥ.
             <span class="ref">Bhk_22.6</span></p>
         
         
         <p id="Bhk_22.7">
            tvayā sandarśitārau te mālyavad-daṇḍakā-vane,<br />
            upadrutaś ciraṃ dvandvair yayoḥ kliśitavānaham.
             <span class="ref">Bhk_22.7</span></p>
         
         
         <p id="Bhk_22.8">
            āptārau bhavatā ramyāvāśramau hariṇā ''kulau<br />
            puṇyodaka-dvijā''kīrṇau sutīkṣṇa-śarabhaṅgayoḥ
             <span class="ref">Bhk_22.8</span></p>
         
         
         <p id="Bhk_22.9">
            atikrāntā tvayā ramyaṃ duḥkhamatres tapo-vanam,<br />
            pavitra-citrakūṭe 'drau tvaṃ sthātāsi kutūhalāt.
             <span class="ref">Bhk_22.9</span></p>
         
         
         <p id="Bhk_22.10">
            tataḥ paraṃ bharadvājo bhavatā darśitā muniḥ,<br />
            draṣṭāraś ca janāḥ punyā yāmunā'mbukṣatāṃ'hasaḥ.
             <span class="ref">Bhk_22.10</span></p>
         
         
         <p id="Bhk_22.11">
            syantvā syantvā divaḥ śambhor- mūrdhni skantvā bhuvaṃ gatām<br />
            gāhitāse 'tha puṇyasya gaṅgāṃ mūrtimiva drutām.
             <span class="ref">Bhk_22.11</span></p>
         
         
         <p id="Bhk_22.12">
            tamasāyā mahā-nīla-pāṣāṇa-sadṛśa-tviṣaḥ<br />
            vanā 'ntāt bahu mantāse nāgarā''krīḍa-śākhinaḥ.
             <span class="ref">Bhk_22.12</span></p>
         
         
         <p id="Bhk_22.13">
            nagara-strī-stana-nyasta-dhauta-kuṅkuma-piñjarām<br />
            vilokya sarayūṃ ramyāṃ gantā 'yodhyā tvayā purī.
             <span class="ref">Bhk_22.13</span></p>
         
         
         <p id="Bhk_22.14">
            ānanditāras tvāṃ dṛṣṭvā praṣṭāraś cāvayoḥ śivam<br />
            mātaraḥ saha maithilyā, toṣṭā ca bharataḥ param.
             <span class="ref">Bhk_22.14</span></p>
         
         
         <p id="Bhk_22.15">
            ākhyātāsi hataṃ śatrumabhiṣiktaṃ vibhīṣaṇam,<br />
            sugrīvaṃ cā 'rjitaṃ mitraṃ, sarvāṃś cā''gāmukān drutam
             <span class="ref">Bhk_22.15</span></p>
         
         
         <p id="Bhk_22.16">
            gantāraḥ paramāṃ prītiṃ paurāḥ ṣrutvā vacas tava,<br />
            jñātvaitat sammukhīnaś ca sametā bharato dhruvam.
             <span class="ref">Bhk_22.16</span></p>
         
         
         <p id="Bhk_22.17">
            gate tvayi pathā 'nena vayamapyaṃhitāsmahe,<br />
            labdhāhe 'haṃ dhṛtiṃ prāpte bhūyo bhavati sammukhe.
             <span class="ref">Bhk_22.17</span></p>
         
         
         <p id="Bhk_22.18">
            gate tasmin gṛhītā 'rthe rāmaḥ sugrīva-rākṣasau<br />
            uktavān śvo 'bhigantāstho yuvāṃ saha mayā puram.
             <span class="ref">Bhk_22.18</span></p>
         
         
         <p id="Bhk_22.19">
            draṣṭāsthas tatra tisro me māt s tuṣṭa'ntarā''tmanaḥ<br />
            āntyantīnaṃ sakhi-tvaṃ ca prāptāstho bharatā ''śrayam.
             <span class="ref">Bhk_22.19</span></p>
         
         
         <p id="Bhk_22.20">
            naivaṃ viraha-duḥkhena vayaṃ vyāghānitāsmahe,<br />
            śramo nubhavitā naivaṃ bhavadbhyāṃ ca viyoga-jaḥ,
             <span class="ref">Bhk_22.20</span></p>
         
         
         <p id="Bhk_22.21">
            evaṃ yuvāṃ mama prītyai kalptāsthaḥ kapi-rākṣasau !<br />
            gantuṃ prayatitāsāthe prātaḥ saha mayā yadi.
             <span class="ref">Bhk_22.21</span></p>
         
         
         <p id="Bhk_22.22">
            utkavantau tato rāmaṃ vacaḥ paulastya-vānarau<br />
            anugraho 'yaṃ kākutstha ! gantāsvo yat tvayā saha.
             <span class="ref">Bhk_22.22</span></p>
         
         
         <p id="Bhk_22.23">
            anumantāsvahe nā''vāṃ bhavantaṃ virahaṃ tvayā<br />
            api prāpya surendra-tvaṃ, kiṃ nu prattaṃ, tvayā ''spadam.
             <span class="ref">Bhk_22.23</span></p>
         
         
         <p id="Bhk_22.24">
            tataḥ kathābhiḥ samatītya doṣā- māruhya sainyaiḥ saha puṣpakaṃ te<br />
            samprasthitā vega-vaśāda-gādhaṃ prakṣobhayantaḥ salilaṃ payodheḥ.
             <span class="ref">Bhk_22.24</span></p>
         
         
         <p id="Bhk_22.25">
            setuṃ, mahendraṃ, malayaṃ sa-vindhyaṃ, sa-mālyavantaṃ girimṛṣyamūkam,<br />
            sa-daṇḍakā'raṇya-vātīṃ ca pampāṃ rāmaḥ priyāyāḥ kathayan jagāma.
             <span class="ref">Bhk_22.25</span></p>
         
         
         <p id="Bhk_22.26">
            ete te muni-jana-maṇḍitā digantāḥ, śailo'yaṃ lulita-vanaḥ sa citrakūṭaḥ,<br />
            gaṅgeyaṃ su-tanu-! viśāla-tīra-ramyā, maithilyā raghu-tanayo diśan nananda.
             <span class="ref">Bhk_22.26</span></p>
         
         
         <p id="Bhk_22.27">
            śiñjāna-bhramara-kulā''kulā'gra-puṣpāḥ śītā-'mbhaḥ-pravilaya-saṃplavā 'bhilīnāḥ<br />
            ete te su-tanu ! purī-janopabhogyā dṛśyante nayana-manoramā vanā 'ntāḥ.
             <span class="ref">Bhk_22.27</span></p>
         
         
         <p id="Bhk_22.28">
            sthānaṃ naḥ pūrva-jānāmiyamadhikamasau preyasī pūrayodhyā, dūrādālokyate yā huta-vividha-haviḥ-
            prīṇitā 'śeṣa-devā,<br />
            so 'yaṃ deśo, rudantaṃ pura-janamakhilaṃ yatra hitvā prayātau āvāṃ sīte ! vanā 'ntaṃ
            saha dhṛta-dhṛtinā lakṣmaṇena kṣapā'nte.
             <span class="ref">Bhk_22.28</span></p>
         
         
         <p id="Bhk_22.29">
            tūryāṇāmatha niḥsvanena sakalaṃ lokaṃ samāpūrayan vikrāntaiḥ kariṇāṃ girīndra-sadṛśāṃ
            kṣmāṃ kampayan sarvataḥ<br />
            sā ''nandā 'śru-vilocanaḥ prakṛtibhiḥ sārdhaṃ sahā 'ntaḥ puraḥ samprāpto bharataḥ
            sa-mārutiralaṃ namraḥ samaṃ mātṛbhiḥ
             <span class="ref">Bhk_22.29</span></p>
         
         
         <p id="Bhk_22.30">
            atha sa-sambhrama-paura-janā ''vṛto bharata-pāṇi-dhṛtojjvala-cāmaraḥ<br />
            guru-jana-dvija-bandyabhinanditaḥ praviśati sma puraṃ raghu-nandanaḥ.
             <span class="ref">Bhk_22.30</span></p>
         
         
         <p id="Bhk_22.31">
            pravidhāya dhṛtiṃ parāṃ janānāṃ yuva-rājaṃ bharataṃ tato'bhiṣicya<br />
            jaghaṭe turagā'dhvareṇa yaṣṭuṃ kṛta-sambhāra-vidhiḥ patiḥ prajānām.
             <span class="ref">Bhk_22.31</span></p>
         
         
         <p id="Bhk_22.32">
            idamadhigata-mukti-mārga-citraṃ vivadiṣatāṃ vadatāṃ ca san-nibandhāt<br />
            janayati vijayaṃ sadā janānāṃ yudhi susamāhitamaiśvaraṃ yathā 'stram.
             <span class="ref">Bhk_22.32</span></p>
         
         
         <p id="Bhk_22.33">
            dīpa-tulyaḥ prabandho 'yaṃ śabda-lakṣaṇa-cakṣuṣām<br />
            hastā 'marṣa ivā 'ndhānāṃ bhaved vyākaraṇādṛte.
             <span class="ref">Bhk_22.33</span></p>
         
         
         <p id="Bhk_22.34">
            vyākhyā-gamyamidaṃ kāvya- mutsavaḥ su-dhiyāmalam,<br />
            hatā dur-meghasaś cā 'smin vidvat-priya-tayā mayā.
             <span class="ref">Bhk_22.34</span></p>
         
         
         <p id="Bhk_22.35">
            kāvyamidaṃ vihitaṃ mayā valabhyāṃ śrīdharasena-nerandra-pālitāyām,<br />
            kīrtirato bhavatān nṛpasya, tasya prema-karaḥ kṣiti-po yataḥ prajānām.
             <span class="ref">Bhk_22.35</span></p>
         
         
         </div>
   </body>
</html>