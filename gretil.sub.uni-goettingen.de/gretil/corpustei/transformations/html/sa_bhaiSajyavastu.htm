<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Bhaiṣajyavastu (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Bhaiṣajyavastu</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_bhaiSajyavastu.xml">sa_bhaiSajyavastu.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Klaus Wille</p>
      <p class="noindent"><b>Contribution: </b>Klaus Wille</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>N. Dutt. Gilgit Manuscript, vol. 1-4, Calcutta, Srinagar 1939-1959. Vol. III: Mūlasarvāstivādavinayavastu,
            part 1-4. Part 1: Bhaiṣajyavastu; dto.: second edition, Delhi 1984.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <h4>Interpretive markup:</h4>
      <ul class="dash">
         <li><span class="hi">highlighted text</span></li>
         <li><span class="note">remarks</span></li>
      </ul>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/4_rellit/buddh/vinv_06u.htm">vinv_06u.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Bhaisajyavastu of the Vinayavastvagama of the Mulasarvastivadin [Vastu 6]
            <br />Based on the edition by N. Dutt. Gilgit Manuscript, vol. 1-4,
            <br />Calcutta, Srinagar 1939-1959.
            <br />Vol. III: Mūlasarvāstivādavinayavastu, part 1-4.
            <br />Part 1: Bhaiṣajyavastu
            <br />
            <br />dto.: second edition, Delhi 1984.
            <br />
            <br />Input by Klaus Wille (Göttingen)
            <br />
            <br />Input according to the first edition.
            <br />The second edition has some emendations, for example:
            <br />
            <br />p. (ed. 1947) |  (ed. 1984)
            <br />138.9 and 10 hatavihatavidhvastaḥ |  -viddhast-
            <br />140.11 hastino |  hastinaḥ
            <br />142.13 grāmasyātha |  grāmasyārthe
            <br />143.4 -labdham* |  -labdhaḥ
            <br />143.9 -vilambitair akṣarair | -vilambitarakṣarair
            <br />144.1f. devaḥ sāṃpratam |  devaḥ saṃvṛttaḥ sāṃpratam
            <br />144.8 me saṃvṛttaḥ |  me nāsti saṃvṛttaḥ
            <br />
            <br />Some of Dutt's reading have been corrected by me according to the manuscript, for
            example:
            <br />
            <br />yat tv ahaṃ; MS: yanv ahaṃ
            <br />śilākāṃ; MS: śalākāṃ
            <br />samupānīya, samupānayasi; MS: samudānīya, samudānayasi
            <br />puṇyamahīśākhyaś: MS: puṇyamaheśākhyaś
            <br />kalapālyā-: MS: kallapālyā-
            <br />meṇḍhak-: MS: miṇḍhak-
            <br />koṣakoṣṭhāgār-: MS: kośakoṣṭhāgār-
            <br />keśaśmaśrūṇy avatārya: MS keśaśmaśrv avatārya (two times keśaśmaśrūṇy avatārya)
            <br />mānavā: MS: māṇavā
            <br />udumā-: MS: ādumā-
            <br />
            <br />The text portions which are re-edited in MSV,Wi and Bhaiṣ-v(Ch/W) replace the text
            edited by Dutt.
            <br />
            <br />The reference to the beginning of a new page in the edition of Dutt and to a folio
            in the manuscript is given before the first new word respectively.
            <br />
            <br />The reference to the folio number has the correct reading; Dutt and GBM give wrong
            numbers: 100 (correct 200); 200 (correct 300); 300 (correct 100); 400 (correct 500)
            <br />
            <br />abbreviations:
            <br />
            <br />Bhaiṣ-v(Ch/W) = J. Chung und K. Wille, "Fragmente aus dem Bhaiṣajyavastu der Sarvāstivādins",
            Sanskrit-Texte aus dem buddhistischen Kanon: Neuentdeckungen und Neueditionen IV,
            Göttingen 2002 (Sanskrit-Wörterbuch der buddhistischen Texte aus den Turfan-Funden,
            Beiheft 9), pp. 105-124.
            <br />
            <br />Divy = Divyāvadāna, ed. E.B. Cowell, R.A. Neil, Cambridge 1886.
            <br />
            <br />GBM = Gilgit Buddhist Manuscripts (Facsimile Edition), ed. by Raghu Vira and Lokesh
            Chandra, 10 pts., New Delhi 1959Ō1974 (Śata-Piṭaka Series 10). (Some parts of the
            folios of the Anavaptagāthās are not reproduced)
            <br /> repr. in 3 parts Delhi 1995. (The Vinayavastu manuscript is reproduced in vol. 2;
            the folios in the Stein collection are not reproduced anymore)
            <br />
            <br />MSV I = Gilgit Manuscript, ed. N. Dutt, vol. III.1, Calcutta, Srinagar 1947.
            <br />
            <br />MSV,Wi = K. Wille: Die handschriftliche Überlieferung des Vinayavastu der Mūlasarvāstivādin,
            Stuttgart 1990 (Verzeichnis der orientalischen Handschriften in Deutschland, Suppl.-Bd.
            30) [= Diss., 1987]
            <br />
            <br />Pravr-v III = C. Vogel, K. Wille: "The Final Leaves of the Pravrajyāvastu Portion
            of the Vinayavastu Manuscript Found Near Gilgit, Part 1, Saṃgharakṣitāvadāna", Sanskrit-Texte
            aus dem buddhistischen Kanon: Neuentdeckungen und Neueditionen III, Göttingen 1996
            (Sanskrit-Wörterbuch der buddhistischen Texte aus den Turfan-Funden, Beiheft 6), pp.
            241-296.
            <br />
            <br />SBV = The Gilgit Manuscript of the Saṅghabhedavastu, Being the 17th and Last section
            of the Vinaya of the Mūlasarvāstivādin, ed. R. Gnoli with the assistance of T. Venkatacharya,
            Roma 1977-78 (Serie Orientale Roma, 49).
            <br />
            <br />BOLD for references
            <br />ITALICS for restored text
            <br />{...} = remarks
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <p>Bhaiṣajyavastu</p>
         
         <span class="note"><span class="bold">fol. 91v3 = GBM 6.765; MSV I i</span></span>
         
         <p><span class="it">bhaiṣajyavastuni</span> piṇḍoddānam* /</p>
         
         
         <p>
            bhaiṣajyaṃ mahāseno rājagṛhaṃ veṇuvanaṣaṇḍaḥ /<br />
            icchānaṅgalā ca kampilla ādirājyaṃ kumāravardhanam* /<br />
            glānakāś ca kaineyo vargo bhavati samudyataḥ //
            </p>
         
         
         <p>uddānam* /</p>
         
         
         <p>
            bhaiṣajyam anujñātaṃ vasā kacchuś ca añjanam* /<br />
            unmattakaḥ pilindaś ca revataḥ sauvīrakeṇa ca //
            </p>
         
         
         <p>buddho bhagavān śrāvastyāṃ viharati jetavane anāthapiṇḍadasyārāme / tena khalu samayena
            bhikṣavaḥ śāradakena rogeṇa bādhyante / te śāradakena rogeṇa bādhyamānā utpāṇḍūtpāṇḍukā
            bhavanti kṛṣālukā durbalakā mlānā aprāptakāyāḥ /</p>
         
         
         <p>jānakāḥ pṛcchakā buddhā bhagavantaḥ / {MS adds <span class="it">jānantaḥ pṛcchanti ajānanto na pṛcchanti /</span>} yāvat pṛcchati buddho bhagavān āyuṣmantam ānandam* / kasmād ānanda etarhi bhikṣavaḥ
            utpāṇḍūtpāṇḍukāḥ kṛṣālukā durbalakā mlānā aprāptakāyā iti / (<span class="bold">MSV I ii</span>) āyuṣmān ānandaḥ kathayati / etarhi bhadanta bhikṣavaḥ śāradakena rogeṇa bādhyante
            / etarhi śāradakena rogeṇa bādhyamānā utpāṇḍūtpāṇḍukā bhavanti kṛṣālukā durbalakā
            mlānā aprāptakāyāḥ / <span class="it">bhagavān āha</span> / tasmād ānanda anujānāmi bhikṣubhir bhaiṣajyaṃ sevitavyam iti /</p>
         
         
         <p><span class="it">uktaṃ bhagavatā bhikṣubhir bhaiṣajyaṃ pratisevitavyam iti</span> / bhikṣavaḥ kāle sevanti kālātikrāntaṃ na sevanti / te bhavanti utpāṇḍūtpāṇḍukāḥ
            kṛṣālukā durbalakā mlānā aprāptakāyāḥ / jānakāḥ pṛcchakā buddhā bhagavantaḥ / pṛcchati
            buddho bhagavān āyuṣmantam ānandam* / uktaṃ mayā bhikṣubhir bhaiṣajyaṃ sevitavyam
            iti / atha ca punar bhikṣavaḥ utpāṇḍūtpāṇḍukāḥ kṛṣālukā durbalakā mlānā aprāptakāyāḥ
            / uktaṃ bhadanta bhagavatā bhikṣubhir bhaiṣajyaṃ pratisevitavyam iti / ta ete kālabhojino
            vayam iti kāle sevante kālātikrāntaṃ na sevante / tenotpāṇḍūtpāṇḍukāḥ kṛṣālukā durbalakā
            mlānā aprāptakāyāḥ / tasmāt tarhy ānanda anujānāmi bhikṣubhiś caturvidhāni bhaiṣajyāni
            pratisevitavyāni / kālikāni yāmikāni sāptāhikāni yāvajjīvikāni / tatra kālikāni maṇḍaḥ
            odanaṃ kulmāṣo māṃsam apūpāś ca / yāmikam aṣṭau pānāni / cocapānaṃ mocapānaṃ kolapānam
            (<span class="bold">fol. 92r1 = GBM 6.766</span>) aśvatthapānam udumbarapānaṃ pāruṣikapānaṃ {MS <span class="it">parūṣaka-</span>} mṛdvīkāpānaṃ kharjūrapānaṃ ca /</p>
         
         <span class="note"><span class="bold">MSV I iii</span></span>
         
         <p>antaroddānam* /</p>
         
         
         <p>
            cocaṃ mocaṃ ca kolaṃ ca aśvatthodumbareṇa ca /<br />
            pāruṣikaṃ ca mṛdvīkā kharjūraṃ cāṣṭamaṃ matam* //
            </p>
         
         
         <p>sāptāhikaṃ sarpis tathā tailaṃ phāṇitaṃ madhu śarkarā / yāvajjīvikaṃ mūlabhaiṣajyaṃ
            gaṇḍabhaiṣajyaṃ <span class="it">patrabhaiṣajyaṃ</span> puṣpabhaiṣajyaṃ phalabhaiṣajyaṃ paṃca jatūni pañca kṣārāḥ pañca lavaṇāni pañca kaṣāyāḥ
            /</p>
         
         
         <p>tatra mūlabhaiṣajyaṃ mustaṃ vaco haridrārdrakam ativiṣā iti / yad vā punar anyad api
            mūlabhaiṣajyārthāya spharati nāmiṣārthāya / gaṇḍabhaiṣajyam* / candanaṃ cavikā padmakā
            devadāru guḍūcī dāruharidrā iti / yad vā punar anyad api gaṇḍabhaiṣajyārthāya spharati
            nāmiṣārthāya / patrabhaiṣajyam* / paṭolapatraṃ vāśikapatraṃ nimbapatraṃ kośātakīpatraṃ
            saptaparṇapatram iti / yad vā punar anyad api patrabhaiṣajyārthāya spharati nāmiṣārthāya
            / puṣpabhaiṣajyam* / pañca puṣpāṇi / vāśikapuṣpaṃ nimbapuṣpaṃ dhātukīpuṣpaṃ śaṭipuṣpaṃ
            {MS <span class="it">śikapuṣpaṃ nāgāpuṣpaṃ /</span>} padmakesaram iti / yad vā punar anyad api <span class="it">puṣpa</span>bhaiṣajyārthāya spharati nāmiṣārthāya / phalabhaiṣajyam* / harītakīm āmalakaṃ vibhītakaṃ
            maricaṃ pippalī iti / yad vā punar anyad api phalabhaiṣajyārthāya spharati nāmiṣārthāya
            / pañca jatūni / hiṅguḥ sarjarasaḥ takas {MS <span class="it">tapa</span>} takakarṇī tadāgataś ca / tatra hiṅguḥ hiṅguvṛkṣasya (<span class="bold">MSV I iv</span>) niryāsaḥ / sarjarasaḥ sālavṛkṣasya niryāsaḥ / tako lākṣās takakarṇī sikthaṃ tad
            āgatas tad anyeṣāṃ vṛkṣāṇāṃ niryāsaḥ / pañca kṣārāḥ katame / yavakṣāraḥ yāvaśūkakṣāraḥ
            sarjikākṣāras tilakṣāro vāsakākṣāraś ca / pañca lavaṇāni katamāni / saindhavaṃ viḍaṃ
            sauvarcalaṃ romakaṃ sāmudrakam* / pañca kaṣāyāḥ katame / āmrakaṣāyo nimbakaṣāyo jambūkaṣāyaḥ
            <span class="it">śirīṣakaṣāyaḥ</span> kośambakaṣāyaś ca /</p>
         
         
         <p>tatra yac ca kālikaṃ yac ca yāmikaṃ yac ca sāptāhikaṃ yac ca yāvajjīvikaṃ tac cet
            kālikaṃ saṃsṛṣṭaṃ bhavati kāle paribhoktavyaṃ kālātikrāntaṃ na paribhoktavyam* / yac
            ca yāmikaṃ yac ca sāptāhikaṃ yac ca yāvajjīvikaṃ tac ced yāmikaṃ saṃsṛṣṭaṃ bhavati
            yāme paribhoktavaṃ yāmātikrāntaṃ na paribhoktavyam* / yac ca sāptāhikaṃ yac ca yāvajjīvikaṃ
            tac cet sāptāhikaṃ saṃsṛṣṭaṃ bhavati saptāhe paribhoktavyaṃ saptāhātikrāntaṃ na paribhoktavyam*
            / yāvajjīvikaṃ yāvajjīvikam adhiṣṭhāya paribhoktavyam* / evaṃ ca punar adhiṣṭheyam*
            / hastau prakṣālya pratigrāhayitvā bhikṣūṇāṃ purataḥ sthitvā idaṃ syād vacanīyam*
            / (<span class="bold">MSV I v</span>) samanvāharāyuṣman* / aham evaṃnāmā idaṃ bhaiṣajyaṃ yāvajjīvikam adhiti<span class="it">ṣṭhāmi / teṣām arthā</span>ya sabrahmacāriṇāṃ ca evaṃ dvir api trir api / yathā yāvajjīvikam adhiṣṭhitam evaṃ
            yāmikaṃ sāptāhikaṃ vādhiṣṭheyam* /</p>
         
         
         <p>śrāvastyāṃ nidānam* / athānyatamasya bhikṣor vāyvābādhikaṃ glānyam utpannam* / sa
            vaidyasakāśam upasaṃkrāntaḥ / <span class="it">upasaṃkramya kathayati / vāyvābādhikaṃ</span> (<span class="bold">92v1 = GBM 6.767</span>) glānyam utpannaṃ bhaiṣajyaṃ vyapadiśeti / sa kathayati / ārya vasāṃ sevasva svāsthyaṃ
            te bhaviṣyatīti / bhikṣur āha / bhadramukha kim ahaṃ puruṣādaḥ / sa kathayati / bhikṣo
            / idaṃ te bhaiṣajyaṃ na śakyam anyathā svasthena bhavitum iti / etat prakaraṇaṃ bhikṣavo
            bhagavata ārocayanti / bhagavān āha / yadi vaidyaḥ kathayati / idaṃ te bhikṣor bhaiṣajyaṃ
            na śakyam anyathā svasthena bhavitum iti sevitavyā vaseti / bhikṣavo na jānate / tair
            vaidyaḥ pṛṣṭaḥ / sa kathayati / ārya yuṣmākam eva śāstā sarvajñas tam eva gatvā pṛccheti
            / etat prakaraṇaṃ bhikṣavo bhagavata ārocayanti / bhagavān āha / pañca vasāḥ prasevitavyāḥ
            / katamāḥ pañca / matsyavasā śuśukāvasā śuśumāravasā rikṣavasā sūkaravasā ca / itīmāḥ
            pañca vasāḥ / akāle pakvā akāle parisrutā akāle pratigrāhitā akāle 'dhiṣṭhitā na paribhoktavyāḥ
            / kāle pakvā akāle parisrutā akāle pratigrāhitā akāle 'dhiṣṭhitā na paribhoktavyāḥ
            / kāle pakvāḥ kāle parisrutā akāle pratigrāhitā akāle 'dhiṣṭhitā na paribhoktavyāḥ
            / kāle pakvāḥ kāle parisrutāḥ kāle pratigrāhitāḥ kāle 'dhiṣṭhitās tailaparibhogena
            saptāhaṃ paribhoktavyā iti / tatas tena bhikṣuṇā vasā paribhuktā / svasthaḥ saṃvṛttaḥ
            / (<span class="bold">MSV I vi</span>) tena svasthībhūto 'smīty anyāvaśiṣṭā vasā choritā / yāvad aparasya bhikṣos tādṛśam
            eva glānyam utpannam* / so 'pi vaidyasakāśaṃ gatvā kathayati / bhadramukha mamaivaṃvidhaṃ
            glānyam utpannaṃ bhaiṣajyaṃ vyapadiśeti / tasyāpi tena vasā samādiṣṭā / sa tasya bhikṣoḥ
            sakāśaṃ gataḥ / sa kathayati / āyuṣmaṃs tvayā vasopayuktā mamāpi vaidyena vasā vyapadiṣṭā
            / asti kācid avaśiṣṭā vaseti / sa kathayati / āsīt sā tu mayā choritā / na śobhanaṃ
            kṛtam* / etat prakaraṇaṃ bhikṣavo bhagavata ārocayanti / bhagavān āha / na hi bhikṣuṇopayuktaśeṣā
            vasā chorayitavyā / vasādhārakasyāhaṃ bhikṣor āsamudācārikān dharmān prajñapayiṣyāmi
            / vasādhārakeṇa
            bhikṣuṇopayuktaśeṣā vasā yācitāny asya bhikṣor dātavyā / noced glānakalpikaśālāyāṃ
            sthāpayitavyā / yo 'rthī bhaviṣyati sa grahīṣyatīti / vasādhārako bhikṣur yathāprajñaptān
            āsamudācārikān dharmān na samādāya vartate sātisāro bhavati /</p>
         
         
         <p>bhagavān śrāvastyāṃ viharati jetavane 'nāthapiṇḍadasyārāme / tena khalu samayenānyatamasya
            bhikṣoḥ kacchūrogaḥ samutpannaḥ / sa vaidyasakāśam upasaṃkrāntaḥ / bhadramukha me
            kacchūrogaḥ samutpanno bhaiṣajyaṃ vyapadiśeti / sa kathayati / ārya kaṣāyaṃ sevasva
            / svāsthyaṃ te bhaviṣyati / bhadramukha kim ahaṃ kāmabhogī / sa kathayati / idaṃ te
            bhikṣor bhaiṣajyam* / na śakyam anyathā svasthena bhavitum* / etat prakaraṇaṃ bhikṣavo
            bhagavata ārocayanti / pūrvavad yāvac chāstā te (<span class="bold">MSV I vii</span>) <span class="it">sarvajñaḥ / tam eva gatvā pṛccheti / etat prakaraṇaṃ bhikṣavo bhagavata ārocayanti
               / bhagavān āha / pañca</span> (<span class="bold">fol. 93r1 = GBM 6.1055</span>) kaṣāyāḥ / āmrakaṣāyāḥ pūrvavat* / tena bhikṣuṇā kaṣāyaṃ kalpīkṛtya gātraṃ ghṛṣṭam*
            / ekadhanībhūtam* / bhagavān āha / cūrṇaḥ kartavyaḥ / bhikṣavaḥ ārdram eva cūrṇayanti
            / piṇḍī<span class="it">bhūtaḥ / bhagavān āha / śoṣayitavyaḥ / te ātape śoṣayanti / nirvīryaṃ bhavati / bhagavān
               āha /</span> nātape śoṣayitavyaḥ / te chāyāyāṃ śoṣayanti / tathāpi pūyyati / bhagavān āha / chāyātape
            śoṣayitavya iti / bhikṣavaḥ kaṣāyeṇa gātraṃ mrakṣayitvā snānti / kaṣāyakṛtyaṃ na <span class="it">kurvanti / bhagavān āha / yāvad hastaparāmarśaṃ śodhayitavyam* / atha</span> kaṣāyaṃ datvā snātavyam* / kaṣāyakṛtyaṃ karotīti {MS <span class="it">nākariṣyatīti</span>} / bhikṣoḥ kaṣāyeṇa rogo vyupaśāntaḥ / tenāvaśiṣṭaḥ kaṣāyaḥ choritaḥ / yāvad aparasya
            bhikṣos tādṛśa eva rogaḥ prādu<span class="it">rbhūtaḥ / sa vaidyasakāśaṃ gataḥ / pūrvavat*</span> / sa mayā choritaḥ / na śobhanaṃ kṛtam* / etat prakaraṇaṃ bhikṣavo bhagavata ārocayanti
            / bhagavān āha / kaṣāyadhārakasyāhaṃ bhikṣor āsamudācārikān dharmān prajñapayiṣyāmi
            / <span class="it">kaṣāyadhārakeṇa bhikṣuṇā</span> (<span class="bold">MSV I viii</span>)<span class="it"> upayuktaśeṣaḥ kaṣāyo yo</span> bhikṣur arthī tasya dātavyaḥ / glānakalpikaśālāyāṃ vā sthāpayitavyaḥ / kaṣāyadhārako
            bhikṣur yathāprajñaptān āsamudācārikān dharmān na samādāya vartate sātisāro <span class="it">bhavati /</span></p>
         
         
         <p><span class="it">śrāvastyāṃ nidānam* / tena khalu samayenānyatama</span>sya bhikṣor akṣirogaḥ prādurbhūtaḥ / sa vaidyasakāśam upasaṃkrāntaḥ / bhadramukha
            akṣirogo me prādurbhūtaḥ / bhaiṣajyaṃ vyapadiśeti / sa kathayati / ārya añjanaṃ pratisevasva
            / svāsthyaṃ te bha<span class="it">viṣyati / bhadramukha kiṃ vayaṃ kāmabhoginaḥ / ārya idaṃ te bhaiṣajyam* / na śakyam
               anyathā svasthe</span>na bhavitum* / etat prakaraṇaṃ bhikṣavo bhagavata ārocayanti / bhagavān āha / vaidyopadeśenāñjanaṃ
            sevitavyam* / te na jānanti / tair vaidyaḥ pṛṣṭaḥ / sa katha<span class="it">yati / ārya śāstā te sarvajñaḥ / tam eva gatvā pṛccheti / etat prakaraṇaṃ bhikṣavo
               bhagavata ārocayanti / bhagavān āha /</span> pañcāñjanāni / puṣpāñjanaṃ rasāñjanaṃ cūrṇāñjanaṃ guṭikāñjanaṃ sauvīrakāñjanam* /
            tena sevitam* / svasthībhūtaḥ / tenāvaśiṣṭam añjanaṃ yatra tatra vā <span class="it">sthāpitaṃ vinaṣṭam* / yāvad aparasya bhikṣor akṣirogaḥ prādurbhūtaḥ / sa tat</span>sakāśam upasaṃkrāntaḥ / āyuṣman mamāpy akṣirogaḥ prādurbhūtaḥ / asti tava kiñcid añjanam
            avaśiṣṭam* / sa samanveṣa<span class="it">yati / na labhate / sa kathayati / āyuṣman añjanam</span> (<span class="bold">MSV I ix</span>) <span class="it">āsīt* / idānīṃ tu na labhyate / etat prakaraṇaṃ bhikṣavo bhagavata ārocayanti</span> / bhagavān āha / na bhikṣuṇā añjanaṃ yatra vā tatra vā sthāpayitavyam* / añjanadhārakasyāhaṃ
            bhikṣor āsamudācārikān <span class="it">dharmān prajñapayiṣyāmi / añjanadhārakair bhikṣubhir añjanāni evam evaṃ sthāpayitavyāni
               / puṣpāñjanaṃ pātre</span> (<span class="bold">fol. 93v1 = GBM 6.1056)</span> rasāñjanaṃ samudgake sthāpayitavyam* / cūrṇāñjanaṃ guṭikāñjanaṃ sauvīrakaṃ ca puṭikāṃ
            baddhvā nāgadantake sthāpa<span class="it">yitavyam* / añjanadhārakasya bhikṣor āsamudācārikā dharmā mayā prajñaptāḥ / etān na
               samādāya</span> sthāpayati sātisāro bhavati /</p>
         
         
         <p>śrāvastyāṃ nidānam* / āyuṣmān saikata unmattaḥ kṣiptacittas tena tenāhiṇḍate / sa
            brāhmaṇagṛha<span class="it">patis taṃ dṛṣṭvā āha / eṣa āyuṣmān kasya putraḥ / apare āhuḥ / amukasya gṛhapateḥ
               / te kathayanti / śākyaputrīyaśramaṇā anāthā a</span>py apravrajitāḥ / yadi na pravrajito 'bhaviṣyat* jñātibhir asya cikitsā kṛtābhaviṣyat*
            / etat prakaraṇaṃ bhikṣavo bhagavata ārocayanti / bhaga<span class="it">vān āha / evaṃ sati bhikṣavaḥ saikatasya bhikṣor glānyanirūpaṇāya praṣṭavyam* / atha
               te vaidyasakāśam upasaṃkrāntāḥ / bhadramukha asyaivam evaṃ</span> ca glānyam* / bhaiṣajyaṃ vyapadiśa / ārya āmamāṃsaṃ paribhuñjatu / svastho bhaviṣyati
            / bhadramukha kim asau puruṣādaḥ / ārya na śakyam anyathā svasthena bhavitum* / etat
            prakara<span class="it">ṇaṃ bhikṣavo bhagavata ārocayanti /</span> (<span class="bold">MSV I x</span>) <span class="it">bhagavān āha / yady evaṃ bhaiṣajyaṃ sevitavyam* / na śakyam anyathā svasthena bhavitum*
               / māṃsaṃ dātavyam* / bhikṣavas tathā</span> evānuprayacchanti / na khādati / bhagavān āha / akṣiṇī paṭṭakena baddhvā dātavyam*
            / tair dattam* / atiśīghraṃ paṭṭako muktaḥ / tena hastau liptau dṛṣṭau / tena vāntam*
            / bhagavān āha / <span class="it">sadyo na moktavyaḥ / atha cet* sadyo moktavyas tadā tasya hastau tadagrataḥ suśuddhe
               pā</span>nīye sthāpayitvā paścāt* paṭṭako moktavyaḥ / sa svasthībhūtaḥ / tasya sa eva dohadaḥ
            saṃvṛttaḥ / etat prakaraṇaṃ bhikṣavo bhagavata ārocayanti / bhagavān āha / yadā svasthī<span class="it">bhūtas tadā evaṃ śikṣāṃ samādāya</span> tat samavasthānam ācaritavyam* / adhyācarati sātisāro bhavati /</p>
         
         
         <p>rājagṛhe nidānam* / āyuṣmān pilindavatso yataḥ pravrajito bahvābādhaḥ / sa bhikṣubhir
            ucyate / <span class="it">sthavira evaṃ te ābādhaḥ / sa kathayati / āyuṣmantaḥ satatam ahaṃ bahvābādhaḥ / niryāṇaprakaraṇaṃ
               nāsti / te kathayanti / sthavira purā kiṃ dhṛtam* / sa kathayati /</span> bhaiṣajyaṃ kacchapuṭam* / idānīṃ kiṃ na dhārayasi / bhagavatā nānujñātam* / etat
            prakaraṇaṃ bhikṣavo bhagavata ārocayanti / bhagavān āha / <span class="it">evaṃ saty anujñātam*</span> / bhikṣūṇāṃ bhaiṣajyaṃ kacchapuṭaṃ dhārayitavyam* / <span class="it">bhikṣūṇāṃ mūlapuṣpagaṇḍaphalabhaiṣajyāni dhārayitavyāni / te sarva</span>tra bhaiṣajyāni kacchapuṭe na dāpayanti / bhagavān āha / phalabhaiṣajyāni kacchapuṭe
            sthāpayitavyāni / mūlapuṣpagaṇḍabhaiṣajyāni (<span class="bold">MSV I xi</span>) varaṇḍikāṃ baddhvā nāgadantake sthā<span class="it">payitavyāni / bhagavān āha / kāle kāle śoṣayita</span>vyāni / te ātape śoṣayanti / nirvīryaṃ bhavati / bhagavān āha / nātape śoṣayitavyam*
            / chāyāyāṃ śoṣayanti / tathāpi pūyyati / bhagavān āha <span class="it">/ chāyātape śoṣa</span>yitavyam* / {the following first two lines of fol. 94r have not been transliterated
            by Dutt} te praviṣajitvā gacchanti / vātavarṣam āgacchati na praveśayanti / bhagavān
            āha // praveśayitavyaṃ / uktaṃ bhagavatā praveśayitavyam iti / te na jānanti kena
            praveśayitavyam iti / bhagavān āha / ā .. .. .. .. .. .. .. .. .. + + + + + + + +
            na bhavati / śrāmaṇerakena / śrāmaṇerako na bhavati svayam eva praveśayitavyaṃ / miśrībhavanti
            / bhikṣavaḥ saṃpṛṣṭā iti kṛtvā na paribhuṃjanti / bhagavān āha / vicīya vicīya paribhoktavyaṃ
            nātra kaukṛtyaṃ karaṇīyam* //</p>
         
         
         <p>śrāva<span class="it">styāṃ nidānam* / yasmād āyuṣm</span>ān (<span class="bold">fol. 94r3 = GBM 6.769</span>) revato yatra kvacana kāṃkṣī tasya kāṃkṣārevataḥ kāṃkṣārevata iti saṃjñā saṃvṛttā
            / sa pūrvāhṇe nivāsya pātracīvaram ādāya śrāvastīṃ piṇḍāya praviṣṭaḥ / so 'nupūrveṇa
            guḍaśālāṃ gato yāvat paśyati kaṇena guḍaṃ badhyamānam* / sa kathayati / <span class="it">bhavanto mā kaṇena guḍaṃ</span> bandhata / ārya asti kiṃcid anyaṃ bandhaṃ jānāsi / nāham anyaṃ bandhaṃ jānāmi / api
            tu vayam akāle paribhuṃjāmaḥ / ārya kāle vākāle vā paribhuñja / eṣo 'sya bandho 'nyathā
            bandhaṃ na gacchati / apareṇa samayena saṃ<span class="it">ghasya guḍakhādanīyaṃ</span> saṃpannam* / sa na khādati / tasya sārdhaṃvihāryantevāsikāḥ kathayanti / ārya saṃghasya
            guḍakhādanīyaṃ saṃpannaṃ paribhuñja / sa kathayati / bhadramukhāḥ sāmiṣam etat* /
            te 'pi na bhuñjate / anyair bhikṣubhir ucyante / āyuṣmantaḥ <span class="it">saṃghasya guḍakhādanī</span>yaṃ saṃpannaṃ kiṃ na paribhuñjata / te kathayanti / upādhyāyaḥ kathayati sāmiṣam etat*
            / tair api na paribhuktam* / mahāparivāraḥ saḥ / <span class="it">tair na paribhuktam iti</span> yadbhūyasā sarvasaṃghena na paribhuktam* / etat prakaraṇaṃ bhikṣavo bhagavata (<span class="bold">MSV I xii</span>) āro<span class="it">cayanti bhagavān āha</span> / na labhyante nāmiṣeṇāmiṣakṛtyaṃ kartum* / āgārapariśuddham iti kṛtvā paribhoktavyaṃ
            nātra kaukṛtyaṃ karaṇīyam* /</p>
         
         
         <p>śrāvastyāṃ nidānam* / athāyuṣmān revataḥ pūrvāhṇe nivāsya pātracīvaram ādāya śrāva<span class="it">styāṃ piṇḍāya praviṣṭaḥ / so 'nupūrveṇa vīthīṃ</span> gataḥ / tena gāṃdhiko dṛṣṭaḥ saktuṃ spṛṣṭvā guḍaṃ spṛśati / sa kathayati / bhadramukha
            mā saktuṃ spṛṣṭvā guḍaṃ spṛśa / asmābhir akāle paribhoktavyam* / sa kathayati / ārya
            ko mama muhur muhur hastaśaucaṃ dadāti / apareṇa samaye<span class="it">na saṃghasya guḍakhādanīyaṃ</span> saṃpannam* / sa na paribhuñjati / sārdhaṃvihāryantevāsinaḥ kathayanti / ārya saṃghasya
            guḍakhādanīyaṃ saṃpannaṃ kiṃ na khādasi / sa kathayati / bhadramukhāḥ sāmiṣam etat*
            / tair api na paribhuktam* / te bhikṣubhir ucyante / āyuṣmantaḥ saṃghasya guḍa<span class="it">khādanīyaṃ saṃpannam* / kiṃ na paribhuñjata</span> / te kathayanti / upādhyāyaḥ <span class="it">kathaya</span>ti sāmiṣam etat* / tair api na paribhuktam* / mahāparivāraḥ saḥ / tair na paribhuktam
            iti yadbhūyasā sarvasaṃghena na paribhuktam* / etat prakaraṇaṃ bhikṣavo bhagavata
            ārocayanti / bhagavān āha / na labhyante <span class="it">nāmiṣeṇāmiṣakṛtyaṃ kartum* / āgāra</span>pariśuddham (<span class="bold">fol. 94v1 = GBM 6.768</span>) iti kṛtvā paribhoktavyam* / nātra kaukṛtyaṃ karaṇīyam* /</p>
         
         
         <p>(<span class="bold">MSV I xiii</span>) śrāvastyāṃ nidānam* / āyuṣmataḥ śāriputrasya vāyvābādhikaṃ glānyam utpannam* / āyuṣmān
            mahāmaudgalyāyanaḥ saṃlakṣayati / bahuśo mayā āyuṣmataḥ <span class="it">śāriputrasya paricaryā</span> kṛtā na tu kadācid vaidyaḥ pṛṣṭaḥ / yanv aham idānīṃ vaidyaṃ pṛccheyam* / sa vaidyasakāśam
            upasaṃkrāntaḥ / bhadramukha āyuṣmataḥ śāriputrasyedaṃ cedaṃ ca glānyam utpannaṃ tasyānulomikabhaiṣajyam
            upadiśeti / sa kathayati / ārya <span class="it">lavaṇaṃ sauvīrakaṃ bhaiṣajyaṃ</span> bhaviṣyatīti / tena sauvīrakaṃ samudānītam* / lavaṇaṃ nāsti / sa lavaṇaṃ paryeṣitum
            ārabdhaḥ / āyuṣmatā pilindavatsenoktaḥ / asti āyuṣman mama śṛṅgāpuṭaṃ lavaṇaṃ yāvajjīvam
            adhiṣṭhitam* / yadi bhagavān anujānīte dadāmīti śāriputreṇa śrutam* / sa kathayati
            / mama mānasa āyuṣmān mahāmaudgalyāyana evaṃ bhavati / na labhyaṃ kālikena yāvajjīvikaṃ
            paribhoktum* / etat prakaraṇam āyuṣmān mahāmaudgalyāyano bhagavata ārocayati / bhagavān
            āha / na labhyaṃ maudga<span class="it">lyāyana</span> yac ca kālikaṃ yac ca yāmikaṃ yac ca sāptāhikaṃ yac ca yāvajjīvikam adhiṣṭhitam*
            / tatra maudgalyāyana yac ca yāmikaṃ yac ca sāptāhikaṃ yac ca yāvajjīvikaṃ tac cet
            kālikena saṃsṛṣṭaṃ bhavati kālikasaṃsṛṣṭam iti kṛtvā kāle paribhoktavyaṃ kālātikrāntaṃ
            na paribhoktavyam* / yac ca <span class="it">yāmikaṃ yac ca sāptāhikaṃ</span> yac ca yāvajjīvikaṃ tac ca yāmikena saṃsṛṣṭam iti kṛtvā yāmaṃ paribhoktavyaṃ yāmātikrāntaṃ
            (<span class="bold">MSV I xiv</span>) na paribhoktavyam* / yac ca sāptāhikaṃ yac ca yāvajjīvikaṃ tac cet sāptāhikena saṃsṛṣṭaṃ
            bhavati sāptāhikasaṃsṛṣṭam iti kṛtvā sāptā<span class="it">haṃ paribhoktavyaṃ saptāhāti</span>krāntaṃ na paribhoktavyam* {MS adds <span class="it">saptāhasyātyayān na paribhoktavyam*</span>} / yan nu yāvajjīvikaṃ tad yāvajjīvikaṃ paribhoktavyam* / anyathā paribhuñjati sātisāro
            bhavati /</p>
         
         
         <p>uddānam* /</p>
         
         
         <p>mahāseno māṃsamarśo vātavyādhiś ca pūrṇakaḥ /</p>
         
         
         <p>..... //</p>
         
         
         <p>buddho bhagavān kāśīṣu janapadeṣu cārikāṃ caran vārāṇasīm anuprāptaḥ / vārāṇasyāṃ
            viharati ṛṣivadane mṛgadāve / vārāṇasyāṃ mahāseno nāma gṛhapatiḥ prativasati āḍhyo
            mahādhano mahābhogaḥ / tasya <span class="it">patnī mahāsenā nāma / sa</span> sapatnīkaḥ śrāddho bhadraḥ kalyāṇāśayaḥ / tena srutam* / bhagavān kāśīṣu janapadeṣu
            cārikāṃ caran vārāṇasīm anuprāptaḥ / vārāṇasyāṃ viharati ṛṣivadane mṛgadāve iti /
            śrutvā ca punar apy etad abhavat* / bahuśo mayā bhagavān antargṛhe <span class="it">upanimantrito na</span> tv eva sarvopakaraṇaiḥ pravāritaḥ / yanv aham etarhi bhagavantaṃ traimāsīṃ sarvopakaraṇaiḥ
            pravārayeyam iti viditvā yena bhagavāṃs tenopasaṃkrāntaḥ / upasaṃkramya bhagavataḥ
            pādau śirasā vanditvā ekānte niṣaṇṇaḥ /</p>
         
         
         <p><span class="bold">[folios 95 to 140 are missing]</span></p>
         
         
         <p>(<span class="bold">fol. 141r3 = GBM 6.950; MSV I A</span>) adrākṣīd bhagavān dūrād eva nīlanīlāṃ vanarājim* / dṛṣṭvā ca punar vajrapāṇiṃ yakṣam
            āmantrayate / paśyasi <span class="it">tvaṃ vajrapāṇe nīlanīlām etāṃ vanarājim* / paśyāmi bhadanta / eṣa vajrapāṇe kāśmīrama</span>ṇḍalam* / mama varṣaśataparinirvṛtasya mādhyandino nāma bhikṣur bhaviṣyaty ānandasya
            bhikṣoḥ sārdhaṃvihārī / sa huluṭaṃ duṣṭanāgaṃ vi<span class="it">neṣyati / atha paryaṅkaṃ baddhvā samagre kāśmī</span>ramaṇḍale śāsanaṃ praveśayiṣyati / vipaśyanānukūlānāṃ śayanāsanaṃ yaduta kāśmīramaṇḍalam*
            /</p>
         
         
         <p>ṣaṣṭigrāmasahasrā<span class="it">ṇi ṣaṣṭigrāmaśatāni ca /
               ṣaṣṭir grāmās trayo grāmā hy etat kā</span>śmīramaṇḍalam* /</p>
         
         
         <p>bhraṣṭālāyām ṛṣir vinītaḥ āpannakaś ca yakṣaḥ saparivāraḥ / kanthāyāṃ yakṣiṇī saparivārā
            vinītā / dhānyapu<span class="it">ram anuprāptaḥ / dhānyapure senarājaḥ paramasatyeṣu prati</span>ṣṭhāpitaḥ / naitarīm anuprāptaḥ / naitaryām anyatamaḥ kumbhakāraḥ / so 'tīva śilpamadamattaḥ
            / śuṣkāṇi bhājanāni cakrād avatārayati / <span class="it">bhagavāṃs tasya vinayakālaṃ jñātvā kumbhakāraveṣaṃ gṛhītvā tena sārdhaṃ</span> jalpaṃ kartum ārabdhaḥ / tvaṃ kīdṛśāni bhājanāni cakrād avatārayasi / sa kathayati
            / śuṣkāṇi / aham api śuṣkāṇy avatārayāmi / samas tvaṃ mayā / kim e<span class="it">tad bhaṅgureṇa / ahaṃ dantamayāny api avatārayāmi / tvaṃ mattaḥ kuśalataro 'si / na
               kevalaṃ dantamayāni suvarṇaraupyavaiḍū</span>ryasphaṭikamayāny api / so 'bhiprasannaḥ / tato bhagavatā kumbhakāraveṣam (<span class="bold">MSV I B</span>) antardhāpya svaveṣeṇa sthitvā saparijanaḥ satyeṣu pratiṣṭhāpitaḥ / śādvalā<span class="it">m anuprāptaḥ / śādvalāyāṃ mahāyakṣaparivāraḥ śaraṇagamanaśikṣāpadeṣu pra</span>tiṣṭhāpitaḥ pālitakoṭo nāgapālakaś ca / <span class="it">nandi</span>vardhanam anuprāptaḥ / nandivardhane bhavadevo rājā saparivāraḥ satyeṣu prati<span class="it">ṣṭhāpitaḥ sasaptamātaṅgaputro bhūpayakṣaś ca / tatrāśvakapunarvasukau</span> (<span class="bold">fol. 141v1 = GBM 6.951</span>) nāgayonāv upapannau / dvādaśānāṃ varṣāṇām a<span class="it">tyayāt kṣubdhau</span> / tāv evam āhatuḥ / nāvayor bhagavatā dharmo deśito yenāvāṃ vinipatitau nāgayo<span class="it">nau jātau / kathaṃ vayam asya deśanāṃ jñāsyāmaḥ / bhagavata etad abhavat* / tayor
               mahā</span>nubhāvaḥ / sthānam etad vidyate yat parinirvṛtasya me śāsanaṃ bhasma kariṣyata iti
            viditvā yenāśvakapunarvasukayor bhavanaṃ tenopasaṃkrāntaḥ / upasaṃkramyā<span class="it">śvakapunarvasukābhyāṃ catuṣpadiko dharmaparyāyo deśitaḥ / etasya</span> vyākhyāṃ jñāsyatha / ke vayaṃ saddharmasya jñātāra iti viditvā tatraiva nimagnau
            / tayor etad abhavat* / deśito 'smākaṃ bhagavatā dharmaḥ / asmābhis tu na vijñāta
            i<span class="it">ti / bhagavatā tasminn eva pradeśo pratimaikā dattā / aśvakapunarvasukau tatra</span> punar nimajjataḥ / adyāpi bhagavāṃs tiṣṭhatīti tasminn eva pradeśe
            / bhagavatā nālī udaryā ca yakṣiṇī vinītā / kuntīnagaram anuprāptaḥ / kuntīnagare
            <span class="it">kuntī yakṣiṇī iti khyātā krodhānvitā caṇḍā ca prativasati / kuntīnagarasya brāhmaṇa</span>gṛhapatīnāṃ jātāni jātāny a<span class="it">patyāni bha</span>kṣayati / aśrauṣuḥ kauntīnāgarā brāhmaṇagṛhapatayo bhagavān kuntīnagaram anuprāptaḥ
            / <span class="it">tasmin</span> pradeśe tiṣṭhatī<span class="it">ti śrutvā te sannipatitāḥ kuntīnagarān nirgatāḥ /</span> (<span class="bold">MSV I 1</span>)<span class="it"> yena bhagavāṃ</span>s tenopasaṃkrāntāḥ / upasaṃkramya bhagavataḥ pādau śirasā vanditvaikānte niṣaṇṇāḥ
            / ekāntaniṣaṇṇānāṃ kauntīnāgarāṇāṃ brāhmaṇagṛhapatīnāṃ bhagavān* dharmyayā <span class="it">kathayā pūrvavad yāvat saṃpraharṣya tūṣṇīm* / atha śrāddhā brāhmaṇagṛhapataya u</span>tthāyāsanād ekāṃsam uttarāsaṃgaṃ kṛtvā yena bhagavāṃs tenāñjaliṃ praṇamya bhagavantam
            idam avocan* / adhivāsayatv asmākaṃ bhagavān* śvo 'ntargṛhe bhaktena <span class="it">sārdhaṃ bhikṣusaṃgheneti / atha bhagavantaṃ bhuktavantaṃ dhautahastam apanītapātraṃ
               niṣaṇṇaṃ viditvā</span> sauvarṇaṃ bhṛṅgāraṃ gṛhītvā bhagavataḥ purataḥ sthitvā yācamāna evaṃ cāha / bhagavatā
            te te duṣṭanāgā duṣṭayakṣā <span class="it">vinītāḥ / iyaṃ bhadanta kuntī yakṣiṇī asmākaṃ dīrgharātram asapatnānāṃ sapatnī adrugdhānāṃ</span> drogdhrī jātāni jātāny apatyāni harati / aho vata bhagavān kuntīṃ yakṣiṇīṃ vinayed
            anukampām upādāyeti / tena khalu sama<span class="it">yena kuntī yakṣiṇī tasyām eva parṣadi sanniṣaṇṇābhūt* sannipatitā / tatra bhagavān
               yakṣīṇīm āmantrayate</span> / śrutaṃ te kunti / śrutaṃ me bhagavan* / śrutaṃ te kunti / śrutaṃ me sugata / virama
            tvam asmāt pāpakād asaddharmāt* / samayenāhaṃ bhadanta (<span class="bold">fol. 142r1 = GBM 6.952</span>) viraṃsyāmi yady ete mamārthāya vihāraṃ kārayanti / tatra bhagavān kauntīnāgarān
            brāhmaṇagṛhapatīn āmantrayate / <span class="it">śrutaṃ</span> vo brāḥmaṇagṛhapatayaḥ / śrutaṃ bhagavan* / kathaṃ vo 'tra bhavati / kariṣyāmo bhagavan*
            / atha bhagavān kuntīṃ yakṣīṇīṃ saparivārāṃ vinīya prakrāntaḥ / bhagavān kharjūrikām
            anuprāptaḥ / khajūrikāyāṃ bāladārakān pāṃsustūpakaiḥ krīḍato 'drākṣīt* / <span class="it">bhagavān</span> bāladārakān pāṃsustūpakaiḥ krīḍato dṛṣṭvā ca (<span class="bold">MSV I 2</span>) punar vajrapāṇiṃ yakṣam āmantrayate / paśyasi tvaṃ vajrapāṇe bāladārakān pāṃsustūpakaiḥ
            krīḍataḥ / evaṃ bhadanta / eṣa caturvarṣaśataparinirvṛtasya mama vajrapāṇe <span class="it">kuśanavaṃśyaḥ</span> kaniṣko nāma rājā bhaviṣyati / so 'smin pradeśe stūpaṃ pratiṣṭhāpayati / tasya kaniṣkastūpa
            iti saṃjñā bhaviṣyati / mayi ca parinirvṛte buddhakāryaṃ kariṣyati /</p>
         
         
         <p>tato bhagavān yāvac cāpalālasya bhavanaṃ yāvac ca rohitakam atrāntare saptasaptatiprāṇiśatasahasrāṇi
            vinīya rohitakam āgatya vihāraṃ praviśya pratisaṃlīnaḥ / bhagavān sāyāhne pratisaṃlayanād
            vyutthāyāyuṣmantam ānandam āmantrayate / āgamayānanda yenādirājyam iti /</p>
         
         
         <p>athāyuṣmān ānando bhagavantam idam avocat* / pūrvaṃ bhadanta bhagavān evam āha / uttarāpathe
            <span class="it">nāgarājam apalālaṃ vi</span>neṣyāmaḥ / pañcānuśaṃsā uttarāpatheneti / atha ca punar bhagavān āha / āgamayānanda
            yenādirājyam iti / tat katham* / bhagavān āha / gato 'ham ānanda vajrapāṇisahīya uttarāpatham*
            / vyākṛtaṃ tamasāvanaṃ yāvad* / vyākṛtaṃ vālukāstūpam* / gato 'ham ānanda yāvac ca
            rohitakaṃ yāvac cāpalālasya nāgarājasya bhuvanam* / atrāntare tathāgatena rājñā saptasaptatiprāṇiśatasahasrāṇi
            vinītāni / pañcādīnavā uttarāpathe sthāṇukaṇṭakadrumapāṣāṇaśarkaraś caṇḍakukkuro duṣṭhulasamudācāro
            mātṛgrāmaḥ /</p>
         
         <span class="note"><span class="bold">MSV I 3</span></span>
         
         <p>uddānam* /</p>
         
         
         <p>
            ādirājyaṃ ca bhadrāśvo mathurā otalā ca /<br />
            ārāmavairaṃbhya ayodhyā ca nadī gaṅgā pretā velāmo bhavati paścimaḥ //
            </p>
         
         
         <p>atha bhagavāñ chūraseneṣu janapadeṣu cārikāṃ carann ādirājyam anuprāptaḥ / tatra bhagavān
            āyuṣmantam ānandam āmantrayate / asminn ānanda <span class="it">pradeśe</span> mahāsammato rājā prathamato rājyābhiṣekenābhiṣiktaḥ / abhiṣikto 'yaṃ ca rājñām ādirato
            'syādirājyaḥ ādirājya iti saṃjñā saṃvṛttā /</p>
         
         
         <p>bhadrāśvam anuprāptaḥ / tatra bhagavān āyuṣmantam ānandam āmantrayate / asminn ānanda
            pradeśe rājño mahāsammatasya bhadram aśvaratnaṃ prādurbhūtaṃ yato 'sya bhadrāśvo bhadrāśva
            iti saṃjñā saṃvṛttā /</p>
         
         
         <p>tatra bhagavān āyuṣmantam ānandam āmantrayate / āgamayānanda yena mathurā iti (<span class="bold">fol. 142v1 = GBM 6.953</span>) / evaṃ bhadanta ity āyuṣmān ānando bhagavataḥ pratyaśrauṣīt* / atha bhagavān mathurāṃ
            saṃprasthitaḥ / dūrād eva nīlanīlāṃ <span class="it">bhagavān</span> vanarājiṃ dṛṣṭvā puna<span class="it">r āyuṣmantam ānanda</span>m āmantrayate / paśyasi tvam ānanda etāṃ nīlanīlāṃ vanarājim* / evam bhadanta / eṣa
            ānanda uramuṇḍo nāma parvataḥ / atra mathurāyāṃ naṭo bhaṭaś ca dvau bhrātarau mama
            varṣa<span class="it">śataparinirvṛta</span>sya vihāraṃ pratiṣṭhāpayataḥ / tatas tasya naṭabhaṭika iti saṃjñā bhaviṣyati / agraṃ
            ca bhaviṣyati (<span class="bold">MSV I 4</span>) śamathavipaśyanānukūlānāṃ śayanā<span class="it">sa</span>nānām* / adyānanda mathurāyāṃ gupto nāma gāndhikadārako bhaviṣyati / tasya putraḥ
            upagupto nāma bhaviṣyati <span class="it">alakṣaṇa</span>ko buddhaḥ / sa mama varṣoṣitasya parinirvṛtasya śāsane pravrajya buddhakāryaṃ kariṣyati
            / mādhyandino nāmnā ānandasya bhikṣoḥ sārdhaṃvihārī / sa upaguptaṃ pravrājayiṣyati
            / upaguptaḥ paścimako bhaviṣyati <span class="it">avavādakānām* / vṛkṣa</span>vāṭikāyāṃ guhā bhaviṣyati / dairghyeṇāṣṭādaśahastā / vistāreṇa dvādaśa / ucchrāyeṇa
            sapta / ye ye tasyāvavāde arhatvaṃ sākṣātkariṣyanti te te caturaṅgulamātrāṃ kaṭikāṃ
            tasyāṃ guhāyāṃ prakṣepsyante / <span class="it">yadā sā guhā purṇā</span> bhaviṣyati arhatkaṭikābhis tadā upaguptaḥ parinirvāsyati / parinirvṛtaṃ cainaṃ tābhir
            evārhatkaṭikābhiḥ sametya te dhmāpayiṣyanti / bhikṣavaḥ saṃśayajātāḥ sarvasaṃśayacchettāraṃ
            buddhaṃ bhagavantaṃ paripapracchuḥ / bhadanta bhagavatā āyuṣmān upagupto 'nāgata eva
            bahujanānukampī vyākṛta iti / bhagavān āha / na bhikṣava etarhi yathāsāv atīte 'py
            adhvani bahujanahitāya pratipannas tac chṛṇuta sādhu ca suṣṭhu ca manasi kuruta bhāṣiṣye
            /</p>
         
         
         <p>bhūtapūrvaṃ bhikṣavaḥ asyaiva urumuṇḍasya parvatasya triṣu pārśveṣu pratyekabuddhā
            ṛṣayo markaṭāś ca prativasanti / ekasmin pārśve pañca (<span class="bold">MSV I 5</span>) pratyekabuddhaśatāni dvitīye pañca ṛṣiśatāni tṛtīye pañca markaṭaśatāni / ācaritaṃ
            markaṭayūthapater jātaṃ jātaṃ markaṭaśāvakaṃ praghātayati / tatas tā markaṭyaḥ śāvakaśokābhibhūtāḥ
            parasparaṃ saṃjalpaṃ kartum ārabdhāḥ / śṛṇvantu bhavantyo markaṭyaḥ / ayam asmākaṃ
            yūthapatir jātaṃ jātaṃ śāvakaṃ praghātayati / tad upāyasaṃvidhānaṃ kartavyam* / yā
            asmākaṃ markaṭī āpannasatvā bhavati tayā yūthapater nārocayitavyam iti / yāvad apareṇa
            samayenānyatamā markaṭī āpannasatvā saṃvṛttā / sā tābhiḥ pratigupte pradeśe gopāyitvā
            mūlaphalair upasthāpitā / markaṭaśāvako jātaḥ / so 'pi tābhiḥ pratigupte pradeśe sthāpitaḥ
            poṣitaḥ saṃvardhitaḥ / sa yadā mahān saṃvṛttas tadā tenāsau yūthapatiḥ svayūthāt pracyāvitaḥ
            / urumuṇḍaparvate itaś cāmutaś ca (<span class="bold">fol. 143r1 = GBM 6.954</span>) paribhramitum ārabdhaḥ / tena paribhramatā pratyekabuddhānāṃ śabdaḥ śrutaḥ / sa
            teṣāṃ sakāśaṃ gataḥ / yadā viśvastasaṃvāsaḥ saṃvṛttas {MS <span class="it">smṛtaḥ</span>} tadā teṣāṃ mūlapatrapuṣpaphaladantakāṣṭhair upasaṃhāraṃ karoti / te 'pi tasya pātraśeṣaṃ
            chorayanti / ācaritaṃ teṣāṃ pratyekabuddhānāṃ bhuktvā bhuktvā paryaṅke niṣīdanti /
            so 'pi markaṭas teṣām īryāpathaṃ dṛṣṭvā paryaṅkena niṣīdati / yāvad apareṇa samayena
            teṣāṃ pratyekabuddhānām etad abhavat* / yad asmābhir anena kvāthakāyena prāptavyam*
            / prāptaṃ tad yan nu vayaṃ śāntaṃ nirvāṇadhātuṃ praviśema iti / tatas te jvalanatapanavarṣaṇavidyotanaprātihāryāṇi
            kṛtvā nirupadhiśeṣe nirvāṇadhātau parinirvṛtāḥ / teṣāṃ vyutthānakālaḥ / tasmin (<span class="bold">MSV I 6</span>) nottiṣṭhanti iti / sa markaṭas tān apaśyan dhṛtiṃ na labhate / yāvad asau markaṭo
            guhāṃ praviśya teṣāṃ pratyekabuddhānāṃ cīvarāṇi vikopayitum ārabdhaḥ / yā devatā tasyāṃ
            guhāyām adhyuṣitā tasyā etad abhavat* / mā haivāyaṃ śākhāmṛgaḥ
            pratyekabuddhacīvarāṇi vikopayiṣyatīti dvāraṃ mahatyā śilayā pidhāyāvasthitā / tato
            'sau markaṭaḥ śocitvā klamitvā paridevitvā prakrāntaḥ / urumuṇḍaparvate samantāt parikrāmati
            / <span class="it">ana</span>bhiratitvād dhṛtiṃ na labhamāno 'vahitaśrotro manuṣyaśabdam ākāṃkṣati / tena teṣām
            ṛṣīṇāṃ vākpravyāhāraśabdaḥ śrutaḥ / sa mārgapranaṣṭa ivādhvagas tvaritatvaritaṃ teṣāṃ
            sakāśam upasaṃkrāntaḥ / tena ṛṣayaḥ kaṣṭāni tapāṃsi tapyante / kecid ūrdhvahastakās
            tiṣṭhanti / kecid ekena pādena / kecit pañcatapas tapyante / yadāsau markaṭas taiḥ
            sārdhaṃ viśvastasaṃvāsaḥ saṃvṛttas tadā teṣām ṛṣīṇāṃ mūlapatrapuṣpaphaladantakāṣṭhair
            upasaṃhāraṃ karoti / te 'pi tasya bhaikṣaśeṣaṃ chorayanti / sa teṣām īryāpathaṃ vyākopya
            pratyekabuddheryāpathaṃ deśayati / tatra ye ūrdhvahastakās teṣāṃ hastān adhaḥ kṛtvā
            ricchaṭāśabdaṃ ca kṛtvā purastāt paryaṅkaṃ baddhvāvatiṣṭhate / ye pañcatapas tapyante
            teṣām agniṃ nirvāpya ricchaṭāśabdaṃ kṛtvā purastāt paryaṅkenāvatiṣṭhate / tatas taiḥ
            ṛṣibhir avavādakasyārocitam* / upādhyāya eṣa śākhāmṛgo 'smākaṃ tapovighnaṃ karoti
            / tais tasya vistareṇārocitam* / sa kathayati / bhavantaḥ smṛtimanto hy ete śākhāmṛgā
            bhavanti / nūnam anena īryāpathena ke (<span class="bold">MSV I 7</span>) ṛṣayo 'nena dṛṣṭā bhaviṣyanti / yūyam api yathāsthāpitaṃ paryaṅkaṃ baddhvā niṣīdatha
            / te tathaiva paryaṅkaṃ baddhvā niṣaṇṇāḥ / teṣāṃ pūrvakāni kuśalamūlāny āmukhībhūtāni
            / tair anā<span class="it">cā</span>ryakair anupādhyāyakair jñānena saptatriṃśadbodhipakṣadharmān utpādya pratyekabodhiḥ
            <span class="it">sākṣātkṛta</span>s teṣāṃ markaṭasyāntike dharmānvayaḥ prasāda utpannaḥ / te yāni navaśasyāni (<span class="bold">fol. 143v1 = GBM 6.955</span>) navaphalāni navartukāni janapadāt piṇḍapātaṃ pratilabhate tāni tasmai prathamato
            datvā tata ātmanaḥ paribhuñjate / tāvad apareṇa samayena <span class="it">sa markaṭaḥ</span> kālagataḥ / tatas taiḥ pratyekabuddhair nānādigdeśādhiṣṭhāneṣu gandhakāṣṭhāni samādāpya
            sarvagandhakāṣṭhaiś citāṃ citvā dhmāpitaḥ
            /</p>
         
         
         <p>kiṃ manyadhve bhikṣavaḥ / yo 'sau pratyekabuddhaiḥ saṃpoṣito markaṭaḥ sa evāsāv upaguptaḥ
            / tadāpy asau bahujanahitāya pratipannaḥ etarhy apy asau mayā bahujanahitānukampī
            vyākṛta iti /</p>
         
         
         <p>atha bhagavāñ chūraseneṣu janapadeṣu cārikāṃ caran mathurām anuprāptaḥ / aśrauṣur
            māthurā brāhmaṇāḥ śramaṇo gautamo mathurām anuprāptaḥ / so 'tyarthaṃ cāturvarṇaviśuddhiṃ
            rocayati dīpayati prajñapayati prasthāpayati virujati vivṛṇoti uttānīkaroti deśayati
            / yady asau mathurāṃ pravekṣyati asmākaṃ lābhāntarāyo bhaviṣyati / sa cāsatkārabhītaḥ
            śrūyate / yadi tasya kaścid asatkāraṃ kuryād evam asau mathurāṃ na praviśet* iti cāsya
            nīcapuruṣo 'satkāraṃ <span class="it">kuryāt*</span> (<span class="bold">MSV I 8</span>) pravekṣyati na citrīkariṣyati / yady asya pradhānapuruṣaḥ kaścid asatkāraṃ kuryāc
            chobhanaṃ syāt* / tat ko 'smākaṃ pradhānapuruṣaḥ / tena khalu samayena mathurāyāṃ
            nīlabhūtir nāma brāhmaṇo vedavedāṅgapāragaḥ svavādoddyotakaḥ paravādanigrahasamarthaḥ
            / tasya vāk satyānuparivartinī / tato māthurā brāhmaṇāḥ saṅgamya samāgamya nīlabhūteḥ
            sakāśam upasaṃkrāntāḥ / upādhyāya śrūyate śramaṇo gautamo ihāgata iti / so 'tyarthaṃ
            cāturvarṇaviśuddhiṃ pūrvavad yāvat saṃprakāśayati / sa cāsatkārabhītaḥ śrūyate / yadi
            tasya kaścid asatkāraṃ kuryād evam asau mathurāṃ na pravekṣyati / yadi cāsya nīcapuruṣo
            'satkāraṃ kariṣyati na citrīkariṣyati / yady asya pradhānapuruṣaḥ kaścid asatkāraṃ
            kuryāc chobhanaṃ syāt* / tato 'smākaṃ <span class="it">kaḥ</span> pradhānapuruṣaḥ ṛte upādhyāyāt* / tvam asyāsatkāraṃ kuru vāgdaṇḍair ākrośaya / nīlabhūtiḥ
            kathayati / bhavanto mameyaṃ jihvā satyānupravartinī / yady ākrośārho bhaviṣyati ākrokṣyāmi
            / atha stavārhas toṣyāmīti / tato nīlabhūtir brāhmaṇo vṛddhavṛddhair mathurānivāsibhir
            brāhmaṇaiḥ saṃpuraskṛto yena bhagavāṃs tenopasaṃkrāntaḥ / adrākṣīn nīlabhūtir brāhmaṇo
            bhagavantaṃ dūrād eva dvātriṃśatā mahāpuruṣalakṣaṇaiḥ samalaṃkṛtam aśītyā cānuvyañjanair
            virājitagātraṃ vyomaprabhālaṅkṛtaṃ sūryasahasrātirekaprabhaṃ (<span class="bold">MSV I 9</span>) jaṃgamam iva ratnaparvataṃ samantato bhadrakam anyataraṃ vṛkṣamūlaṃ niśritya śāntena
            īryāpathena niṣaṇṇam* / dṛṣṭvā ca vismayotphulladṛṣṭiḥ stotum
            ārabdhaḥ /</p>
         
         
         <p>praṇidhāya manaḥ sahendriyair vidhivad* (<span class="bold">fol. 144r1 = GBM 6.956</span>) vāk* ca śarīram eva ca /
            guṇabhūta mahāguṇodadhes tava vakṣyāmi guṇaikadeśatām* // 1<br />
            
            <p>
               paramapravaro 'si vādinām anavadyaḥ susamāhitendriyaḥ /<br />
               paramārthavid aprakampitaḥ prayataiḥ sarvaparapravādibhiḥ // 2
               </p>
            
            <p>
               caraṇaṃ susamāptam eva te susamāptavrata sādhitavrataḥ /<br />
               balavāṃś ca samādhir avyayas tava nārāyaṇaśailarājavat* // 3
               </p>
            
            <p>
               puruṣarṣabha nāsti te vyathā na viṣādo na bhayaṃ na ca klamaḥ /<br />
               na ca te vyasanaṃ kutaḥ kalir na ca bhūteṣu kadācid akṣamā // 4
               </p>
            
            <p>
               na ca dhāvasi nātilīyase na ca santapyasi nāpi hṛṣyase /<br />
               satataṃ śubham eva te manaḥ satataṃ merur ivācalādhipaḥ // 5
               </p>
            
            <p>
               munipuṅgava sarvadhātubhir vipulaṃ jñānam apāvṛtaṃ tava /<br />
               aparāhatam akṣayavyayaṃ vividheṣv āyataneṣu vartase // 6
               </p>
            
            <p>
               na ca te 'sti mune kathaṃkathā vimatir nāsti na saṃśayaḥ kvacit* /<br />
               svayam eva na te parāparaṃ viditaṃ sarvam avedi vidyayā // 7
               </p>
            <span class="note"><span class="bold">MSV I 10</span></span>
            
            <p>
               priyadarśanasādhudarśanapriyasādhupriyapaṇḍitapriyaḥ /<br />
               samam eva hi te priyāpriyaṃ satataṃ prītikaras tatheryase // 8
               </p>
            madhurapratibhānavānasi smitavākyaḥ smṛtimān viśāradaḥ /
            vividānumataṃ prabhāṣase triṣu lokeṣu ca te stṛtaṃ yaśaḥ / 9<br />
            
            <p>
               nṛsurāsurayakṣarākṣasā bahavas tvām ihalokapaṇḍitāḥ /<br />
               upagamya mune punaḥ punaḥ paripṛcchanti na cābhiṣūyase // 10
               </p>
            
            <p>
               svavacaḥparitoṣitās tvayā naradevāḥ surayakṣarākṣasāḥ /<br />
               pratiyānti vinītasaṃśayāś caraṇau vandya ca te mahāmune // 11
               </p>
            
            <p>
               sthitam āsitam āgataṃ gataṃ śayitaṃ maunam athābhyudīritam* /<br />
               atha cīvarapātradhāraṇaṃ ruciraṃ gautama sarvam eva te // 12
               </p>
            
            <p>
               avilambitam adrutaṃ samaṃ svaramādhuryaguṇaiḥ samanvitam* /<br />
               vacanaṃ punar uktavarjitaṃ samaye vyāharase narottama // 13
               </p>
            
            <p>
               balavān asi lokaviśrutaḥ puruṣajñaḥ puruṣarṣabhaḥ prabhuḥ /<br />
               na ca manyasi nāvamanyase sakalaṃ lokam imaṃ sadaivatam* // 14
               </p>
            na ca vismayase kadācana prakṛtistheṣu calācaleṣu ca /
            suhṛdeṣu <span class="it">ca</span> durhṛdeṣu ca pratikūleṣv anulomavatsu ca // 15
            <span class="note"><span class="bold">MSV I 11</span></span>
            
            <p>
               paridevyam adīnanisvanaṃ srutalālārpitasannināditam* /<br />
               paridāhavidāhasaṃyutaṃ bhayarogajvaraśokakarṣitam* // 16
               </p>
            
            <p>
               prasamīkṣya jagat samākulaṃ vividhair duḥkhaśatair upadrutam* /<br />
               cirarātram anātham utsukaṃ bhavatṛṣṇāprasṛtaṃ tamovṛtam* // 17
               </p>
            
            <p>
               avatārya muner mahākṛpāṃ vividhāṃ cātmagatāṃ prabhāvatām* /<br />
               svayam eva hi śākyapuṅgava vyathitān mocayituṃ tvam udyataḥ // 18
               </p>
            
            <p>
               bhavaduḥkham idaṃ sahetukaṃ bhavaduḥkhasya ca yaḥ parikṣayaḥ /<br />
               bhavaduḥkhanirodhagāminī pratipaccāpratimaṃ tvayocyate // 19
               </p>
            
            <p>
               ativīrya mahāvināyakapravarāṇām anuvādināṃ vara /<br />
               na ca te sadṛśaḥ kuto 'dhikas triṣu lokeṣv api naiva vidyate // 20
               </p>
            pratighānunayā (<span class="bold">fol. 144v1 = GBM 6.957</span>) na santi te na ca te santi mune parisravāḥ /
            anurodhavirodhavigrahāḥ satataṃ suvrata naiva naiva te // 21<br />
            apahāya mune priyāpriye sukhaduḥkhe vi<span class="it">ṣamaṃ samaṃ tathā</span> /
            aratiṃ ca ratiṃ viparyayann upaśāntaś carasīha saṃyataḥ // 22<br />
            
            <p>
               vyasane na ca nāma nirmanā na ca nāmonnamase praśaṃsayā /<br />
               ayaśaś ca yaśaś ca te samaṃ samam ākruṣṭam athāpi vanditam* // 23
               </p>
            
            <p>
               ativākyam atho titikṣase puruṣaṃ pāpajanair udīritam* /<br />
               samarāgragato viṣāṇavān bhṛśamuktān iva kuñjaraḥ śarān* // 24
               </p>
            <span class="note"><span class="bold">MSV I 12</span></span>
            
            <p>
               suvacas tvam ṛṣe vacaḥkṣamaḥ sudurukteṣv api nābhiṣūyase /<br />
               samam eva ca vartase mune paribhāṣāsu śubhāsu vākṣu ca // 25
               </p>
            
            <p>
               satataṃ ca varārha pūjyase naradevāsurayakṣarākṣasaiḥ /<br />
               ṛṣibhiś ca sadā mahātmabhir na ca te vikriyate sthiraṃ manaḥ // 26
               </p>
            
            <p>
               pravaro 'ham ito na manyase 'tyavaro 'ham ito na manyase /<br />
               sadṛśo 'ham ito na manyase trividhā mānavidhā na santi te // 27
               </p>
            
            <p>
               dhṛtimān samaloṣṭakāñcanaḥ samavaiḍūryakaṭhallaśarkaraḥ /<br />
               tṛṇakāṣṭhasamaṃ mahāmune carasīdaṃ hi sadevakaṃ jagat* // 28
               </p>
            
            <p>
               himabhāskararaśmisaṃgamāc chiśiroṣṇaṃ pavanaṃ samudvahan* /<br />
               adhivāsayase nagendravan na ca te pravyathate sthiraṃ manaḥ // 29
               </p>
            
            <p>
               śayanāsanapānabhojanaṃ vividhaṃ cīvaram uttarādharam* /<br />
               idam arthikato nideśase pratisaṃkhyāya mune nirāsravam* // 30
               </p>
            
            <p>
               na ca śocasi nātha nāsti me na ca te santi mune parigrahāḥ /<br />
               asito 'si suvākyanirmamaḥ parimukto vividhair upadravaiḥ // 31
               </p>
            
            <p>
               na ca lābham avāpya hṛṣyase tadalābhāc ca layaṃ na gacchasi /<br />
               avamānam atho titikṣase na ca saṃmānam ihābhinandasi // 32
               </p>
            <span class="note"><span class="bold">MSV I 13</span></span>
            
            <p>
               kṣatajopamam agracandanaṃ surabhūmandarasānusambhavam* /<br />
               asayo niśitāḥ śarāś ca te na vikurvanti manaḥ kadācana // 33
               </p>
            na kathāṃ kathayasy anarthikāṃ na ca yā durjanasevitā kathā /
            na <span class="it">ca lābhakathā na</span> sāmiṣā na ca yā nānumatā mahātmabhiḥ // 34
            
            <p>
               pravivekakathāḥ sukhāvahāḥ praśamaṃ yāḥ pravadanti kevalam* /<br />
               kathayasy atidevatāḥ kathāḥ kathitā yā vinayanti kilviṣam* // 35
               </p>
            
            <p>
               madhurāṇi ca saṅgatāni ca svabhinītāni ca sāravanti ca /<br />
               vacanāni mune prabhāṣase jagadarthāya viniścitāni ca // 36
               </p>
            
            <p>
               abudhā viparītadarśanāś capalāḥ sāhasikāḥ priyānvitāḥ /<br />
               piśunāḥ paruṣāḥ śaṭhāś ca ye bhagavaṃs taiḥ saha saṅgataṃ na te // 37
               </p>
            
            <p>
               aśaṭhā ṛjavaś ca ye narāḥ śucayaḥ satyaratā jitendriyāḥ /<br />
               satataṃ ca samīkṣyakāriṇo bhagavaṃs taiḥ saha saṅgataṃ tava // 38
               </p>
            
            <p>
               dharmajña nayajña pudgalajña tvāṃ vande ṣaḍabhijña sarvadaiva /<br />
               kṣetrajña mune parāparajña tvāṃ vande śirasā nayānayajña // 39
               </p>
            pṛthum api samīkṣate guṇaṃ <span class="it">tava</span> parikathito hi mayā guṇaikadeśaḥ /
            <span class="note"><span class="bold">fol. 145r1 = GBM 6.958</span></span>
            na tava guṇamahārṇavasya pāraṃ jagati pumān adhigantum ārya śaktaḥ // 40</p>
         
         <span class="note"><span class="bold">MSV I 14</span></span>
         
         <p>ity evamādibhiḥ pañcabhiḥ stotraśatair bhagavān abhiṣṭutaḥ {MS <span class="it">abhituṣṭaḥ</span>} / tathābhiprasannasya ca bhagavatā nīlabhūter dharmo deśitaḥ / yathā yathā tasminn
            evāsane niṣaṇṇena satyadarśanaṃ kṛtam* / atha nīlabhūtir brāhmaṇo bhagavantaṃ stutvā
            prakrāntaḥ / so 'dhvapratipanno māthuryair brāhmaṇaiḥ saṃcamparīkṛtaḥ / upādhyāya
            tvam asmābhir abhihitaḥ / śramaṇasya gautamasyāsatkāraṃ kuruṣveti / sa tvam etarhi
            stutvā āgataḥ / bhavanto na tv ahaṃ pūrvam avocam* / mama jihvā satyābhidhāyinī /
            yady ākrośārho bhaviṣyati / ākrośe / stavārho bhaviṣyati / stoṣya iti / stavārhaḥ
            śramaṇo gautamo mayā stutaḥ /</p>
         
         
         <p>atha bhagavān pūrvāhṇe nivāsya pātracīvaram ādāya mathurāṃ piṇḍāya prāvikṣat* / tena
            khalu samayena mathurāyāṃ nakṣatrarātraḥ pratyupasthitaḥ / atha yā devatā mathurāyām
            adhyuṣitā tasyā etad abhavat* / yadi śramaṇo gautamo mathurāṃ pravekṣyati / mama nakṣatrarātrer
            antarāyaṃ kariṣyatīti viditvā bhagavataḥ purastād vinagno 'sthāt* / bhagavān āha /
            apraticchannas tāvad devate mātṛgrāmo na śobhate prāg eva vinagna iti / atha sā devatā
            jihrīya nagnarūpā ekānte 'pakrāntā / tato bhagavān mārgād apakramya purastād bhikṣusaṃghasya
            prajñapta evāsane niṣaṇṇaḥ / niṣadya bhagavān bhikṣūn āmantrayate sma / pañceme bhikṣava
            ādīnavā mathurāyām* / katame pañca / utkūlanikūlāḥ sthāṇukaṇṭakapradhānā (<span class="bold">MSV I 15</span>) bahupāṣāṇaśarkarakaṭhallā uccandrabhaktāḥ pracuramātṛgrāmā iti /</p>
         
         
         <p>atha bahagavān na praviśann eva mathurāṃ yena gardabhasya yakṣasya bhavanaṃ tenopasaṃkrāntaḥ
            / upasaṃkramya gardabhasya yakṣasya bhavanam abhyavagāhyānyatarad vṛkṣamūlaṃ niśritya
            niṣaṇṇo divāvihārāya / aśrauṣur māthurā brāhmaṇagṛhapatayo bhagavān piṇḍāya prāviśat*
            devatayā viheṭhitaḥ / apraviśann eva mathurāṃ gardabhasya yakṣasya bhavanaṃ gata iti
            śrutvā ca punaḥ śucinaḥ praṇītasya khādanīyabhojanīyasya pratyekaṃ pratyekaṃ sthālīpākaṃ
            samudānīya śakaṭe āropya yena bhagavāṃs tenopasaṃkrāntaḥ / upasaṃkramya bhagavataḥ
            pādau śirasā vanditvaikānte niṣaṇṇaḥ / ekāntaniṣaṇṇān* śrāddhān māthurān brāhmaṇagṛhapatīn
            bhagavān dharmyayā kathayā pūrvavad yāvat saṃpraharṣya tūṣṇīm* / atha śrāddhā brāhmaṇagṛhapataya
            utthāyāsanād ekāṃsam uttarāsaṅgaṃ kṛtvā yena bhagavāṃs tenāñjaliṃ praṇamya bhagavantam
            idam avocat* / ihāsmābhir bhadanta bhagavantam uddiśya śucinaḥ praṇītasya khādanīyabhojanīyasya
            śakaṭaṃ pūrṇam ānītam* / tad bhagavān pratigṛhṇātu anukampām upādāya iti / tatra bhagavān
            ānandam āyuṣmantam āmantrayate / gacchānanda yāvanto bhikṣavo gardabhasya yakṣasya
            bhavanam (<span class="bold">fol. 145v1 = GBM 6.959</span>) upaniśritya (<span class="bold">MSV I 16</span>) viharanti tān sarvān upasthānaśālāyāṃ sannipātaya / paribhokṣyante piṇḍapātam iti
            / evaṃ bhadanta ity āyuṣmān ānando bhagavataḥ pratiśrutya yāvanto bhikṣavo gardabhasya
            yakṣasya bhavanam upaniśritya viharanti tān sarvān upasthānaśālāyāṃ sannipātya yena
            bhagavāṃs tenopasaṃkrāntaḥ / upasaṃkramya bhagavataḥ pādau śirasā vanditvaikānte 'sthāt*
            / ekāntasthita āyuṣmān ānando bhagavantam idam avocat* / yāvanto bhadanta bhikṣavo
            gardabhasya yakṣasya bhavanam upaniśritya viharanti sarve te upasthānaśālāyāṃ sanniṣaṇṇāḥ
            sannipatitāḥ / yasyedānīṃ bhagavān kālaṃ manyata iti / atha bhagavān yenopasthānaśālā
            tenopasaṃkrāntaḥ / upasaṃkramya purastād bhikṣusaṃghasya prajñapta evāsane niṣaṇṇaḥ
            / atha māthurāḥ śrāddhā brāhmaṇagṛhapatayaḥ sukhopaniṣaṇṇaṃ
            buddhapramukhaṃ bhikṣusaṃghaṃ viditvā pūrvavad yāvad dhautahastam apanītapātraṃ bhagavataḥ
            purastāt tasthur āyācamānaṃ cāhuḥ / bhagavatā bhadanta te te duṣṭanāgā duṣṭayakṣāś
            ca vinītāḥ / ayaṃ bhadanta gardabhako yakṣo 'smākaṃ dīrgharātram avairiṇāṃ vairī /
            asapatnānāṃ sapatnaḥ / adrugdhānāṃ drogdhā / jātāni jātāny apatyāny apaharati / aho
            vata bhagavān gardabhakaṃ yakṣaṃ vinayed anukampām upādāyeti / tena khalu samayena
            gardabhako yakṣas tasyām eva parṣadi sanniṣaṇṇo 'bhūt sannipatitaḥ / tatra bhagavān
            gardabhakaṃ yakṣam āmantrayate / śrutaṃ te gardabhaka / śrutaṃ me bhagavan* / śrutaṃ
            te gardabhaka (<span class="bold">MSV I 17</span>) / śrutaṃ me sugata / viramāsmāt pāpakād asaddharmāt* / bhagavan samayato 'haṃ viramāmi
            / yadi mām uddiśya cāturdiśāya bhikṣusaṃghāya vihāraṃ kārayantīti / tatra bhagavān
            māthurān śrāddhān brahmaṇagṛhapatīn āmantrayate / śrutaṃ vo brāhmaṇagṛhapatayaḥ /
            śrutaṃ bhagavan* / kārayiṣyāmaḥ / tatra bhagavatā gardabhako yakṣaḥ pañcaśataparivāro
            vinītaḥ / śrāddhair brāhmaṇagṛhapatibhis tān uddiśya pañca vihāraśatāni kāritāni /
            evaṃ śaro yakṣo vano yakṣaḥ ālikāvendā maghā yakṣiṇī vinītā / atha bhagavatā ṛddhyā
            mathurāṃ praviśya timisikā {MS <span class="it">bhagavato bhagavān ṛddhyā vinītā</span>} yakṣiṇī pañcaśataparivārā vinītā / tām apy uddiśya pañcavihāraśatāni kāritānīti
            / tatra bhagavatā sāntarbahir mathurāyām ardhatṛtīyāni yakṣasahasrāṇi vinītāni / tāny
            uddiśya śrāddhair brāhmaṇagṛhapatibhir ardhatṛtīyāni vihārasahasrāṇi kāritāni /</p>
         
         
         <p>atha bhagavān otalām anuprāptaḥ / otalāyāṃ viharati / otalīye vanaṣaṇḍe / tatra otalāyano
            nāma brāhmaṇamahāśālaḥ prativasati āḍhyo mahādhano mahābhoga iti vistaraḥ /</p>
         
         
         <p>atha bhagavān pūrvāhṇe nivāsya pātracīvaram ādāya otalāyāṃ piṇḍāya prāvikṣat* / anyatamasmin
            pradeśe pañcamātrāṇi kārṣikaśatāni (<span class="bold">MSV I 18</span>) udrajaḥśiraskāni śaṇaśāṭīnivastāni halaṃ vāhayanti / adrākṣus te kārṣikā buddhaṃ
            bhagavantaṃ dvātriṃ<span class="it">śan mahāpuruṣalakṣaṇā</span>laṃkṛtaṃ (<span class="bold">fol. 146r1 = GBM 6.960</span>) dyotitamūrtim iti vistaraḥ / bhagavatā teṣāṃ dharmo deśitaḥ / yāvan mānyāś cābhivādyāś
            ca saṃvṛttāḥ /</p>
         
         
         <p>atha tad balīvardasahasraṃ yoktrāṇi varatrāṇi cchitvā yena bhagavāṃs tenopasaṃkrāntam*
            / upasaṃkramya bhagavataḥ <span class="it">pādau śirasā vanditvā</span> saṃparivāryāvatasthuḥ / bhagavatā teṣāṃ tribhiḥ padair dharmo deśito yāvac cāturmahārājikeṣu
            deveṣūpapannāḥ / yāvad dṛṣṭasatyāḥ svabhavanaṃ gatāḥ /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta ebhiḥ pañcabhiḥ kārṣikaśatair ebhiś ca balīvardaiḥ karma kṛtaṃ yasya karmaṇo
            vipākena kārṣikāḥ saṃvṛttā daridragṛheṣūpapannāḥ / ime ca balīvardāḥ saṃvṛttāḥ / bhagavān
            āha / ebhir evaṃ bhikṣavaḥ karmāṇi kṛtānīti vistaraḥ /</p>
         
         
         <p>ete kāśyapasya samyaksaṃbuddhasya śāsane pravrajitāḥ / ebhis tatra kausīdyenābhināmitam*
            / tasya karmaṇo vipākena kārṣikāḥ saṃvṛttāḥ / ebhiś ca balīvardais tatraiva pravrajitaiḥ
            kṣudrānukṣudraiḥ śikṣāpadair anādaraṃ kṛtam* / tasya karmaṇo vipākena tiryakṣūpapannāḥ
            / yat te kāśyapasya samyaksaṃbuddhasya śāsane pravrajitās tasya karmaṇo vipākena mamāntikāt
            satyadarśanaṃ kṛtam iti hi bhikṣavaḥ ekāntakṛṣṇānām iti vistaraḥ /</p>
         
         <span class="note"><span class="bold">MSV I 19</span></span>
         
         <p>aśrauṣīd otalāyano brāhmaṇaḥ śramaṇo gautamo otalām anuprāptaḥ / otalāyāṃ viharati
            otalīyake vanaṣaṇḍa iti /</p>
         
         
         <p>otalāyanasūtraṃ vistareṇa saṃyuktāgame mārgavarganipāte /{MS GBM 960.6: <span class="it">saṃyuktakāgame mārgavarganipāte</span>}</p>
         
         
         <p>atha otalāyanasya brāhmaṇasyaitad abhavat* / kiṃ punar asyānarthaṃ kariṣyāmaḥ / tena
            ca pūrvaṃ śrutaṃ śramaṇo gautamaḥ saśrāvakaṃ saṃghaṃ bhojayitvā praṇidhānaṃ karoti
            / sa yac cintayati yat prārthayate tat sarvaṃ pratilabhate iti / atha otalāyano brāhmaṇaḥ
            utthāyāsanād ekāṃsam uttarāsaṃgaṃ kṛtvā yena bhagavāṃs tenāñjaliṃ praṇamya bhagavantam
            idam avocat* / adhivāsayatu me bhagavan gautama śvo 'ntargṛhe bhaktena sārdhaṃ bhikṣusaṃghena
            / pūrvavad yāvad bhuktavantaṃ viditvā dhautahastam apanītapātraṃ nīcataram āsanaṃ
            gṛhītvā bhagavataḥ purastān mithyāpraṇidhānaṃ cintayitum ārabdhaḥ / yāvanta ime śramaṇāḥ
            śākyaputrīyā mayā bhojitāḥ sarva ete mama balīvardāḥ syur iti / atha bhagavān otalāyanasya
            brāhmaṇasya cetasā cittam ājñāya otalāyanaṃ brāhmaṇam idam avocat* / apratirūpaṃ te
            brāhmaṇa cittam utpāditam* / naitat samṛdhyati / tathā hy ete sarve bhikṣavaḥ kṣīṇapunarbhavāḥ
            / anyac cittam utpādayety uktvā bhagavān dakṣiṇādeśanāṃ kṛtvā prakrāntaḥ / atha bhagavān
            vihāraṃ gataḥ purastād bhikṣusaṃghasya prajñapta evāsane niṣaṇṇaḥ / niṣadya bhagavān
            bhikṣūn āmantrayate sma / otalāyanena bhikṣavo brāhmaṇena mithyāpraṇidhānasamutthaṃ
            (<span class="bold">MSV I 20</span>) pāpakaṃ cittam utpāditam* / yuṣmābhir (<span class="bold">fol. 146v1 = GBM 6.961</span>) bhuktvā ārṣā gāthā vaktavyā / mithyāpraṇidhānaṃ na samarddhiṣyati /</p>
         
         
         <p>atha bhagavāṃs tasyā eva rātrer atyayād otalāṃ piṇḍāya prāvikṣad āyuṣmatā ānandena
            paścācchramaṇena / tadā otalāyāṃ kacaṃgalā nāma vṛddhā / sā udakārthinī kūlam apasṛtā
            / bhagavāṃs tasya vinayakālam avekṣyāyuṣmantam ānandam āmantrayate / gacchānanda etasyā
            vṛddhāyāḥ kathaya / bhagavāṃs tṛṣitaḥ pānīyam anuprayaccheti / evaṃ bhadantety āyuṣmān
            ānando bhagavataḥ pratiśrutya yena kacaṃgalā vṛddhā tenopasaṃkrāntaḥ / upasaṃkramya
            kacaṃgalāṃ vṛddhām idam avocat* / kacaṃgale bhagavāṃs tṛṣitaḥ pānīyam anuprayaccheti
            / sā kathayati / ārya ahaṃ svayam evāneṣyāmīti / tataḥ kacaṃgalā udakaghaṭaṃ pūrayitvā
            tvaritatvaritā yena bhagavāṃs tenopasaṃkrāntā / dadarśa kacaṃgalā buddhaṃ bhagavantaṃ
            dvātriṃśatā mahāpuruṣalakṣaṇaiḥ samalaṃkṛtam aśītyā cānuvyaṃjanair virājitagātraṃ
            vyomaprabhālaṃkṛtaṃ sūryasahasrātirekaprabhaṃ jaṅgamam iva ratnaparvataṃ samantato
            bhadrakam* / kacaṃgalāsahadarśanād asyāḥ putrasneham utpannam* / sā ūrdhvabāhuḥ putra
            putreti bhagavantaṃ pariṣvaṅktum ārabdhā / bhikṣavas tāṃ vārayanti / bhagavān āha
            / mā yūyaṃ bhikṣavaḥ etāṃ vṛddhāṃ vārayata / tat kasya hetoḥ /</p>
         
         
         <p>
            pañca janmaśatāny eṣā me mātābhūn nirantaram* /<br />
            sā ced eṣā nivāritā mama gātrasya śleṣaṇāt* //
            </p>
         
         <span class="note"><span class="bold">MSV I 21</span></span>
         
         <p>
            idānīṃ rudhiraṃ hy uṣṇaṃ kaṇṭhād eṣā vamet kṣaṇāt* /<br />
            kṛtajñatām anusmṛtya dṛṣṭvemāṃ putralālasām* /<br />
            kāruṇyād gātrasaṃśleṣaṃ pradadāmy anukampayā // iti //
            </p>
         
         
         <p>bhagavatā tasyāḥ kaṇṭhāśleṣo dattaḥ / putrasnehaṃ vinodya bhagavataḥ purastān niṣaṇṇā
            dharmaśravaṇāya / tato bhagavatā tasyā āśayānuśayaṃ dhātuṃ prakṛtiṃ ca jñatvā tādṛśī
            cāturāryasatyasaṃprativedhikī dharmadeśanā kṛtā yāṃ <span class="it">śrutvā</span> kacaṃgalayā viṃśatiśikharasamudgataṃ satkāyadṛṣṭiśailaṃ jñānavajreṇa bhitvā srotāpattiphalaṃ
            sākṣātkṛtam* / sā dṛṣṭasatyā trir udānam udānayati / idam asmākaṃ bhadanta na mātrā
            kṛtaṃ na pitrā / pūrvavad yāvat* / anādyakālopacitaṃ satkāyadṛṣṭiśailaṃ jñānavajreṇa
            bhitvā srotāpattiphalaṃ sākṣātkṛtam* / gāthāṃ ca bhāṣate /</p>
         
         
         <p>
            yat kartavyaṃ suputreṇa mātānugrahakāriṇā /<br />
            tat kṛtaṃ bhavatā me 'dya cittaṃ mokṣaparāyaṇam* //
            </p>
         
         
         <p>
            durgatibhyaḥ samuddhṛtya svarge mokṣe ca te aham* /<br />
            sthāpitā suprayatnena sādhu te duṣkaraṃ kṛtam* //
            </p>
         
         <span class="note"><span class="bold">MSV I 22</span></span>
         
         <p>ity uktvā bhagavataḥ pādau śirasā vanditvā bhagavato 'ntikāt prakrāntā / atha kacaṃgalā
            apareṇa samayena svāminam anujñāpya yena bhagavāṃs tenopasaṃkrāntā / upasaṃkramya
            bhagavataḥ pādau śirasā vanditvā ekānte niṣaṇṇā / ekāntaniṣaṇṇā kacaṃgalā bhagavantam
            idam avocat* / labheyāhaṃ bhadanta svākhyāte dharmavinaye pravrajyām upasaṃpadaṃ bhikṣuṇībhāvaṃ
            careyam ahaṃ bhagavato (<span class="bold">fol. 147r1 = GBM 6.962</span>) 'ntike brahmacaryam iti / bhagavatā mahāprajāpatye saṃnyastā / tatas tayā pravrājitā
            upasaṃpāditā avavādo dattaḥ / tayā yujyamānayā ghaṭamānayā vyāyacchamānayā sarvakleśaprahāṇād
            arhatvaṃ sākṣātkṛtam* / arhantinī ca babhūva / traidhātukavītarāgā pūrvavan mānyā
            ca saṃvṛttā /</p>
         
         
         <p>yadā bhagavān bhikṣuṇīnāṃ saṃkṣepeṇoddiśya vihāraṃ praviśati pratisaṃlayanāya tadā
            taṃ kacaṃgalā vistareṇa vyākaroti / tatra bhagavān bhikṣūn āmantrayate sma / eṣāgrā
            me bhikṣavo bhikṣuṇīnāṃ mama śrāvikāṇāṃ sūtrāntavibhāgakartrīṇāṃ yaduta kacaṃgalā
            bhikṣuṇī iti /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta kacaṃgalāyāḥ karma kṛtaṃ yena vṛddhā pravrajitā / kiṃ ca karma kṛtaṃ yena
            daridrā dāsī ca saṃvṛttā bhagavāṃś ca paścimena garbhavāsena dhāritaḥ / pravrajyārhatvaṃ
            ca sākṣātkṛtam* / bhagavatā ca sūtrāntavibhāgakartrīṇām agrā nirdiṣṭeti / bhagavān
            āha / kacaṃgalayaiva (<span class="bold">MSV I 23</span>) bhikṣavo bhikṣuṇyā karmā<span class="it">ṇi</span> kṛtāny upacitāni labdhasaṃbhārāṇi pūrvavad yāvat phalanti khalu dehinām* /</p>
         
         
         <p>bhūtapūrvaṃ bhikṣavo bodhisatvacaryāyāṃ vartamānasya eṣā mama mātā babhūva / yadāhaṃ
            pravrajitum icchāmi tadā mām eva vārayati / tasya karmaṇo vipākena vṛddhā pravrajitā
            / dānaṃ dadato me 'nayā dānāntarāyaḥ kṛtaḥ / tena daridrā saṃvṛttā / na cānayā puṇyamaheśākhyasaṃvartanīyāni
            karmāṇi kṛtāni yathā mahāmāyayā yenāham anayā paścime garbhavāsena dhāritaḥ / kāśyape
            ca samyaksaṃbuddhe pravrajitā yāḥ śaikṣāśaikṣā bhikṣuṇyo dāsīvādena samudācaritāḥ
            / tena dāsī saṃvṛttā / yat tatrānayā paṭhitaṃ svādhyāyitaṃ skandhakauśalaṃ dhātukauśalam
            āyatanakauśalaṃ pratītyasamutpādakauśalaṃ sthānāsthānakauśalaṃ ca kṛtaṃ tena mama
            śāsane pravrajya sarvakleśaprahāṇād arhatvaṃ sākṣātkṛtam* / yasyāś copādhyāyikāyāḥ
            sakāśe pravrajitā sā bhagavatā kāśyapena samyaksaṃbuddhena sūtrāntavibhāgakartrīṇām
            agrā nirdiṣṭā / tatrānayā maraṇakālasamaye praṇidhānaṃ kṛtaṃ yan mayā bhagavati kāśyape
            samyaksaṃbuddhe anuttare dakṣiṇīye yāvad āyur brahmacaryaṃ caritaṃ na ca kaścid guṇagaṇo
            'dhigataḥ / anena kuśalamūlena yo 'sau bhagavatā kāśyapenottaro nāma māṇavo vyākṛto
            bhaviṣyati / tvaṃ māṇava varṣaśatāyuṣi prajāyāṃ śākyamunir nāma tathāgato 'rhat samyaksaṃbuddha
            iti / tasyāhaṃ śāsane pravrajeyam* / (<span class="bold">MSV I 24</span>) yathaiṣā me upādhyāyikā bhagavatā kāśyapena samyaksaṃbuddhena sūtrāntavibhāgakartrīṇām
            agrā nirdiṣṭā / (<span class="bold">fol. 147v1 = GBM 6.963</span>) evaṃ mām apy asau bhagavān śākyamuniḥ sūtravibhāgakartrīṇām agrāṃ nirdiśed iti /
            tat praṇidhānavaśād etarhi mayā sūtrāntavibhāgakartrīṇām agrā nirdiṣṭā / iti hi bhikṣava
            ekāntakṛṣṇānāṃ karmaṇām ekāntakṛṣṇo vipākaḥ / pūrvavad yāvat* / ābhogaḥ karaṇīyaḥ
            / ity evaṃ vo bhikṣavaḥ śikṣitavyam idam avocat* /</p>
         
         
         <p>tatra bhagavān āyuṣmantam ānandam āmantrayate / āgamayānanda yena vairaṃbhyam iti
            / evaṃ bhadantety āyuṣmān ānando bhagavataḥ pratyaśrauṣīt* / atha bhagavān saṃprasthito
            yāvad anyatamasminn ārāme / brāhmaṇaḥ kūpāt pānīyam uddharati / ārāmaṃ sektum ārabdhaḥ
            / adrākṣīt sa brāhmaṇo bhagavantaṃ dūrād eva / dṛṣṭvā ca punaḥ saṃlakṣayati / yadi
            śramaṇo gautama ārāmaṃ pravekṣyati / ārāmām udapānaṃ sa dūṣayatīti / tato rajjuṃ tipyakaṃ
            ca gopāyitvā sthitaḥ / atha bhagavān ṛddhyārāmaṃ praviṣṭaḥ / pāṃcikena ca mahāyakṣasenāpatinā
            tad udapānaṃ plāvīkṛtam* / sarvo 'sāv ārāma udakena plāvitaḥ / tato 'sau brāhmaṇo
            mahardhiko 'yaṃ śramaṇo gautamo mahānubhāva iti viditvātiprasannaḥ kathayati / (<span class="bold">MSV I 25</span>) āgacchatu bhagavan gautama / iyaṃ rajjur idaṃ tipyakam* / gṛhṇātu pānīyaṃ yathāsukham
            iti /</p>
         
         
         <p>atha bhagavāṃs tasyāṃ velāyāṃ gāthāṃ bhāṣate /</p>
         
         
         <p>
            kiṃ kuryād udapānena āpaś cet sarvato yadi /<br />
            chitveha mūlaṃ tṛṣṇāyāḥ kasya paryeṣaṇāṃ caret* // iti //
            </p>
         
         
         <p>athāsau brāhmaṇo bhagavantam idam avocat* / labheyāhaṃ bhadanta svākhyāte dharmavinaye
            pravrajyām upasaṃpadaṃ bhikṣubhāvaṃ pūrvavad yāvat* / ehibhikṣukayā pravrājitaḥ /</p>
         
         
         <p>ehīti coktaḥ sa tathāgatena muṇḍaś ca saṃghāṭīparītadehaḥ /
            sadyaḥ praśāntendriya eva tasthau naiva sthito buddhamanorathena // {MS: <span class="it">tasthur nepacchitā</span>; cf. nepacchitā -&gt; Pravr-v III, fol.47r6}</p>
         
         
         <p>tenodyacchamānena ghaṭamānena vyāyacchamānena sarvakleśaprahāṇād arhatvaṃ sākṣātkṛtam*
            / arhan saṃvṛttaḥ / traidhātukavītarāgaḥ pūrvavad yāvad abhivādyaś ca saṃvṛttaḥ /</p>
         
         
         <p>atha bhagavāñ chūraseneṣu janapadeṣu cārikāṃ caran vairaṃbhyam anuprāpto vairaṃbhye
            viharati naḍerapicumandamūle / tena khalu samayena vairaṃbhyeṣv agnidatto nāma brāhmaṇarājo
            rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca
            / aśrauṣīd agnidatto brāhmaṇarājaḥ śramaṇo gautamaḥ śūraseneṣu janapadeṣu cārikāṃ
            caran vairaṃbhyam anuprāpto vairaṃbhye viharati naḍerapicumandamūle (<span class="bold">MSV I 26</span>) iti / śrutvā ca punar asyaitad abhavat* / śramaṇo gautamaḥ sarvasāmantarājānāṃ satkṛto
            gurukṛto mānitaḥ pūjito 'rhatsaṃmataḥ / saced ahaṃ śramanaṃ gautamaṃ <span class="it">na</span> satkariṣyāmi prātisīmānāṃ koṭṭarājānāṃ garhyo bhaviṣyāmi / bālo vata bhavanto 'gnidatto
            brāhmaṇarājo yasya grāmakṣetram upaniśritya śramaṇo gautamo viharati na ca satkaroti
            / (<span class="bold">fol. 148r1 = GBM 6.964</span>) yanv ahaṃ śramaṇaṃ gautamaṃ saśrāvakasaṃghaṃ sarvopakaraṇaiḥ pravārayeyam iti viditvā
            mahatyā rājarddhyā mahatā rājānubhāvena vairaṃbhyān niṣkramya yena bhagavāṃs tenopasaṃkrāntaḥ
            / upasaṃkramya bhagavatā sārdhaṃ saṃmukhaṃ saṃmodanīṃ saṃrañjanīṃ vividhāṃ kathāṃ
            vyatisārya ekānte niṣaṇṇaḥ / ekāntaniṣaṇṇam agnidattaṃ brāhmaṇarājaṃ bhagavān dharmyayā
            kathayā saṃdarśayati samādāpayati pūrvavad yāvat saṃpraharṣya tūṣṇīm* /</p>
         
         
         <p>athāgnidatto brāhmaṇarāja utthāyāsanād ekāṃsam uttarāsaṃgaṃ kṛtvā yena bhagavāṃs tenāñjaliṃ
            praṇamya bhagavantam idam avocat* / adhivāsayatu me bhagavān gautamas traimāsīṃ cīvarapiṇḍapātaśayanāsanaglānapratyayabhaiṣajyapariṣkāraiḥ
            sārdhaṃ bhikṣusaṃghena iti / adhivāsayati bhagavān agnidattasya brāhmaṇarājasya tūṣṇīṃbhāvena
            / athāgnidatto brāhmaṇarājo bhagavatas tūṣṇīṃbhāvenādhivāsanāṃ viditvā bhagavato bhāṣitam
            abhinandyānumodya bhagavato 'ntikāt prakrāntaḥ / tena niveśanaṃ gatvā amātyānām ājñā
            dattā / pratidivasam aṣṭādaśaprakāraṃ khādyakaṃ pacata nānāsūpikarasavyaṃjanopetaṃ
            ca prabhūtaṃ bhaktam* / vairaṃbhye ca ghaṇṭāvaghoṣaṇaṃ kāritam* / nānyena śramaṇo
            gautamas traimāsīṃ bhojayitavyaḥ / yo bhojayati tasya vadho daṇḍa iti / sa evaṃ ghaṇṭāvaghoṣaṇaṃ
            kṛtvā (<span class="bold">MSV I 27</span>) rātrau śayitaḥ svapnam adrākṣīt* / ātmīyair antraiḥ {MS <span class="it">ātmadīyair antraiḥ</span>} sarvaṃ vairaṃbhyaṃ nagaraṃ veṣṭitam* / dṛṣṭvā ca punar bhītaḥ saṃtaptaḥ āhṛṣṭaromakūpo
            laghu laghv eva mahārhaśayanād utthāya kare kapolaṃ datvā cintāparo vyavasthitaḥ /
            mā haiva me atonidānaṃ rājyāc cyutir bhaviṣyati jīvitasya vāntarāya iti / sa prabhātāyāṃ
            rajanyāṃ brāhmaṇāya purohitāya nivedayāmāsa / upādhyāya mayā īdṛśaḥ svapno dṛṣṭaḥ
            / katham atra pratipattavyam iti / brāhmaṇaḥ purohitaḥ saṃlakṣayati / kiṃ cāpi devenāśobhanaḥ
            svapno dṛṣṭaḥ / yady aham enam anusaṃvarṇayeyaṃ bhūyasyā mātrayā śramaṇo gautamaḥ
            prasādam utpādayiṣyati / yanv aham enaṃ vivarṇayeyeam iti viditvā kathayati / devena
            śobhanaḥ svapno na dṛṣṭaḥ / upādhyāya kiṃvipāko 'yaṃ bhaviṣyati / niyataṃ devasya
            rājyacyutir bhaviṣyati jīvitasya vāntarāyaḥ / rājā saṃlakṣayati / aho vata me na rājyacyutiḥ
            syād <span class="it">vā</span> jīvitasyāntarāya iti viditvā brāhmaṇaṃ purohitam idam avocat* / upādhyāya ko 'sāv
            upāyaḥ syād yena me na rājyacyutir bhaven nāpi jīvitasyāntarāya iti / sa kathayati
            / yadi devas traimāsīm adarśanapathe tiṣṭhati evaṃ devasya na rājyacyutir
            bhavati nāpi jīvitasyāntarāyaḥ / agnidatto brāhmaṇarājaḥ saṃlakṣayati / yady evaṃ
            sukaram* / evaṃ kārayāmi ghaṇṭāvaghoṣaṇam iti / tena sarvavijite ghaṇṭāvaghoṣaṇaṃ
            kāritam* / na (<span class="bold">fol. 148v1 = GBM 6.965</span>) mama kenacit traimāsīṃ darśanāyopasaṃkramitavyam* / ya upasaṃkrāmati tasya vadho
            daṇḍa iti / sa ghaṇṭāvaghoṣaṇaṃ kṛtvā (<span class="bold">MSV I 28</span>) traimāsīm adarśanapathe sthitaḥ / āyuṣmān ānandaḥ kālyam evotthāya yenāgnidattasya
            brāhmaṇarājasya niveśanaṃ tenopasaṃkrāntaḥ / yāvat paśyaty agnidattasya brāhmaṇarājasya
            pauruṣeyā alpotsukān kṛtvā tiṣṭhanti / dṛṣṭvā ca punaḥ kathayati / bhavantaḥ kim alpotsukās
            tiṣṭhatha / te kathayanti / ārya kiṃ kurmaḥ / na tv agnidattena brāhmaṇarājena buddhapramukho
            bhikṣusaṃghas traimāsīṃ sarvopakaraṇaiḥ pravāritaḥ / te yūyam alpotsukās tiṣṭhatha
            nāhāraṃ sajjīkurutha nāsanaprajñaptim* / kiṃ buddhapramukho bhikṣusaṃgho bhaktacchedaṃ
            kariṣyatīti / te kathayanti / āryānanda devenājñā dattā / paṃcānāṃ śatānām āhāraṃ
            sajjīkuruta praṇītaṃ prabhūtaṃ ceti / na tūktam amukasyārthāyeti / bhavanto gatvā
            ārocayata / ārya devena ghaṇṭāvaghoṣaṇaṃ kāritam* / na mama kenacid darśanāyopasaṃkramitavyam*
            / ya upasaṃkrāmati tasya vadho daṇḍa iti / tat kim asmākaṃ śirodvayam* / na vayam
            ārocayāma iti / athāyuṣmān ānando yena bhagavāṃs tenopasaṃkrāntaḥ / upasaṃkramya etat
            prakaraṇaṃ bhagavato vistareṇārocayati / tatra bhagavān āyuṣmantam ānandam āmantrayate
            / gacchānanda saṃghāṭīm ādāya paścācchramaṇaṃ ca vairaṃbhye rathyāvīthīcatvaraśṛṅgāṭakeṣv
            ārocaya / yo yuṣmākaṃ bhavantaḥ utsahate buddhapramukhaṃ bhikṣusaṃghaṃ ca traimāsīṃ
            bhojayituṃ bhojayatv iti / evaṃ bhadantety āyuṣmān ānando bhagavataḥ pratiśrutya saṃghāṭīm
            ādāya paścācchramaṇaṃ ca rathyāvīthīcatvaraśṛṅgāṭakeṣv ārocayati / yo yuṣmākaṃ bhavantaḥ
            utsahate buddhapramukhaṃ bhikṣusaṃghaṃ traimāsīṃ bhojayituṃ sa bhojayatv iti / vairaṃbhyā
            brāhmaṇagṛhapatayaḥ (<span class="bold">MSV I 29</span>) kathayanti / āryānanda
            ekaiko 'smākam utsahate traimāsīṃ bhojayitum* / api tu anena kalirājena ghaṇṭāvaghoṣaṇaṃ
            kāritam* / nānyena kenacit traimāsīm upanimaṃtrya buddhapramuko bhikṣusaṃgho bhojayitavyam*
            / yo bhojayati tasya vadho daṇḍa iti /</p>
         
         
         <p>yāvad uttarāpathāt sārthavāhaḥ paṃcāśvaśatāni paṇyam ādāya vairaṃbhyam anuprāptaḥ
            / sa saṃlakṣayati / yad idānīṃ gamiṣyāmi aśvānāṃ khuraḥ kledam āpatsyate / aparṇā
            bhaviṣyanti / ihaiva tiṣṭhāmīti / sa tatraivāvasthitaḥ / tenāśvājāneyasya dvau yavaprasthau
            prajñaptau / avaśiṣṭānām aśvānām ekaikaḥ / śrutaṃ cānena rājñā ayaṃ cāyaṃ ca kriyākāraḥ
            kṛtaḥ / āyuṣmatānandena evam ārocitam iti / sa saṃlakṣayati / nāham asya rājño viṣaye
            nivāsī / kiṃ mama rājā (<span class="bold">fol. 149r1 = GBM 6.966</span>) kariṣyati / iti viditvāyuṣmantam ānandam idam avocat* / āryānanda mayā aśvājāneyasya
            dvau yavaprasthau prajñaptau / avaśiṣṭānām aśvānām ekaikaḥ / yadi bhagavān utsahate
            yavān paribhoktum ahaṃ bhagavataḥ prasthadvayam anuprayacchāmi / anyeṣāṃ ca bhikṣūṇām
            ekaikam iti /</p>
         
         
         <p>athāyuṣmān ānando yena bhagavāṃs tenopasaṃkrāntaḥ / upasaṃkramya etat prakaraṇaṃ bhagavato
            vistareṇārocayati / atha bhagavata etad abhavat* / mayaivaitāni karmāṇi kṛtāny upacitāni
            labdhasaṃbhārāṇi pariṇatapratyayāni oghavat pratyupasthitāni / avaśyaṃbhāvīni mayaivaitāni
            karmāṇi kṛtāny upacitāni ko 'nyaḥ pratyanubhaviṣyati / na hi karmāṇi kṛtāny upacitāni
            bāhye pṛthivīdhātau vipacyante / (<span class="bold">MSV I 30</span>) nābdhātau / na tejodhātau / na vāyudhātāv api / pūrvavad yāvat phalanti khalu dehinām
            iti /</p>
         
         
         <p>āyuṣmantam ānandam āmantrayate / gacchānanda bhikṣūṇāṃ śalākāṃ {Dutt throughout <span class="it">śilākāṃ</span>} cāraya / yo yuṣmākam utsahate tathāgatena sārdhaṃ vairaṃbhye traimāsīṃ yavān paribhoktuṃ
            sa śalākāṃ gṛhṇātv iti / evaṃ bhadantety āyuṣmān ānando bhagavataḥ pratiśrutya śalākāṃ
            cārayitum ārabdhaḥ / yāvad bhagavatā śalākāṃ gṛhītvā bhikṣudvayonaiś ca pāṃcabhir
            bhikṣuśataiḥ / āyuṣmāṃs tu śāriputraḥ kathayati / bhagavann ahaṃ vāyvābādhiko notsahe
            traimāsīṃ yavān paribhoktum iti / āyuṣmān mahāmaudgalyāyanaḥ kathayati / aham asyopasthāyika
            iti / tato bhagavān bhikṣudvayaunaiḥ paṃcabhir bhikṣuśataiḥ sārdhaṃ vairaṃbhye varṣā
            upagataḥ / āyuṣmantau śāriputramaudgalyāyanau triśaṅkuṃ parvataṃ gatvā varṣā upagatau
            / tataḥ śakreṇa devendreṇa divyayā sudhayā pravāritau / tataḥ sārthavāho bhagavato
            dvau yavaprasthāv anuprayacchati / anyeṣāṃ ca bhikṣūṇām ekaikam* /</p>
         
         
         <p>tatra bhagavān āyuṣmantam ānandam idam avocat* / gacchānanda tathāgatasyārthāya yavān
            parikarmayeti / evaṃ bhadanteti āyuṣmān ānando bhagavataḥ pratyaṃśam ādāya yenānyatamā
            vṛddhā strī tenopasaṃkrāntaḥ / upasaṃkramya (<span class="bold">MSV I 31</span>) tāṃ striyam idam avocat* / bhagini tathāgatasyārthāya yavān parikarmīkuru / sā kathayati
            / ārya ahaṃ vṛddhā na śaknomi / api tv eṣā taruṇikā dārikā / asyā anuprayaccha / eṣā
            parikarmayatīti / āyuṣmān ānandas tasyāḥ sakāśam upasaṃkrāntaḥ / bhagini śakṣyasi
            tvaṃ tathāgatasyārthāya yavān parikarmīkartum iti / sā kathayati / ārya samayenāhaṃ
            parikarmayāmi / yadi me ālāpam anupracchasīti / sa kathayati / parikarmaya dāsyāmīti
            / sā parikarmayitum ārabdhā / pṛcchati ca / āryaka eṣa buddho nāma iti / āyuṣmān ānandaḥ
            saṃlakṣayati / yady aham asyā buddhavarṇodāharaṇaṃ kariṣye (<span class="bold">fol. 149v1 = GBM 6.967</span>) gambhīrā buddhadharmāḥ sthānam etad vidyate <span class="it">yad asau na vijñāsyatīti</span> yanv aham asyāś ca<span class="it">kraratna</span>varṇodāharaṇam udāhareyam iti viditvā kathayati /</p>
         
         
         <p>rājño bhagini cakravartino loke prādurbhāvāt saptānāṃ ratnānāṃ loke prādurbhāvo bhavati
            / katameṣāṃ saptānām* / tadyathā / cakraratnasya hastiratnasyāśvaratnasya maṇiratnasya
            strīratnasya gṛhapatiratnasya pariṇāyakaratnasya saptamasya /</p>
         
         
         <p>rājño bhagini cakravartino loke prādurbhāvāt kathaṃrūpasya cakraratnasya loke prādurbhāvo
            bhavati / iha bhagini rājñaḥ kṣatriyasya mūrdhābhiṣiktasya tad eva poṣadhe paṃcadaśyāṃ
            śiraḥsnātopavāsair alaṃkṛtasya upari prāsādatalagatasyāmātyagaṇaparivṛtasya pūrvasyāṃ
            diśi cakraratnaṃ prādurbhavati sahasrāraṃ sanābhikaṃ sanemikaṃ sarvākāraparipūrṇaṃ
            (<span class="bold">MSV I 32</span>) śubham akarmārakṛtaṃ divyaṃ <span class="it">sarva</span>sauvarṇam* / śubhaṃ cānena bhavati / yasya rājñaḥ kṣatriyasya mūrdhābhiṣiktasya tad
            eva poṣadhe paṃcadaśyāṃ pūrvavad yāvat sarvasauvarṇam* / bhavati sa rājā cakravartīti
            / addhāham asmi rājā cakravartīti cakraratnaṃ mīmāṃsitukāma utthāyāsanād ekāṃsam uttarāsaṃgaṃ
            kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya tac cakraratnam ubhābhyāṃ pāṇibhyāṃ
            pratigṛhya vāme pāṇau pratiṣṭhāpya dakṣiṇena pāṇinā anuvartayati / jayasva bho cakraratna
            yenāryaḥ purāṇaś cakravartipatha iti /</p>
         
         
         <p>atha cakra<span class="it">ra</span>tnaṃ rājñā cakravartinā anupravartitam uparivihāya<span class="it">sam a</span>bhyudgamya pūrveṇa prāyāsīdyenāryaḥ purāṇaś cakravartipathaḥ / anveti rājā cakravartī
            tac cakraratnaṃ sārdhaṃ caturaṅgeṇa balakāyena / yasmiṃś ca pradeśe tac cakraratnaṃ
            pratitiṣṭhati tatra rājā cakravartī vāsaṃ kalpayati sārdhaṃ catu<span class="it">raṅgeṇa ba</span>lakāyena / <span class="it">ye khalu</span> pūrvasyāṃ diśi koṭṭarājānas te yena rājā cakravartī tenopasaṃkrāmanti / upasaṃkramya
            rājānaṃ cakravartinam evaṃ vadanti / etu devaḥ / svāgataṃ devasya / ime devasya janapadā
            ṛddhāś ca sphītāś ca kṣemāś ca <span class="it">subhikṣā</span>ś cākīrṇabahujana<span class="it">manuṣyā</span>ś ca tān devaḥ samanuśāstu / vayaṃ devasyānuyātrikā bhaviṣyāmaḥ / tena hi yūyaṃ grāmaṇyaḥ
            svakasvakāni vijitāni samanuśāsatha (<span class="bold">MSV I 33</span>) dharmeṇa mādharmeṇa / mā ca vaḥ kasyacid adharmacāriṇo vi<span class="it">pa</span>ccāriṇo rāṣṭre vāso rocatām* / e<span class="it">tat prakāra</span>m ānuyātrikā bhaviṣyatha / atha tac cakraratnaṃ pūrvāṃ diśam abhinirjitya pūrva<span class="it">va</span>n mahāsamudraṃ pratyuttīrya dakṣiṇena paścimenottareṇa prāyāsīd yenāryaḥ purāṇaś cakravartipathaḥ
            / atha <span class="it">cakraratnaṃ</span> rājñā cakravartinānupravartitam upari vihāya<span class="it">sam abhyudgamya</span> uttareṇānvāvṛtaṃ yenāryaḥ purāṇaś cakravartipathaḥ / anveti rājā cakravartī tac cakraratnaṃ
            sārdhaṃ caturaṅgeṇa balakāyena (<span class="bold">fol. 150r1 = GBM 6.968</span>) / yasmin pradeśe tac cakraratnaṃ pratitiṣṭhati tatra rājā cakravartī <span class="it">vāsaṃ kalpayati</span> sārdhaṃ caturaṅgeṇa balakāyena / ye khalūttara<span class="it">syāṃ diśi koṭṭarājānaḥ</span> te yena rājā cakravartī tenopasaṃkrāmanti / upasaṃkramya rājānaṃ cakravartinam evaṃ
            vadanti / ehi deva / svāgataṃ devasya / ime devasya janapadā ṛddhāś ca sphītāś ca
            kṣemāś ca subhikṣāś cākīrṇabahujanamanuṣyāś ca / tān devaḥ samanuśāstu / vayaṃ devasyā<span class="it">nuyātrikā bha</span>viṣyāmaḥ / tena hi yūyaṃ grāmaṇyaḥ svakasvakāni vijitāni samanuśāsatha dharmeṇa mādharmeṇa
            / mā ca vaḥ kasyacid adharmacāriṇo rāṣṭre vāso rocatām iti / atha cakraratnam uttarāṃ
            diśam abhinirjityottaramahāsamudraṃ
            pratyuttīrya tām eva rājadhānīm āgatyoparyasyādhikaraṇasyocchrāpitam ivāsthāt* / rājño
            bhagini cakravartino (<span class="bold">MSV I 34</span>) loke prādurbhāvād asyaivaṃrūpasya cakraratnasya loke prādurbhāvo bhavati /</p>
         
         
         <p>rājño bhagini cakravartino loke prādurbhāvāt kathaṃrūpasya hastiratnasya loke prādurbhāvo
            bhavati / iha bhagini rājñaś cakravartino hastī bhavati sarvaśvetaḥ kumudavarṇaḥ saptāṅgaḥ
            supratiṣṭhito 'bhirūpo darśanīyaḥ prāsādikaḥ / yaṃ dṛṣṭvā rājñaś cakravartinaś cittam
            abhiprasīdati / bhadrakaṃ varahastiratnaṃ sa<span class="it">kṛd da</span>matham (<span class="bold">fol. 150v1 = GBM 6.969</span>) eṣyatīti / atha rājā cakravartī saṃkhyātaṃ hastidamakaṃ dūtena prakroṣyedam avocat*
            / idaṃ tvayā saumya saṃkhyātaṃ hastiratnaṃ kṣipram eva sudāntaṃ kṛtvāsmākam upanayitavyam
            iti / evaṃ deva iti saṃkhyāto hastidamako rājñaś cakravartinaḥ pratiśrutya hastiratnam
            ekāhnā sarvacāraṇebhir upasaṃkrāmati / tadekāhnā sarvacāraṇebhir upasaṃkramyamānam
            ekāhnā sarvacāraṇaiḥ pratigṛhṇāti / tadyathānye hastino 'nekavārṣikā anekavarṣagaṇadāntāḥ
            sarvacāraṇebhir upasaṃkramyamānaṃ pratigṛhṇanti / evam etad dhastiratnam ekāhnā sarvacāraṇaiḥ
            pratigṛhṇāti / dāntaṃ cainaṃ viditvā rājñaś cakravartinaḥ upanāmayati / dāntaṃ deva
            bhadraṃ hastiratnam* / yasyedānīṃ devaḥ kālaṃ manyata iti / atha rājā cakravartī tad
            dhastiratnaṃ mīmāṃsitukāmaḥ sūryasyābhyudgamanakālasamaye tad dhi <span class="it">hasti</span>ratnam abhi<span class="it">ru</span>hyemām eva samudraparyantāṃ mahāpṛthivīm anvāhiṇḍya tām eva rājadhānīm (<span class="bold">MSV I 35</span>) āgatya prātarāśikam akārṣīt* / rājño bhagini cakravartino loke prādurbhāvād asyaivaṃrūpasya
            hastiratnasya prādurbhāvo bhavati /</p>
         
         
         <p>rājño bhagini cakravartino loke prādurbhāvāt kathaṃrūpasyāśvaratnasya loke prādurbhāvo
            bhavati / iha bhagini rājñaś cakravartinaḥ aśvo bhavati sarvanīlaḥ kṛṣṇaśirā manojño
            javano 'bhirūpo darśanīyaḥ prāsādikaḥ / yaṃ dṛṣṭvā rājñaś cakravartinaś cittam abhiprasīdati
            / bhadrakaṃ vatāśvaratnaṃ sakṛd <span class="it">damatha</span>m eṣyatīti / atha rājā cakravartī saṃkhyātam aśvadamakaṃ dūtena prakroṣyedam avocat*
            / idaṃ tvayā saumya saṃkhyātam aśvaratnaṃ kṣipram eva sudāntaṃ kṛtvāsmākam upanayitavyam
            iti / evaṃ deveti saṃkhyāto 'śvadamako rājñaś cakravartinaḥ pratiśrutya tad aśvaratnam
            ekāhnā sarvacāraṇair upasaṃkrāmati / tadekāhnā sarvacāraṇebhir upasaṃkramyamānam ekāhnā
            sarvacāraṇaiḥ pratigṛhṇāti / tadyathānye aśvā anekavārṣikā anekavarṣagaṇadāntāḥ sarvacāraṇebhir
            upasaṃkramyamānāḥ sarvacāraṇaiḥ pratigṛhṇanti / evam eva tad aśvaratnam ekāhnā sarvacāraṇebhir
            upasaṃkramyamānam ekāhnā sarvacāraṇaiḥ pratigṛhṇāti / dāntaṃ cainaṃ viditvā rājñaś
            cakravartina upanāmayati / dāntaṃ deva bhadram aśvaratnaṃ yasyedānīṃ devaḥ kālaṃ manyate
            / atha rājā cakravartī aśvaratnaṃ mīmāṃsitukāmaḥ sūryasyābhyudgamanakālasamaye tad
            aśvaratnam abhiruhyemām eva samudraparyantāṃ mahāpṛthivī<span class="it">m anvāhiṇḍya</span> tām eva rājadhānīm āgatya (<span class="bold">MSV I 36</span>) prātarāśam akārṣīt* / rājño bhagini cakravartino loke prādurbhāvād asyaivaṃrūpasyāśvaratnasya
            loke prādurbhāvo bhavati /</p>
         
         
         <p>rājño bhagini cakravartino loke prādurbhāvāt kathaṃrūpasya <span class="it">maṇiratnasya</span> loke prādurbhāvo bhavati / iha bhagini rājñaś cakravartino maṇir bhavati aṣṭāṃśo
            vaiḍūryaḥ śubho jātimānaccho viprasannaḥ anāvilaḥ / yāvad rājñaś cakravartino 'ntaḥpure
            dīpakṛtyaṃ sarvaṃ tanmaṇer ābhayā / atha rājā cakra<span class="it">vartī tan maṇi</span>ratnaṃ mīmāṃsitukāmo 'ndhakāratamisrāyāṃ rātryāṃ śanair mandaṃ mandaṃ deve vṛṣṭāyamāne
            vidyutsu niścarantīṣu maṇiratnaṃ dhvajāgre āropyodyānabhūmiṃ niryāti sārdhaṃ caturaṅgeṇa
            balakāyena / yāvat khalu rājñaś cakrava<span class="it">rtino caturaṅgo</span> balakāyaḥ sarvaḥ sphuṭo <span class="it">ma</span>ṇer ābhayā / ardhayojanaṃ ca sāmantakena / rājño bhagini cakravartino loke prādurbhāvād
            asyaivaṃrūpasya maṇiratnasya loke prādurbhāvo bhavati /</p>
         
         
         <p>rājño bhagini cakravartino loke prādurbhāvāt kathaṃrūpa<span class="it">sya strīra</span>tnasya loke prādurbhāvo bhavati / iha bhagini rājñaś cakravartinaḥ strī bhavati abhirūpā
            darśanīyā prāsādikī nātigaurī nātiśyāmā madgurucchavir nātidīrghā nātihrasvā supratiṣṭhitā
            nātikṛśā nātisthūlā nātyutsadamāṃsā <span class="it">tanugā</span>trī / tasyāḥ khalu bhagini śīte uṣṇa<span class="it">sa</span>ṃsparśāni gātrāṇi uṣṇe śītasaṃsparśāni gātrāṇi kāliṅgaprāvāramṛdusaṃsparśāni / tasyāḥ
            khalu bhagini sarvaromakūpebhyaś candanagandho vāti mukhāc ca <span class="it">utpalagandhaḥ</span> /</p>
         
         <span class="note"><span class="bold">MSV I 37</span></span>
         
         <p>yāvad ā<span class="it">yuṣmā</span>n ānandaḥ strīratnaṃ vibhajati tāvat tayā dārikayā te yāvaḥ parikarmitāḥ / sā pādayor
            nipatya praṇidhānaṃ kartum ārabdhā (<span class="bold">fol. 151r1 = GBM 6.970</span>) / ārya anenāhaṃ kuśalamūlena rājñaś cakravartinaḥ strīratnaṃ syām iti / athāyuṣmān
            ānando yavān parikarmitān ādāya yena bhagavāṃs tenopasaṃkrāntaḥ / upasaṃkramya bhagavato
            yavān upanāmayati / jānakāḥ pṛcchakā buddhā bhagavantaḥ / pṛcchati buddho bhagavān
            āyuṣmantam ānandam* / kenaite ānanda yavāḥ parikarmitāḥ / amukayā bhadanta <span class="it">brāhmaṇadārikayā / kim a</span>bhūt te ānanda tayā brāhmaṇadārikayā sārdham antarākathāsamudāhāraḥ / tena hy ānanda
            yāvāṃs te 'bhūt tayā brāhmaṇadārikayā sārdham antarākathāsamudāhāras tat sarvam asmākaṃ
            vistareṇārocaya / athāyuṣmān ānando <span class="it">yat t</span>asyābhūt tayā brāhmaṇadārikayā sārdham antarākathāsamudāhāras tat sarvaṃ bhagavato
            vistareṇārocayati / evam ukte bhagavān āyuṣmantam ānandam idam avocat* / kasmāt tvayānanda
            tayā dārikayā buddhavarṇodāharaṇaṃ na kṛtam* / mama bhadanta evaṃ bhavati / gambhīrā
            buddhadharmāḥ sthānam etad vidyate yad asau dārikā na vijñāsyatīti / mayā tasyāś cakravartivarṇodāharaṇaṃ
            kṛtam* / kṣīṇas tvam ānanda / sacet tvayā tasyā buddhavarṇodāharaṇaṃ kṛtam abhaviṣyat
            sthānam etad vidyate yat tu yām anuttarāyāṃ samyaksaṃbodhau avaivartikaṃ cittam utpāditam
            abhaviṣyat* / api tv ānanda bhaviṣyaty asau dārikā rājñaś cakravartinaḥ strīratnam*
            / {MS (GBM 970.5f.) adds <span class="it">bhagavān saṃlakṣayati / yaḥ kaścid ādīnavo bhikṣavaḥ paṭaplotikaṃ prāvṛtyāntargṛhaṃ
               gacchati / tasmān na bhikṣuṇā paṭaplotiṃ prāvṛtyāntargṛhaṃ gantavyam* / gacchati sātisāro
               bhavati /</span>}</p>
         
         <span class="note"><span class="bold">MSV I 38</span></span>
         
         <p>sāmantakena śabdo vistṛtaḥ / amukayā brāhmaṇadārikayā bhagavato 'rthāya yavāḥ parikarmitāḥ
            / sā bhagavatā rājñaś cakravartinaḥ strīratnaṃ vyākṛtā / iti śrutvā yaiḥ paṃcabhir
            dārikāśatair dvyūnair bhikṣudvayonānāṃ paṃcānāṃ bhikṣuśatānāṃ yavāḥ parikarmitāḥ /
            tābhir api praṇidhānaṃ kṛtam* / vayam asyāḥ parivārāḥ syāma iti /</p>
         
         
         <p>yāvad bhagavān yavān paribhoktum ārabdhāḥ āyuṣmān ānando viklavaḥ aśrūṇi pramoktum
            ārabdhaḥ / bhagavatā teṣu janmaparivarteṣu karacaraṇaśiraśchedādīni dānāni datvā tribhiḥ
            kalpāsaṃkhyeyaiḥ sarvajñatvam avāpya idānīṃ koṭarayavān bhakṣayatīti / tatra bhagavān
            āyuṣmantam ānandam āmantrayate / kasmāt tvam ānanda viklavaḥ aśrūṇi pramuṃcasi / bhagavān
            bhadanta cakravartikule jāto rājyam apahāya pravrajitaḥ karacaraṇaśirādīni dānāni
            datvā tribhiḥ kalpāsaṃkhyeyaiḥ sarvajñatvam avāpya idānīṃ koṭarayavān bhakṣayatīti
            / bhagavān āha / ākāṃkṣasi tvam ānanda tathāgatasya daṃṣṭrāntaravinirgatān yavān paribhoktum*
            / ākāṃkṣāmi bhagavan* / tato bhagavatā āyuṣmata ānandāya daṃṣṭrāntaravinirgatānāṃ
            (<span class="bold">fol. 151v1 = GBM 6.971</span>) yavānā<span class="it">m eko dattaḥ</span> / tathā hy ānanda tathāgatasya (<span class="bold">MSV I 39</span>) rasāgra<span class="it">ga</span>tānāṃ rasaharaṇī supariśuddhā / yadi tathāgataḥ prākṛtam apy āhāraṃ paribhuṃkte tad
            api tathāgatasyānnaśatarasaṃ saṃparivartate /</p>
         
         
         <p>taiḥ sāmantakaiḥ śabdo vistṛtaḥ / agnidatto brāhmaṇarājo buddhapramukhaṃ bhikṣusaṃgham
            upanimaṃtryādarśanapathe sthito bhagavān vairaṃbhye yavān paribhuṃkte iti / sāmantarājair
            api śrutaṃ tair agnidattasya brāhmaṇarājasya dūtasaṃpreṣaṇaṃ kṛtam* / te praveśaṃ
            na labhante dvāri sthitāḥ / anāthapiṇḍadena gṛhapatinā śrutaṃ tena paṃcamātrāṇi śakaṭaśatāni
            parṇopagūṭhasya śāleḥ preṣitāni / atha mārasya pāpīyasa etad abhavat* / bahuśo mayā
            śramaṇo gautamo viheṭhito na kadācid avatāro labdhaḥ / atrāpi tāvad asya praharāmi
            iti viditvā āyuṣmantam ānandam ātmānaṃ vinirmāya teṣāṃ paṃcānāṃ śakaṭaśatānāṃ purataḥ
            sthitvā kathayati / bhavantaḥ kutra gamyate / te kathayanti / <span class="it">ārya</span> ānanda agnidatto brāhmaṇarājo bhagavantaṃ saśrāvakasaṃgham upanimaṃtryādarśanapathe
            sthito bhagavān vairaṃbhye yavān paribhuṃkte iti / anāthapiṇḍadena gṛhapatinā śrutvaitāni
            parṇopagūṭhasya śāler bhagavato 'rthāya paṃca śakaṭaśatāni preṣitāni iti / sa kathayati
            / bhavanto devo abhiprasannā nāgā yakṣāḥ / yadi bhagavān ākāśe pātraṃ prasārayati
            tad api devās trayastriṃśā divyāyāḥ sudhāyāḥ pūrayanti / kimarthaṃ bhagavān yavān
            paribhuṃkte / nivartayatha (<span class="bold">MSV I 40</span>) iti / te kathayanti / āryānanda saṃprasthitā vayaṃ kim idānīṃ nivartāmaḥ / gacchāma
            iti / māraḥ saṃlakṣayati / na śakyam ete nivartayitum* / upāyasaṃvidhānaṃ kartavyam
            iti / sa uparivihāyasam abhyudgamya akṣamātrābhir vāridhārābhir varṣitum ārabdhaḥ
            / tena tāvad dṛṣṭaṃ yāvat tāni śakaṭāni nābhiṃ yāvan nimagnāni / tatas te śākaṭikā
            balīvardān muktvā prakrāntā iti / tatra bhagavatā vairaṃbhye yavāḥ paribhuktāḥ sārdhaṃ
            dvayonaiḥ paṃcabhir bhikṣuśataiḥ / āyuṣmadbhyāṃ śāriputramaudgalyāyanābhyāṃ triśaṃkuke
            parvate varṣopagatābhyāṃ divyā sudhā paribhuktā /</p>
         
         
         <p>tatas tena sārthavāhena traimāsasyātyayād bhagavān saśrāvakasaṃgho bhaktenopanimaṃtritaḥ
            / adhivāsitaṃ ca bhagavatā tūṣṇīṃbhāvena / sa sārthavāhas tām eva rātriṃ śuciṃ praṇītaṃ
            khādanīyabhojanīyaṃ samudānīya pūrvavad yāvad bhagavantaṃ bhuktavantaṃ viditvā dhautahastam
            apanītapātraṃ bhagavataḥ pādayor nipatya praṇidhānaṃ kartum ārabdhaḥ / anenāhaṃ kuśalamūlena
            rājā bhaveyaṃ cakravartī aśvājāneyaḥ putro yuvarājas tāny api paṃcāśvaśatāni paṃca
            putraśatāni / (<span class="bold">fol. 152r1 = GBM 6.972</span>) yā sā dārikā bhagavatā strīratnaṃ yāni paṃca dārikāśatāni tasyāḥ paricārikā iti
            / tato bhagavāṃs tasya sārthavāhasya cetasā cittam ājñāya taṃ sārthavāham idam avocat*
            / bhaviṣyasi tvaṃ sārthavāha rājā cakravartī aśvājāneyas te putro yuvarājas tāny api
            paṃcāśvaśatāni paṃca putraśatāni / sā dārikā (<span class="bold">MSV I 41</span>) strīratnam* / tāny api dvyūnāni paṃca dārikāśatāni tasyāḥ paricārikā iti /</p>
         
         
         <p>atha bhagavān traimāsasyātyayāt kṛtacīvaro niṣṭhitacīvaraḥ āyuṣmantam ānandam āmantrayate
            / gacchānanda agnidattaṃ brāhmaṇarājam ārocaya / evaṃ ca vada / uṣitāḥ smo mahārāja
            tava vijite / avalokito bhava / gacchāma iti / evaṃ bhadanta iti / āyuṣmān ānando
            bhagavataḥ pratiśrutya yenāgnidattasya brāhmaṇarājasya niveśanaṃ tenopasaṃkrāntaḥ
            / tena khalu samayenāgnidatto brāhmaṇarājaḥ puṇyāham āgamayaṃs tiṣṭhati / athāyuṣmān
            ānando dauvārikaṃ puruṣam āmantrayate / ehi tvaṃ bhoḥ puruṣa yenāgnidatto brāhmaṇarājas
            tenopasaṃkrama / upasaṃkramyāgnidattaṃ brāhmaṇarājam evaṃ vada / ānando bhikṣur dvāre
            tiṣṭhati devaṃ draṣṭukāma iti / evam ārya iti dauvārikapuruṣaḥ āyuṣmata ānandasya
            pratiśrutya yenāgnidatto brāhmaṇarājas tenopasaṃkrāntaḥ / upasaṃkramyāgnidattaṃ brāhmaṇarājam
            idam avocat* / devāryānando bhikṣur dvāre tiṣṭhati devaṃ draṣṭukāmaḥ / sa kathayati
            / ahaṃ bhoḥ puruṣa puṇyāham āgamayaṃs tiṣṭhāmi / ānando bhikṣuḥ puṇyamaheśākhyaḥ /
            sa eva puṇyāho bhavatu /</p>
         
         
         <p>paṃcakalyāṇaś cāyam* / nāmakalyāṇo rūpakalyāṇo varṇakalyāṇaḥ pratibhānakalyāṇaḥ pratipattikalyāṇaś
            ca /</p>
         
         
         <p>praviśatu / ko bhavantam ānandaṃ vārayatīti / dauvārikeṇāyuṣmata ānandāyaivam ārocitam*
            āyuṣmān ānandaḥ praviṣṭaḥ / te 'pi sāmantarājānāṃ dūtās tenaiva sārdhaṃ praviṣṭāḥ
            /</p>
         
         <span class="note"><span class="bold">MSV I 42</span></span>
         
         <p>athāyuṣmān ānando 'gnidattaṃ brāhamaṇarājam ārogyayitvā ekānte niṣaṇṇaḥ / ekāntaniṣaṇṇaḥ
            āyuṣmān ānando 'gnidattaṃ brāhmaṇarājam idam avocat* / bhagavāṃs te mahārāja ārogyayati
            kathayati ca / uṣitāḥ smo mahārāja tava vijite traimāsīm* / avalokito bhava / gacchāma
            iti / vande āryānanda buddhaṃ bhagavantam* / kaccid āryānanda bhagavān vairaṃbhyeṣu
            janapadeṣu sukhaṃ varṣoṣitaḥ / na ca piṇḍakena klānta iti / taiḥ sāmantarājadūtair
            uktaḥ / devo 'pratyakṣitarājyas tvaṃ yo bhagavantaṃ saśrāvakasaṃghaṃ traimāsīm upanimaṃtryādarśanapathe
            vyavasthitaḥ / traimāsīṃ koṭarayavāḥ paribhuktā iti / sa kathayati / satyam āryānanda
            bhagavatā traimāsīṃ yavāḥ paribhuktāḥ / satyaṃ mahārāja / sa saṃmūrchitaḥ (<span class="bold">fol. 152v1 = GBM 6.973</span>) pṛthivyāṃ nipatito mahatā jalapariṣekeṇa pratyāgataprāṇaḥ amātyān āhūya pṛcchati
            / bhavanto na mayā yuṣmākam ājñā dattā / pratidivasaṃ paṃcānāṃ śatānām āhāraṃ sajjīkuru
            / praṇītaṃ prabhūtaṃ ceti / te kathayanti / asti devenaivam ājñaptam* / na tv ājñā
            dattā amukasya dātavyam iti / api tu adyāpy āhāraḥ sajjīkṛta eva / athāgnidatto brāhmaṇarājo
            yena bhagavāṃs tenopasaṃkrāntaḥ / upasaṃkramya bhagavataḥ pādau śirasā vanditvā ekānte
            niṣaṇṇaḥ / ekāntaniṣaṇṇam agnidattaṃ brāhmaṇarājaṃ bhagavān dharmyayā kathayā saṃdarśayati
            pūrvavad yāvat saṃpraharṣya tūṣṇīm* / athāgnidatto brāhmaṇarājo bhagavataḥ pādayor
            nipatya bhagavantam idam avocat* / (<span class="bold">MSV I 43</span>) atyayo bhagavann atyayaḥ sugata yathā bālo yathā mūḍho yathāvyakto yathākuśalo yo
            'haṃ bhagavantaṃ saśrāvakasaṃghaṃ traimāsīm upanimaṃtryādarśanapathe vyavasthitaḥ
            / tasya mama bhagavann atyayaṃ jānato 'tyayaṃ paśyataḥ atyayam atyayataḥ pratigṛhṇīṣvānukampām
            upādāya / tathyaṃ te mahārāja atyayam atyayata āgamā yathā bālo yathā mūḍho yathāvyakto
            yathākuśalo yas tvaṃ tathāgataṃ traimāsīm upanimaṃtryādarśanapathe vyavasthitaḥ /
            yatas tvaṃ mahārāja atyayaṃ jānāsy atyayaṃ paśyasi taṃ ca dṛṣṭvādeśayasi vṛddhir eva
            te pratikāṃkṣitavyā
            kuśalānāṃ dharmāṇāṃ na hāniḥ /</p>
         
         
         <p>athāgnidatto brāhmaṇarājo bhagavantam idam avocat* / adhivāsayatu me bhagavān yāvajjīvaṃ
            cīvarapiṇḍapātaśayanāsanaglānapratyayabhaiṣajyapariṣkāraiḥ sārdhaṃ bhikṣusaṃgheneti
            / bhagavān āha / tathāgato mahārāja alpāyuṣke kāle jātaḥ prabhūtaṃ ca kāryaṃ karaṇīyam*
            / nirvāṇakālasamayaś ceti / nādhivāsayati / yady evam adhivāsayatu me bhagavān saptavarṣāṇi
            saptamāsān saptadivasān* / tathāpi bhagavān nādhivāsayati / agnidatto brāhmaṇarājo
            bhagavantam idam avocat* / adhivāsayatu me bhagavān śvo 'ntargṛhe bhaktena sārdhaṃ
            bhikṣusaṃgheneti / bhagavān saṃlakṣayati / yady aham asyaikabhaktakam api nādhivāsayāmi
            sthānam etad vidyate yady agnidatto brāhmaṇarāja uṣṇaṃ (<span class="bold">MSV I 44</span>) śoṇitaṃ chardayitvā kālaṃ kariṣyatīti viditvā adhivāsitaṃ bhagavatā tūṣṇīṃbhāvena
            / athāgnidatto brāhmaṇarājo bhagavatas tūṣṇīṃbhāvenādhivāsanāṃ viditvā bhagavato 'ntikāt
            prakrānto yena svaṃ niveśanaṃ tenopasaṃkrāntaḥ / upasaṃkramyāmātyān āmaṃtrayate bhavantaḥ
            ko 'sau upāyaḥ syād yena sarvo 'yam āhāro buddhapramukhena bhikṣusaṃghena paribhukto
            bhaved iti / te kathayanti / deva sarvo 'yaṃ pṛthivyām āhāras tīryatām* / bhikṣavaḥ
            padbhyām ākramiṣyanti / evaṃ paribhukto bhaviṣyatīti / tena (<span class="bold">fol. 153r1 = GBM 6.974</span>) pauruṣeyāṇām ājñā dattā / bhavanto yāvān ayam āhāraḥ sarvam etat samantāt pṛthivyām
            ākirata iti / taiḥ sarvaṃ samantād ākīrṇam* / athāgnidatto brāhmaṇarājas tām eva rātriṃ
            śuci praṇītaṃ khādanīyabhojanīyaṃ samudānīya pūrvavad yāvad bhagavān purastād bhikṣusaṃghasya
            prajñapta evāsane niṣaṇṇaḥ / yāvad anyatamena mahallena saṃjātāmarṣeṇāsmābhis traimāsīṃ
            koṭarayavāḥ paribhuktāḥ / idānīm ayaṃ kalirājo vibhavaṃ darśayatīti viditvā khādanīyabhojanīyasya
            pṛthivyām ākīrṇasyopari pārṣṇiprahāro dattaḥ / brāhmaṇagṛhapatayo 'vadhyāyanti kṣipanti
            vivācayanti / ārya khādanīyabhojanīyaṃ mukhābhyavahāryaṃ pādena spṛśanti / etat prakaraṇaṃ
            bhikṣavo bhagavata ārocayanti / bhagavān saṃlakṣa<span class="it">ya</span>ti / yaḥ kaścid ādīnavo
            bhikṣavaḥ khādanīyabhojanīyaṃ (<span class="bold">MSV I 45</span>) mukhābhyavahāryaṃ pādena spṛśantīti viditvā bhikṣūn āmantrayate sma / amukena bhikṣavo
            mahallabhikṣuṇā saṃjātāmarṣeṇa khādanīyabhojanīyasya mukhābhyavahāryasya pṛthivyām
            ākīrṇasyopari pārṣṇiprahāro datta iti / brāhmaṇagṛhapatayo 'vadhyāyanti kṣipanti <span class="it">vi</span>vācayanti / tasmān na bhikṣuṇā khādanīyabhojanīyaṃ mukhābhyavahāryaṃ pādenākramitavyam*
            / ākrāmati sātisāro bhavatīti /</p>
         
         
         <p>athāgnidatto brāhmaṇarājaḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā
            praṇītena khādanīyabhojanīyena svahastaṃ santarpayati pūrvavad yāvad dhautahastam
            apanītapātraṃ nīcataram āsanaṃ gṛhītvā bhagavataḥ purastān niṣaṇṇo dharmaśravaṇāya
            / atha bhagavān agnidattaṃ brāhmaṇarājaṃ <span class="it">dharmya</span>yā kathayā saṃdarśayati samādāpayati samuttejayati saṃpraharṣayati / anekaparyāyeṇa
            dharmyayā kathayā saṃdarśya samādāpya samuttejya saṃpraharṣya utthāyāsanāt prakrāntaḥ
            / atha saṃbahulā bhikṣavas trayāṇāṃ vārṣikāṇāṃ māsānām atyayāt kṛtacīvarā niṣṭhitacīvarāḥ
            samādāya pātracīvaraṃ yena bhagavāṃs tenopasaṃkrāntāḥ / upasaṃkramya bhagavataḥ pādau
            śirasā vanditvā ekānte 'sth<span class="it">ur</span> / ekāntasthitāḥ saṃbahulā bhikṣavo bhagavantam idam avocan* / uṣitāḥ smo bhadanta
            vairaṃbhye traimāsīm* / {Tib. inserts the whole Vairambhasūtra; cf. AN II 54-57}</p>
         
         
         <p>vistareṇa vairaṃbhyasūtram ekottarikāgame catuṣkanipāte /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ (<span class="bold">MSV I 46</span>) papracchuḥ / kiṃ bhadanta bhagavatā karma kṛtaṃ yena karacaraṇaśiraśchedādinā dānasaṃbhāreṇa
            yāvad dīnajanaṃ saṃtarpya kalpāsaṃkhyeyaṃ yat trayaṃ satvārthe ātmānaṃ parikhedyāpagatasarvakāryo
            vairaṃbhye koṭarayavān paribhuktavān sārdhaṃ bhikṣudvyūnaiḥ paṃcabhir bhikṣuśataiḥ
            / āyuṣmantau śāriputramaudgalyāyanau (<span class="bold">fol. 153v1 = GBM 6.975</span>) divyāṃ sudhām iti / bhagavān āha / tathāgatenaiva etāni bhikṣavaḥ pūrvam anyāsu
            jātiṣu karmāṇi kṛtāny upacitāni labdhasaṃbhārāṇi pūrvavad yāvat phalanti khalu dehinām*
            /</p>
         
         
         <p>bhūtapūrvaṃ bhikṣavaḥ aśītivarṣasahasrāyuṣi prajāyāṃ vipaśyī nāma samyaksaṃbuddho
            loka udapādi vidyācaraṇasaṃpannaḥ sugato lokavid anuttaraḥ puruṣadamyasārathiḥ śāstā
            devamanuṣyāṇāṃ buddho bhagavān* / saḥ aśītibhikṣusahasraparivāro bandhumatīṃ rājadhānīm
            upaniśritya viharati / tena khalu samayena bandhumatyāṃ rājadhānyām anyatamo gaṇavācako
            brāhmaṇaḥ pāñcaśatikaṃ gaṇaṃ brāhmaṇakān maṃtrān pāṭhayati / sarvalokasya cātyarthaṃ
            satkṛto gurukṛto mānitaḥ pūjito 'rhat saṃmataḥ / yata eva vipaśyī samyaksaṃbuddho
            bandhumatīṃ rājadhānīm anuprāptas tata eva taṃ na kaścit satkaroti na gurukaroti na
            mānayati na pūjayati / sa vipaśyati / tathāgate saśrāvakasaṃghe 'tyartham īrṣyāvān
            saṃvṛttaḥ / yāvat saṃbahulāḥ śaikṣāśaikṣā bhikṣavaḥ pūrvāhṇe nivāsya pātracīvaram
            ādāya bandhumatīṃ (<span class="bold">MSV I 47</span>) rājadhānīm anuprāptāḥ / tato nānāsūpikarasopetasya bhaktasya pātrāṇi pūrayitvā nirgacchanti
            / tena ca brāhmaṇena dṛṣṭāḥ pṛṣṭāś ca / bho bhikṣavaḥ paśyāmi kīdṛśaḥ piṇḍapāto labdha
            iti / taiḥ ṛjuko 'yaṃ darśitaḥ / tata īrṣyāprakṛtyā saṃjātāmarṣeṇa māṇavakā abhihitāḥ
            / nārhantīme muṇḍakāḥ śramaṇakā nānāsūpikarasavyaṃjanopetaṃ śālyodanaṃ paribhoktum*
            / arhanti tu koṭarayavān paribhoktum iti / tair apy anusaṃvarṇitam* / evam etad upādhyāya
            evam etat* / nārhanty eva ime muṇḍakāḥ śramaṇakā nānāsūpikarasavyaṃjanopetaṃ śālyodanaṃ
            paribhoktum* / arhanti tu koṭarayavān paribhoktum iti / tatra ca dvau māṇavakau śrāddhau
            bhadrau kalyāṇāśayau / tau kathayataḥ / upādhyāya maivaṃ vocuḥ / mahātmāna ete 'rhanty
            eva divyāṃ sudhāṃ paribhoktuṃ na koṭarayavān iti /</p>
         
         
         <p>kiṃ manyadhve bhikṣavaḥ / yo 'sau vipaśyitathāgatena gaṇavācako brāhmaṇaḥ aham eva
            sa tena kālena tena samayena / yāni tāni <span class="it">dv</span>yūnāni paṃca māṇavakaśatāni etāny eva paṃca bhikṣuśatāni / yau tau dvau māṇavakau
            śrāddhau bhadrau kalyāṇāśayau etāv eva tau śāriputramaudgalyāyanau bhikṣū / yan mayā
            vipaśyinaḥ samyaksaṃbuddhasya śaikṣāśaikṣāṇāṃ śrāvakāṇām antike cittaṃ pradūṣya kharaṃ
            vākkarma niścāritaṃ dvyūnaiś ca paṃcabhir māṇavakaśatair anumoditaṃ dvābhyāṃ tu nānumoditaṃ
            tasya karmaṇo vipākenaitarhi tathāgatena vairaṃbhye koṭarayavāḥ paribhuktāḥ (<span class="bold">MSV I 48</span>) sārdhaṃ bhikṣudvyūnaiḥ paṃcabhir bhikṣuśataiḥ / śāriputramaudgalyāyanābhyāṃ tu divyā
            sudhā paribhuktā / iti hi bhikṣavaḥ ekāntakṛṣṇānāṃ (<span class="bold">fol. 154r1 = GBM 6.976</span>) karmaṇām ekāntakṛṣṇo vipākaḥ pūrvavad yāvad ekāntaśukleṣv eva karmasv ābhogaḥ karaṇīyaḥ
            / ity evaṃ vo bhikṣavaḥ śikṣitavyam* /</p>
         
         
         <p>{Mark Allon 2003: Parallel see SN IV 179-181} tatra bhagavān āyuṣmantam ānandam āmaṃtrayate
            sma / āgamayānanda yenāyodhyeti / evaṃ bhadantety āyuṣmān ānando bhagavataḥ pratyaśrauṣīt*
            / atha bhagavān dakṣiṇapaṃcāle janapadacārikāṃ carann ayodhyām anuprāptaḥ ayodhyāyāṃ
            viharati nadyā gaṃgāyās tīre / athānyatamo bhikṣur yena bhagavāṃs tenopasaṃkrāntaḥ
            / upasaṃkramya bhagavataḥ pādau śirasā vanditvaikānte 'sthāt* / ekāntasthitaḥ sa bhikṣur
            bhagavantam idam avocat* / sādhu me bhagavaṃs tathā saṃkṣiptena dharmaṃ deśayatu yathāhaṃ
            bhagavato 'ntike saṃkṣiptena dharmaṃ śrutvā eko vyapakṛṣṭo 'pramattaḥ ātāpī prahitātmā
            vihareyam* / eko vyapakṛṣṭo 'pramattaḥ ātāpī prahitātmā <span class="it">viharan</span> yad arthaṃ kulaputrāḥ keśaśmaśrv avatārya kāṣāyāṇi vastrāṇy ācchādya samyag eva śraddhayā
            agārād anagārikāṃ pravrajanti tad anuttaraṃ brahmacaryaparyavasānaṃ dṛṣṭa eva dharme
            svayam abhijñāya sākṣātkṛtvopasaṃpadya pravedayeyam* / kṣīṇā me jātir uṣitaṃ brahmacaryaṃ
            kṛtaṃ karaṇīyaṃ nāparam asmād bhavaṃ prajānāmīti / evam ukte bhagavān yena gaṃgā nadī
            tena vyavalokayan vyavalokayati / adrākṣīd bhagavān nadyā gaṃgāyāḥ srotasā mahāntaṃ
            dāruskandham uhyamānam* / dṛṣṭvā ca punas taṃ bhikṣum āmantrayate / paśyasi tvaṃ bhikṣo
            nadyā gaṃgāyāḥ srotasā mahāntaṃ dāruskandham uhyamānam* (<span class="bold">MSV I 49</span>) / evaṃ bhadanta saced eṣa na pārime tīre saṃsrakṣyati / nāpārime tīre saṃsrakṣyati
            / na madhye saṃsrakṣyati / na sthale utpatsyati / na manuṣyagrāhyo bhaviṣyati / nāmanuṣyagrāhyaḥ
            / nāvartagrāhyaḥ / nāntaḥpūtībhāvaṃ gamiṣyati / evam eṣa bhikṣo dāruskandho 'nupūrveṇa
            samudranimno bhaviṣyati samudrapravaṇaḥ samudraprāgbhāraḥ / evam eva sacet tvaṃ bhikṣo
            na pārime tīre saṃsrakṣyasi / pūrvavad yāvat* / nāntaḥpūtībhāvaṃ gamiṣyasi / evaṃ
            hi tvaṃ bhikṣo anupūrveṇa nirvāṇanimno bhaviṣyasi nirvāṇapravaṇo nirvāṇaprāgbhāraḥ
            / nāhaṃ bhadanta jāne kim apārimaṃ tīraṃ kiṃ pārimaṃ tīram* / kiṃ madhye
            <span class="it">saṃ</span>sadanam* / kiṃ sthale utsadanam* / ko manuṣyagrāhaḥ / kaḥ amanuṣyagrāhaḥ / <span class="it">kaḥ āvartagrāhaḥ /</span> ko 'ntaḥpūtībhāva iti / sādhu me bhagavāṃs tathā saṃkṣiptena dharmaṃ deśayatu yathāhaṃ
            bhagavato 'ntikāt saṃkṣiptena dharmaṃ śrutvā pūrvavad yāvan nāparam asmād bhavaṃ prajānāmīti
            /</p>
         
         
         <p>apārimaṃ tīram iti bhikṣo ṣaṇṇām ādhyātmikānām āyatanānām etad adhivacanam* / pārimaṃ
            tīram iti ṣaṇṇāṃ bāhyānām āyatanānām etad adhivacanam* / madhye saṃsadanam iti nandīrāgasyaitad
            adhivacanam* / sthale utsadanam iti asmimānasyaitad adhivacanam* / manuṣyagrāha iti
            yathāpīhaikaḥ saṃsṛṣṭo (<span class="bold">fol. 154v1 = GBM 6.977</span>) viharati gṛhasthapravrajitaiḥ (<span class="bold">MSV I 50</span>) sahanandī sahaśokaḥ / sa sukhiteṣu sukhito duḥkhiteṣu dukhitaḥ utpannotpanneṣu kiṃ
            karaṇīyeṣu samādāya paryavasānānuvartī bhaviṣyati / amanuṣyagrāha iti yathāpīhaika
            iti praṇidhāya brahmacaryaṃ caratīty anenāhaṃ śīlena vā vratena vā <span class="it">tapena vā</span> brahmacaryavāsena vā syāṃ <span class="it">devo</span> devānyatamo veti / āvartagrāha iti yathāpīhaikaḥ śikṣāṃ pratyākhyāya hānāyāvartate
            / antaḥpūtībhāva iti yathāpīhaiko duḥśīlo bhavati pāpadharmā antaḥpūtir avasrutaḥ
            kaṣaṃvakajātaḥ śaṃkhasvarasamācāraḥ / aśramaṇaḥ śramaṇapratijño 'brahmacārī brahmacāripratijñaḥ
            / evaṃ hi sacet tvaṃ bhikṣo nāpārime tīre saṃsrakṣyasi pūrvavad yāvan nirvāṇaprāgbhāraḥ
            /</p>
         
         
         <p>atha sa bhikṣur bhagavato bhāṣitam abhinandyānumodya bhagavataḥ pādau śirasā vanditvā
            bhagavato 'ntikāt prakrāntaḥ / atha sa bhikṣur bhagavatā anena dāruskandhopamenāvavādenāvavāditaḥ
            / eko vyapakṛṣṭo 'pramattaḥ ātāpī prahitātmā viharan yad arthaṃ kulaputrāḥ keśaśmaśrūṇy
            avatārya kāṣāyāṇi vastrāṇy ācchadya samyag eva śraddhayā agārād anagārikāṃ pravrajanti
            tad anuttaraṃ brahmacaryaparyavasānaṃ dṛṣṭa eva dharme svayam abhijñāya sākṣātkṛtvopasaṃpadya
            pravedayate kṣīṇā me jātir uṣitaṃ brahmacaryaṃ kṛtaṃ karaṇīyaṃ nāparam asmād bhavaṃ
            prajānāmīty ājñātavān* / sa āyuṣmān arhan babhūva suvimuktacittaḥ /</p>
         
         <span class="note"><span class="bold">MSV I 51</span></span>
         
         <p>tena khalu samayena nando gopālako bhagavato nātidūre sthito 'bhūt* / daṇḍam avaṣṭabhya
            gāś cārayati / tena daṇḍenāvaṣṭabdho maṇḍūkaḥ saṃchidyamāneṣu carmasu mucyamāneṣu
            sandhiṣu cittam utpādayati yady ahaṃ kāyaṃ vā cālayeyaṃ vācaṃ vā niścārayeyaṃ syād
            atonidānaṃ nandasya gopālasya kathāvyākṣepam iti viditvā bhagavato 'ntike cittam abhiprasādya
            kālagataś cāturmahārājikeṣu deveṣūpapannaḥ /</p>
         
         
         <p>atha nando gopālako daṇḍam ekānte upanikṣipya yena bhagavāṃs tenopasaṃkrāntaḥ / upsasaṃkramya
            bhagavataḥ pādau śirasā vanditvaikānte 'sthāt* / ekāntasthito nando gopālako bhagavantam
            idam avocat* / ahaṃ bhadanta nāpārime tīre saṃsrakṣyāmi / na pārime tīre saṃsrakṣyāmi
            / <span class="it">na madhye saṃsrakṣyāmi</span> / na sthale utsrakṣyāmi / na manuṣyagrāho bhaviṣyāmi / nāmanuṣyagrāho nāvartagrāho
            nāntaḥpūtībhāvaṃ gamiṣyāmi / labheyāhaṃ bhadanta svākhyāte dharmavinaye pravrajyām
            upasaṃpadaṃ bhikṣubhāvaṃ careyam ahaṃ bhagavato 'ntike brahmacaryam iti / tena hi
            na<span class="it">ndena</span> svāmināṃ gāvo dattāḥ / no bhadanta / tat kasya hetoḥ / bhadanta gāvas taruṇavatsā
            jñāsyanti svakasvakāni gokulāni / gamiṣyanti svakasvakāni niveśanāni / labheyāhaṃ
            bhadanta svākhyāte dharmavinaye pravrajyām upasaṃpadaṃ (<span class="bold">fol. 155r1 = GBM 6.978</span>) bhikṣubhāvaṃ careyam ahaṃ bhagavato 'ntike brahmacaryaṃ / kiṃ cāpi nanda daharā
            gāvas taruṇavatsā jñāsyanti svakasvakāni gokulāni / gamiṣyanti svakasvakāni niveśanāni
            / api tu karaṇīyam etad gopālakena yathāpi tat svāminā bhaktācchādanaṃ svīkurvatā
            /</p>
         
         <span class="note"><span class="bold">MSV I 52</span></span>
         
         <p>atha nando gopālako bhagavataḥ pādau śirasā vanditvā bhagavato 'ntikāt prakrāntaḥ
            / tato bhayaṃ bhayam ity uccaiḥ śabdaṃ kurvāṇaḥ pradhāvitum ārabdhaḥ / antarmārge
            ātmīyaiḥ paṃcabhir gopālakaśatair dṛṣṭaḥ / te kathayanti / kasya bhayam iti / jātibhayaṃ
            jarābhayaṃ vyādhibhayaṃ maraṇabhayam iti / te 'pi tasya pṛṣṭhataḥ pradhāvitum ārabdhāḥ
            / tān dṛṣṭvā anye 'pi gopālakā aśvapālakās tṛṇahārakāḥ kāṣṭḥahārakāḥ pathājīvā utpathājīvāś
            ca manuṣyāḥ pradhāvitum ārabdhāḥ / ānupathikair dṛṣṭās tathā vikrośantaḥ pṛṣṭāḥ /
            kim etad bhavantaḥ / te kathayanti / bhayam* / kasya bhayam* / jātibhayaṃ jarābhayaṃ
            vyādhibhayaṃ maraṇabhayam* / śrutvā te 'pi nivṛttāḥ / yāvat karvaṭakasamīpaṃ saṃprāptāḥ
            / tataś cāsau karvaṭakanivāsī janakāyas taṃ mahāntaṃ janakāyaṃ dṛṣṭvā itaś cāmutaś
            ca santrastāḥ / kecin niṣpalāyitāḥ / kecid bhāṇḍaṃ gopāyanti / kecit sannahyāvasthitāḥ
            / apare vīrapuruṣās taiḥ pratyudgamya pṛṣṭāḥ / bhavantaḥ kim etad iti / te kathayanti
            / bhayam* / kasya bhayam* / jātibhayaṃ jarābhayaṃ vyādhibhayaṃ maraṇabhayam iti /
            tato 'sau karvaṭakanivāsī janakāyaḥ samāśvastaḥ /</p>
         
         
         <p>tena khalu samayenāyuṣmān śāriputras tasyām eva parṣadi sanniṣaṇṇo 'bhūt sannipatitaḥ
            / athāyuṣmān śāriputraś ciraprakrāntaṃ nandaṃ gopālakaṃ viditvā bhagavantam idam avocat*
            / kasmād bhadanta bhagavatā nando gopālakaḥ svākhyāte dharmavinaye pravrajitukāmaḥ
            punar apy agārāyodyojitaḥ / asthānam etac chāriputrānavakāśo yan nando gopālakaḥ punar
            api gṛhī agāram adhyāvatsyati sannidhikāraparibhoge (<span class="bold">MSV I 53</span>) kāmān paribhokṣyate / nedaṃ sthānaṃ vidyate / idānīṃ nando gopālakaḥ svāmināṃ gā
            arpayitvā āgamiṣyati / sa yad arthaṃ kulaputrāḥ keśaśmaśrv avatārya kāṣāyāṇi vastrāṇy
            ācchādya samyag eva śraddhayā agārād anagārikāṃ pravrajanti tad anuttaraṃ brahmacaryaparyavasānaṃ
            dṛṣṭa eva dharme svayam abhijñāya sākṣātkṛtvopasaṃpadya pravedayiṣyate kṣīṇā me jātir
            uṣitaṃ brahmacaryaṃ kṛtaṃ karaṇīyaṃ nāparam asmād bhavaṃ prajānāmīti /</p>
         
         
         <p>athāpareṇa samayena nando gopālakaḥ svāmināṃ gā arpayitvā paṃcaśataparivāro yena bhagavāṃs
            tenopasaṃkrāntaḥ / upsaṃkramya bhagavantam idam avocat* / arpitā me bhadanta svāmināṃ
            gāvaḥ / labheyāhaṃ bhadanta svākhyāte dharmavinaye pravrajyām upasaṃpadaṃ bhikṣubhāvaṃ
            careyam (<span class="bold">fol. 155v1 = GBM 6.979</span>) ahaṃ bhagavato 'ntike brahmacaryam iti / labdhavān nando gopālakaḥ paṃcaśataparivāraḥ
            svākhyāte dharmavinaye pravrajyām upasaṃpadaṃ bhikṣubhāvam* / evaṃ pravrajitaḥ sa
            āyuṣmān pūrvavad yāvat suvimuktacittaḥ /</p>
         
         
         <p>dharmatā aciropapannasya devaputrasya devakanyāyā vā trīṇi cittāny utpadyante / kutaś
            cyutaḥ / kutropapannaḥ / kena karmaṇeti / maṇḍūkapūrvī devaputraḥ paśyati / tiryagbhyaś
            cyutaś cāturmahārājikeṣu deveṣūpapanno bhagavato 'ntike cittam abhiprasādyeti / tasyaitad
            abhavat* / na mama pratirūpaṃ syād yad ahaṃ paryuṣitaparivāso bhagavantaṃ darśanāyopasaṃkrameyam*
            / yanv aham aparyuṣitaparivāsa eva bhagavantaṃ darśanāyopasaṃkrameyam iti / atha maṇḍūkapūrvī
            devaputraś calavimalakuṇḍaladharaḥ pūrvavad yāvat sarvaṃ gaṃgātīram udāreṇāvabhāsenāvabhāsya
            bhagavantaṃ puṣpair (<span class="bold">MSV I 54</span>) avakīrya bhagavataḥ purastān niṣaṇṇo dharmaśravaṇāya / atha bhagavān maṇḍūkapūrviṇo
            devaputrasyāśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃprativedhikīṃ
            dharmadeśanāṃ kṛtavān* / yāṃ śrutvā pūrvavad yāvad anādikālopacitaṃ satkāyadṛṣṭiśailaṃ
            jñānavajreṇa bhitvā srotāpattiphalaṃ sākṣātkṛtam* / abhikrānto 'haṃ bhadantābhikrāntaḥ
            / eṣo 'haṃ bhagavantaṃ śaraṇaṃ gacchāmi dharmaṃ ca bhikṣusaṃghaṃ ca / upāsakaṃ ca
            māṃ dhārayādyāgreṇa yāvajjīvaṃ prāṇopetaṃ śaraṇagatam abhiprasannam* / atha maṇḍūkapūrvī
            devaputro vaṇig iva labdhalābhaḥ śasyasampanna iva kārṣakaḥ śūra iva vijitasaṃgrāmaḥ
            sarvarogaparimukta ivāturo yayā vibhūtyā bhagavatsakāśam āgatas tayaiva vibhūtyā svabhavanaṃ
            gataḥ /</p>
         
         
         <p>bhikṣavaḥ pūrvāpararātraṃ jāgarikāyogam anuyuktā viharanti / tair dṛṣṭo bhagavato
            'ntike udāro 'vabhāsaḥ / yaṃ dṛṣṭvā saṃdigdhā bhagavantaṃ papracchuḥ / kiṃ bhagavann
            imāṃ rātriṃ bhagavantaṃ darśanāya brahmā sahāṃpatiḥ śakro devendraś catvāro lokapālā
            upasaṃkrāntāḥ / na bhikṣavo brahmā sahāṃpatir na śakro devendro na catvāro lokapālā
            māṃ darśanāyopasaṃkrāntāḥ / api tu nandena gopālena daṇḍena vāvaṣṭabdho maṇḍūkaḥ sa
            cchidyamāneṣu carmasu mucyamāneṣu sandhiṣu mā nandasya gopālakasya dharmavikṣepo bhaviṣyatīti
            niścalas tūṣṇīm avasthito mamāntike cittam abhiprasādya kālagataś cāturmahārājikeṣu
            deveṣūpapannaḥ / sa imāṃ rātriṃ matsakāśam upasaṃkrāntaḥ / tasya mayā dharmo deśitaḥ
            / dṛṣṭasatyaś ca svabhavanaṃ gata iti /</p>
         
         <span class="note"><span class="bold">MSV I 55</span></span>
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta nandena gopālena paṃcaśataparivāreṇa karma kṛtaṃ yena gopālakeṣūpapanno bhagavataś
            ca śāsane pravrajya sarvakleśaprahāṇād arhatvaṃ (<span class="bold">fol. 156r1 = GBM 6.980</span>) sākṣātkṛtam* / maṇḍūkapūrviṇā devaputreṇa kiṃ karma kṛtaṃ yena maṇḍūkeṣūpapannaḥ
            satyadarśanaṃ ca kṛtam iti / bhagavān āha / tenaiva bhikṣavaḥ karmāṇi kṛtāny upacitāni
            labdhasaṃbhārāṇi pūrvavad yāvat phalanti khalu dehinām* /</p>
         
         
         <p>bhūtapūrvaṃ bhikṣavaḥ asminn eva bhadrake kalpe viṃśativarṣasahasrāyuṣi prajāyāṃ kāśyapo
            nāma samyaksaṃbuddho loke udapādi / pūrvavad yāvat sa vārāṇasīṃ nagarīm upanisṛtya
            viharati ṛṣivadane mṛgadāve / tasya pravacane nando gopālakaḥ pravrajitaḥ / tripiṭo
            dhārmakathiko yuktamuktapratibhānaḥ paṃcaśataparivāraḥ adhikaraṇakuśalaḥ / sa utpannotpannāni
            saṃghasyādhikaraṇāni vyupaśamayati / tatra dvau bhikṣū stabdhau māninau / na kadācit
            tasya sakāśam upasaṃkrāmataḥ / tayor apareṇa samayena parasparam adhikaraṇam utpannam*
            / tāv arthārthinau tasya sakāśam upasaṃkrāntau pādābhivandanaṃ kṛtvā kathayataḥ /
            idaṃ cedaṃ cāvayor adhikaraṇam utpannaṃ vyupaśamayeti / sa saṃlakṣayati / yady aham
            anayor adyaivādhikaraṇaṃ vyupaśamayiṣyāmi arthārthināv etau na bhūya upasaṃkramiṣyataḥ
            / tena sarvasaṃghaṃ saṃnipātya tad adhikaraṇaṃ saṃghamadhye upanikṣipya na ekāntīkṛtam*
            / ataḥ parasminn api divase tasya karvaṭake karaṇīyam utpannam* / sa (<span class="bold">MSV I 56</span>) tatra gataḥ / tatas tābhyāṃ cirayatīti saṃghaṃ saṃnipātya tad adhikaraṇam upanikṣiptam*
            / tataḥ saṃghena vyupaśamitam* / yāvad asau tripiṭo bhikṣus tasmāt karvaṭakād āgataḥ
            / mārgaśrame prativinodite sārdhaṃvihāryantevāsikān pṛcchati / na tāv arthapratyarthikāv
            āgacchata iti / te kathayanti / upādhyāya vyupaśāntaṃ tayos tad adhikaraṇam* / kena
            vyupaśamitam* / saṃghena / yathākathaṃ tair vistareṇa samākhyātam* / tena kharaṃ vākkarma
            niścāritam* / jñāyate āyuṣmanto gopālakair yathā tad adhikaraṇaṃ vyupaśamitam iti
            / tair apy anusaṃvarṇitam eva me tad upādhyāya gopālakair yathā tad adhikaraṇaṃ vyupaśamitam
            iti /</p>
         
         
         <p>kiṃ manyadhve bhikṣavo yo 'sau tripiṭo bhikṣur eṣa evāsau nando gopālakas tena kālena
            tena samayena / yāny asya tāni paṃca sārdhaṃvihāryantevāsikānāṃ śatāni etāny eva paṃca
            gopālakaśatāni / yad anena kāśyapasya samyaksaṃbuddhasya śrāvakasaṃgho gopālakavādena
            samudācaritaḥ sārdhaṃvihāryantevāsikaiś cānusaṃvarṇitaṃ tasya karmaṇo vipākena paṃca
            janmaśatāni paṃcaśataparivāro gopālakeṣūpapannaḥ / yāvad etarhy api paṃcaśataparivāro
            gopālakeṣv evopapannaḥ / yad anena paṭhitaṃ svādhyāyitaṃ skandhakauśalaṃ dhātukauśalam
            āyatanakauśalaṃ sthānāsthānakauśalaṃ ca kṛtaṃ tenaitarhi paṃcaśataparivāreṇa mama
            śāsane pravrajya (<span class="bold">fol. 156v1 = GBM 6.981</span>) sarvakleśaprahāṇād arhatvaṃ sākṣātkṛtam* /</p>
         
         
         <p>maṇḍūkapūrvy api devaputraḥ kāśyapasya samyaksaṃbuddhasya pravacane bhikṣur āsīt*
            / prāhāṇikaḥ sa janapadacārikāṃ caran anyatamasmin karvaṭake vihāram anuprāptaḥ /
            sa rātryāḥ prathame yāme paryaṅkaṃ baddhvā (<span class="bold">MSV I 57</span>) manasikāraṃ vāhayitum ārabdhaḥ / yāvat svādhyāyakārakā bhikṣavaḥ svādhyāyanti /
            śabdakaṇṭakāni dhyānāni / sa śabdena cittaikāgratāṃ nāsādayati / sa saṃlakṣayati svādhyāyanti
            ete / madhyame yāme niṣatsyāmīti / sa madhyame yāme utthāya niṣaṇṇo yāvad anye bhikṣavaḥ
            svādhyāyaṃ kurvanti / sa saṃlakṣayati paścime yāme niṣatsyāmīti / sa paścime yāme
            utthāya niṣaṇṇo yāvad apare svādhyāyaṃ kurvanti / tasyāvītarāgatvāt tīvraṃ paryavasthānam
            utpannam* / sa kathayati / ime śramaṇāḥ kāśyapīyā maṇḍūkā iva kṛtsnāṃ rātriṃ raṭitā
            iti /</p>
         
         
         <p>kiṃ manyadhve bhikṣavo yo 'sau prāhāṇiko bhikṣur eṣa evāsau maṇḍūkapūrvī devaputraḥ
            / yad anena kāśyapasya samyaksaṃbuddhasya śrāvakā maṇḍūkavādena samudācaritāḥ / tasya
            karmaṇo vipākena paṃca janmaśatāni maṇḍūkeṣūpapanno yāvad etarhy api maṇḍūkeṣv evopapannaḥ
            / yan mamāntike cittaṃ prasāditaṃ tena cāturmahārājikeṣu deveṣūpapannaḥ / yat kāśyape
            samyaksaṃbuddhe brahmacaryaṃ caritaṃ tenedānīṃ satyadarśanaṃ kṛtam* / iti hi bhikṣava
            ekāntakṛṣṇānāṃ karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ / ity
            evaṃ vo bhikṣavaḥ śikṣitavyam idam avocat* /</p>
         
         
         <p>atha bhagavān nadīṃ gaṃgām avatīrṇas tatra paṃcabhir haṃsamatsyakūrmaśataiḥ parivṛtaḥ
            pradakṣiṇīkṛtaś ca / teṣāṃ bhagavatā tribhiḥ padair dharmaḥ (<span class="bold">MSV I 58</span>) deśitaḥ / iti hi bhadramukhāḥ sarvasaṃskārā anityāḥ / sarvadharmā anātmānaḥ / śāntaṃ
            nirvāṇam* / mamāntike cittam abhiprasādayata / apy evaṃ tiryagyoniṃ virāgayiṣyatheti
            / teṣām etad abhavat* / nāsmākaṃ pratirūpaṃ syād yad vayaṃ bhagavato 'ntikāt tribhiḥ
            padair dharmaṃ śrutvā āhāram āharema iti / te nāharaṇāṃ pratipannāḥ / tīkṣṇas tiryayonigatānām
            agniś cyutaḥ / kālagatāś cāturmahārājikeṣu deveṣūpapannāḥ / dharmatā khalv aciropapannasya
            devaputrasya vā devakanyāyā vā trīṇi cittāny utpadyante / kutaś cyutaḥ / kutropapannaḥ
            / kena karmaṇā iti / te paśyanti / tiryagbhyaś cyutāḥ / cāturmahārājikeṣu deveṣūpapannāḥ
            / pūrvavad yāvan mandārakāṇāṃ puṣpāṇām utsaṃgaṃ pūrayitvā bhagavatsāmantakena nadīṃ
            gaṃgām avabhāsya bhagavantaṃ puṣpair ākīrya bhagavatsāmantakenānuparivāryāvasthitāḥ
            / bhagavatā teṣām āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedhikī
            dharmadeśanā kṛtā pūrvavad (<span class="bold">fol. 157r1 = GBM 6.982</span>) yāvad anādikālopacitaṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam*
            / te dṛṣṭasatyāḥ kathayanti / abhikrāntā vayaṃ bhadantābhikrāntāḥ / ete vayaṃ buddhaṃ
            śaraṇam gacchāmo dharmaṃ ca bhikṣusaṃghaṃ ca / upāsakāṃś cāsmān dhāraya / adyāgreṇa
            yāvajjīvaṃ prāṇopetaṃ śaraṇagatān abhiprasannān* / atha te (<span class="bold">MSV I 59</span>) matsyakacchapahaṃsapūrviṇo devaputrā vaṇija iva labdhalābhāḥ pūrvavad yāvat svabhavanaṃ
            gatāḥ /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta ebhir haṃsakacchapamatsyaiḥ karma kṛtaṃ yena haṃsakacchapamatsyeṣūpapannāḥ
            satyadarśanaṃ ca kṛtam iti / bhagavān āha / ebhir eva bhikṣavo haṃsamatsyakacchapaiḥ
            karmāṇi kṛtāny upacitāni labdhasaṃbhārāṇi pariṇatapratyayāni pūrvavad yāvat phalanti
            khalu dehinām* /</p>
         
         
         <p>bhūtapūrvaṃ bhikṣavaḥ asminn eva bhadrake kalpe viṃśativarṣasahasrāyuṣi prajāyāṃ kaśyapo
            nāma śāstā loke udapādi pūrvavad yāvat sa vārāṇasīṃ nagarīm upaniśṛtya viharati ṛṣivadane
            mṛgadāve / tasyaite śāsane pravrajitā abhūvan* / tatraitebhir bhikṣubhiḥ kṣudrānukṣudrāṇi
            śikṣāpadāni khaṇḍitāni / tasya karmaṇo vipākena haṃsamatsyakūrmeṣūpapannāḥ / yan mamāntike
            cittam abhiprasāditaṃ tena deveṣūpapannāḥ / yat kāśyape samyaksaṃbuddhe brahmacaryaṃ
            caritaṃ tena satyadarśanaṃ kṛtam* / iti hi bhikṣavaḥ ekāṇtakṛṣṇānāṃ karmaṇām ekāntakṛṣṇo
            vipākaḥ pūrvavad yāvad ābhogaḥ karaṇīyaḥ / ity evaṃ vo bhikṣavaḥ śikṣitavyam idam
            avocat* /</p>
         
         
         <p>atha bhagavān nadīṃ gaṃgām uttīrṇaḥ paṃcamātraiḥ pretaśataiḥ parivṛto dagdhasthūṇākṛtibhir
            asthiyantravaducchritaiḥ svakeśasaṃchannaiḥ parvatopamakukṣibhiḥ sūcīcchidropamamukhair
            ādīptaiḥ pradīptaiḥ saṃprajvalitaiḥ (<span class="bold">MSV I 60</span>) ekajvālībhūtaiḥ / te kṛtakarapuṭā bhagavantam ūcuḥ / vayaṃ bhadanta pretā vinipatitaśarīrāḥ
            pūrvakarmāpabādhena pānīyaṃ nāsādayāmaḥ / kuto bhaktasya darśanam* / tvaṃ mahākāruṇiko
            'smabhyaṃ pānīyam anuprayaccheti / bhagavatā teṣāṃ gaṃgopadarśitā /</p>
         
         
         <p>
            eṣā hi śītalajalā susamṛddhatoyā bhāgīrathī vahati sarvajanopabhogyā /<br />
            grāmāṃś ca rāṣṭranagarāṇi ca tarpayantī kedāraśālikumudotpalapaṃkajāni //
            </p>
         
         
         <p>pretā kathayanti /</p>
         
         
         <p>eṣāsmākaṃ vahati hi śuṣkatoyā bhāgīrathī <span class="it">vahati</span> sarvajanopabhogyā /
            paśyāma etāṃ rudhiramalena pūrnāṃ rakṣanti caināṃ saparaśudaṇḍahastāḥ // iti /</p>
         
         
         <p>bhagavān gaṃgādevatām āha /</p>
         
         
         <p>tvaṃ grāmarāṣṭranagarāṇy anutarpayantī kedāraśālikumudotpalapaṃkajāni /
            kasmān na tarpayasi tīvratṛṣābhibhūtān kṛpā na tava bālajanasya duḥkhaiḥ // iti /</p>
         
         
         <p>gaṃgādevatā prāha /</p>
         
         
         <p>nāhaṃ bhayān na puruṣād api vā janasya
            śāṭhyena vāpi viṣayaṃ jalam (<span class="bold">fol. 157v1 = GBM 6.983</span>) utsṛjāmi /
            <span class="note"><span class="bold">MSV I 61</span></span>
            eṣā tu duṣkṛtamahāvaraṇāvṛtānāṃ
            śoṣaṃ jalaṃ vrajati ko 'tra mamāparādhaḥ // iti /</p>
         
         
         <p>tatra bhagavān āyuṣmantaṃ mahāmaudgalyāyanam āmaṃtrayate / saṃtarpaya maudgalyāyana
            pretān iti / evaṃ bhadanta iti āyuṣmān mahāmaudgalyāyano bhagavataḥ pratiśrutya pretān
            santarpayitum ārabdhaḥ / tatra pretāḥ sūcīmukhatvān na śaknuvanti mukhaṃ vivartayitum*
            / tato bhagavatā teṣām ṛddhyā mukhaṃ vivṛtam* / āyuṣmatā mahāmaudgalyāyanena pānīyaṃ
            dattam* / tais tṛṣāturaiḥ prabhūtaṃ pītam* / udarāṇi sphuṭitāni / tato bhagavato 'ntike
            cittam abhiprasādya kālagatāḥ / pūrvavad dṛṣṭasatyāḥ svabhavanaṃ gatāḥ /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta ebhiḥ pretaiḥ karma kṛtaṃ yena preteṣūpapannāḥ / kiṃ karma kṛtaṃ yena deveṣūpapannāḥ
            / satyadarśanaṃ ca kṛtam iti / bhagavān āha / ebhir eva bhikṣavaḥ karmāṇi kṛtāny upacitāni
            labdhasaṃbhārāṇi pūrvavad yāvat phalanti dehināṃ* /</p>
         
         
         <p>bhūtapūrvaṃ bhikṣavaḥ asminn eva bhadrake kalpe viṃśativarṣasahasrāyuṣi prajāyāṃ kaśyapo
            nāma śāstā loke udapādi pūrvavad yāvat sa vārāṇasīṃ nagarīm upaniśṛtya viharati ṛṣivadane
            mṛgadāve / tasya śrāvakāc chandakabhikṣaṇaṃ kṛtvā buddhadharmasaṃgheṣu kārān kurvanti
            / yadā bhagavataḥ kāśyapasya samyaksaṃbuddhasya śāsanaṃ na vaistārikaṃ (<span class="bold">MSV I 62</span>) tadālpāś chandayācakā bhikṣavaḥ / yadā tu vaistārikaṃ tadā bahavaś chandayācakā
            bhikṣavaḥ saṃvṛttāḥ / yāvad anyatamasmin saṃsthāgāre paṃcopāsakaśatāni saṃniṣaṇṇāni
            saṃnipatitāni kenacid eva karaṇīyena / saṃbahulāś ca bhikṣavaś chandayācakās teṣāṃ
            sakāśam upasaṃkrāntāḥ samādāpayitukāmāḥ / te tīvreṇa paryavasthānena kharaṃ vākkarma
            niṣcāritam* / ime śramaṇāḥ kāśyapīyāḥ pretopapannā iva nityaṃ prasāritakarā iti /</p>
         
         
         <p>kiṃ manyadhve bhikṣavo yāni tāni paṃcopāsakaśatāni etāny eva tāni paṃca pretaśatāni
            / yad ebhiḥ kāśyapasya samyaksaṃbuddhasya śrāvakāḥ pretavādena samudācaritās tasya
            karmaṇo vipākena paṃca janmaśatāni preteṣūpapannāḥ / yāvad etarhy api preteṣv evopapannāḥ
            / yan mamāntike cittaṃ prasāditaṃ tena deveṣūpapannāḥ / yat kāśyape samyaksaṃbuddhe
            śaraṇāgamanaśikṣāpadāni gṛhītāni tena satyadarśanaṃ kṛtam* / iti hi bhikṣavaḥ ekāntakṛṣṇānāṃ
            karmaṇām ekāntakṛṣṇo vipākaḥ pūrvavad yāvad ābhogaḥ karaṇīyaḥ / ity evaṃ vo bhikṣavaḥ
            śikṣitavyam idam avocat* /</p>
         
         
         <p>atha bhagavān nadīṃ gaṃgām uttīrya dakṣiṇena nāgāvalokitena nadīṃ gaṃgāṃ nirīkṣate
            / bhikṣavo buddhaṃ bhagavantaṃ papracchuḥ / kimarthaṃ bhadanta (<span class="bold">fol. 158r1 = GBM 6.984</span>) bhagavān parāvṛtya nadīṃ gaṃgāṃ nirīkṣata iti / bhagavān āha / (<span class="bold">MSV I 63</span>) icchatha bhikṣavo nadyā gaṃgāyā utpattiṃ śrotum* / etasya bhagavan kāla etasya sugata
            samayo yad bhagavān nadyā gaṃgāyā utpattiṃ deśayed bhikṣavaḥ śroṣyanti /</p>
         
         
         <p>bhūtapūrvaṃ bhikṣavaḥ piṇḍavaṃśo nāma rājā babhūva / dhārmiko dharmarājo dharmeṇa
            rājyaṃ kārayati / tasya janapadā ṛddhāś ca sphītāś ca kṣemāś ca subhikṣāś cākīrṇabahujanamanuṣyāś
            ca sadā puṣpaphalavṛkṣāḥ devaḥ kālavarṣī / śasyavatī vasumatī praśāntakalikalahaḍimbaḍamarataskararogāpagatā
            / manuṣyā nityaṃ dharmaparāyaṇāḥ / yāvad asau rājā saṃprāpte vasantakālasamaye saṃpuṣpiteṣu
            pādapeṣu haṃsakrauṃcamayūraśukaśārikākokilajīvaṃjīvakanirghoṣite vanaṣaṇḍe antaḥpuraparivṛta
            udyānabhūmiṃ saṃprasthitaḥ / yāvad anyatamaḥ puruṣo valīpalitottamāṃgaḥ {MS <span class="it">valīpalitacitāṃgaḥ</span>} parijīrṇaśarīrāvayavaḥ pariṇatendriyaḥ kṛśo 'lpasthāmo mandamandacāratayā daṇḍam
            avaṣṭabhya gacchati / tatas tena rājñā amātyāḥ pṛṣṭāḥ / ka eṣa bhavantaḥ puruṣo valīpalitottamāṅgaḥ
            {MS <span class="it">valīpalitacitāṃgaḥ</span>} pūrvavad yāvad daṇḍam avaṣṭabhya gacchatīti / taiḥ samākhyātam* / deva saṃskāraparikṣayād
            eṣa jīrṇo vṛddha ity ucyata iti / rājā kathayati / aham api bhavanta evaṃdharmo bhaviṣyāmīti
            / te kathayanti / deva sādhāraṇa eṣa dharma iti / tato rājā durmanāḥ saṃprasthitaḥ
            / punar api puruṣaṃ paśyaty utpāṇḍotpāṇḍukaṃ sphuṭitaparuṣagātraṃ parvatopamakukṣiṃ
            vraṇapūyotkīrṇair aṅgapratyaṅgāvadhāribhiḥ paṭṭakopanibaddhaiḥ dīrghadīrghaiḥ praśvasantan
            daṇḍam avaṣṭabhya khaṃjamānagatiṃ saṃprasthitaṃ dṛṣṭvā (<span class="bold">MSV I 64</span>) ca punar amātyān āmaṃtrayate / ka eṣa bhavantaḥ puruṣa utpāṇḍotpāṇḍukaḥ pūrvavad
            yāvat khaṃjamāno 'bhisaṃprasthita iti / te kathayanti / deva eṣa vyādhito nāma / rājā
            kathayati / aham api bhavantaḥ evaṃdharmo bhaviṣyāmīti / amātyāḥ kathayanti / deva
            sādhāraṇa eṣa eva dharmo duṣkṛtakarmakāriṇāṃ pūrvakarmāparādhād bhavatīti / rājā saṃlakṣayati
            / sarvathā pāpaṃ na kartavyam iti viditvā saṃprasthitaḥ / punar api paśyati / nīlapītalohitāvadātair
            vastraiḥ śivikām alaṃkṛtāṃ chatradhvajapatākāśaṃkhapaṭahastrīpuruṣadārakadārikābhir
            ākīrṇāṃ caturbhiḥ puruṣair utkṣiptām ulkāṃ ca purastān nīyamānāṃ kāṣṭhavyagrahastaiḥ
            puruṣaiḥ pṛṣṭhato 'nubaddhāṃ hā tāta hā bhrātaḥ hā pitaḥ hā svāminn iti ca samantād
            ārodanaśabdaṃ śrutvā ca punar amātyān āmaṃtrayate / kim eṣā bhavantaḥ śivikā nīlapītalohitāvadātair
            vastraiḥ pūrvavad yāvad ārodanaśabda iti / amātyāḥ kathayanti / eṣa deva mṛto nāma
            iti / rājā kathayati / aham api bhavantaḥ evaṃdharmo bhaviṣyāmīti (<span class="bold">fol. 158v1 = GBM 6.985</span>) / te kathayanti deva eṣo 'pi sādhāraṇo dharma iti / tato jīrṇāturamṛtasaṃdarśanāt
            saṃvignamanā evaṃrūpābhogāḥ parityaktavyā iti pratinivṛtya śokāgāraṃ praviśyāvasthita
            iti /</p>
         
         
         <p>tasya vijite velāmo nāma brāhmaṇa āḍhyo mahādhano mahābhogo vedavedāṃgapāragaḥ / tena
            śrutaṃ yathā rājā jīrṇāturamṛtasaṃdarśanād udvignaḥ śokāgāraṃ praviśyāvasthita iti
            / śrutvā ca punar anekair brāhmaṇaśatasahasraiḥ parivṛtaḥ sarvaśvetaṃ vaḍavāratham
            (<span class="bold">MSV I 65</span>) abhiruhya sauvarṇena daṇḍakamaṇḍalunā dhāryamāṇena yena rājā piṇḍavaṃśas tenopasaṃkrāntaḥ
            / amātyaiḥ rājñe niveditam* / deva velāmo brāhmaṇo dvāre tiṣṭhati / tato rājā nirgatya
            athādhikaraṇe niṣaṇṇaḥ / brāhmaṇo velāmo jayenāyuṣā ca vardhayitvā niṣaṇṇaḥ kathayati
            / kimarthaṃ devaḥ śokāgāre praviśyāvasthita iti / rājñā yathāvṛttaṃ sarvaṃ velāmāya
            brāhmaṇāya vistareṇārocitam* / sa kathayati / devaḥ svakarmaphalabhogī / nātra śokaḥ
            karaṇīyaḥ / santi satvāḥ sukṛtakarmakāriṇaḥ santi duṣkṛtakarmakāriṇaḥ <span class="it">santi cobhayakarmakāriṇaḥ</span> / cakravartinas tu nityaṃ sukṛtakarmakāriṇaḥ santo deveṣūpapadyante / devo 'pi cakravartī
            / manuṣyaprativiṣiṣṭaṃ sukham anubhūya divyaṃ sukham anubhaviṣyatīti / api tu deva
            yajña iṣṭavyaḥ svargasopānabhūta iti / tato rājñā amātyānām ājñā dattā / bhavantaḥ
            sarvavijite ghaṇṭāvaghoṣaṇaṃ kārayata / rājā nirarga<span class="it">la</span>ṃ yajñaṃ yajati / bhavadbhir āgatya paribhoktavyam iti / tato dānaśālā prajñaptā /
            annam annārthibhyo dīyatāṃ pānaṃ pānārthibhyaḥ / tatrācāmena parisravamāṇena gartaḥ
            kṛtaḥ / yatrāsau taptaḥ śītībhavati / anavataptaḥ anavatapta iti sajñā saṃvṛttā /
            tasyācāmena taṇḍulāmbunā ca dvādaśavārṣikeṇa saṃpūryamāṇasya vṛddhiḥ saṃvṛttā / tata
            iyaṃ mukhena nadī prasṛtā / ācāmanadīti saṃjñā saṃvṛttā iti /</p>
         
         <span class="note"><span class="bold">MSV I 66</span></span>
         
         <p>uddānam* /</p>
         
         
         <p>
            kumāravardhanaṃ krauṃcānam aṅgadikā maṇivatī /<br />
            sālabalā sālibalā suvarṇaprasthaś ca sāketā //
            </p>
         
         
         <p>
            peyā toyikā ca śrāvastī anavataptaḥ /<br />
            nagarabinduś ca vaiśālī bhavati paścimā //
            </p>
         
         
         <p>atha bhagavān kumāravardhanam anuprāptaḥ / kumāravardhane āyuṣmantam ānandam āmantrayate
            / asminn evānanda pradeśe upoṣadho nāma rājā jātaḥ / atraiva cābhivṛddhaḥ / tenāsya
            nagarasya kumāravardhanaṃ kumāravardhanam iti saṃjñā saṃvṛttā /</p>
         
         
         <p>krauṃcānam anuprāptaḥ / tatra bhagavān āyuṣmantam ānandam āmaṃtrayate / asminn ānanda
            krauṃcāne upoṣadhasya rājño hastināgena krauṃcayatā śabdhaḥ kṛtaḥ krauṃcānaṃ krauṃcānam
            iti (<span class="bold">fol. 159r1 = GBM 6.986</span>) saṃjñā saṃvṛttā /</p>
         
         
         <p>aṅgadikām anuprāptaḥ / aṅgadikāyām anyatamasmin pradeśe smitam akārṣīt* / vistareṇa
            caturbuddhāsanaṃ pūrvavat* /</p>
         
         
         <p>maṇivatīm anuprāptaḥ / maṇivatyām āyuṣmantam ānandam āmaṃtrayate / asyām ānanda maṇivatyāṃ
            bodhisatvena bahubhir maṇibhir yajño yaṣṭaḥ / maṇivatī maṇivatīti saṃjñā saṃvṛttā
            /</p>
         
         
         <p>sālabalām anuprāptaḥ / sālabalāyām anyatamasmin pradeśe smitam akārṣīt* / vistareṇa
            caturbuddhāsanaṃ pūrvavat* /</p>
         
         
         <p>sālibalām anuprāptaḥ / sālibalāyām anyatamasmin pradeśe smitam akārṣīt* / vistareṇa
            caturbuddhāsanaṃ pūrvavat* /</p>
         
         <span class="note"><span class="bold">MSV I 67</span></span>
         
         <p>suvarṇaprastham anuprāptaḥ / asminn ānanda suvarṇaprasthe bodhisatvena bahusuvarṇako
            yajño yaṣṭaḥ / apīdānīṃ brāhmanaiḥ prasthena suvarṇo bhājitaḥ / suvarṇaprasthaḥ suvarnaprastha
            iti saṃjñā saṃvṛttā /</p>
         
         
         <p>sāketām anuprāptaḥ / sāketāyām āyuṣmantam ānandam āmaṃtrayate / asyām ānanda sāketāyām
            upoṣadho nāma rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ
            ca / tasyāpareṇa samayena mūrdhni piṭako jāto mṛduḥ sumṛduḥ tadyathā tūlapicur vā
            karpāsapicur vā na ca kiṃcid ābādhaṃ janayati / sa paripākatvāt sphuṭitaḥ / kumāro
            jātaḥ / abhirūpo darśanīyaḥ prāsādiko gauraḥ kanakavarṇaḥ pūrvavat yāvat sarvāṅgapratyaṅgopetaḥ
            / mūrdhni jāto mūrdhni jāta iti mūrdhāto mūrdhāta iti saṃjñā saṃvṛttā / upoṣadhasya
            rājñaḥ ṣāṣṭiḥ strīsahasrāṇi / jātaḥ kumāro 'ntaḥpuraṃ praveśitaḥ / sahadarśanād eva
            sarvāsāṃ strīṇāṃ stanāḥ prasrutāḥ / ekaikā kathayati māṃ dhāyatu māṃ dhāyatv iti māndhātā
            māndhāteti ca saṃjñā saṃvṛttā / tatra kecin mūrdhāta iti saṃjānate kecin māndhāteti
            /</p>
         
         
         <p>māndhātuḥ kumārasya janapadagatasya upoṣadho rājā glānaḥ saṃvṛttaḥ / sa mūlagaṇḍapatrapuṣpaphalabhaiṣajyair
            upasthīyate / tathāpy asau hīyata eva / tenāmātyānām ājñā dattā / bhavantaḥ śīghraṃ
            kumāraṃ rājyābhiṣekeṇābhiṣiṃcata / evaṃ deva iti amātyair dūtasaṃpreṣaṇaṃ kṛtam* /
            upoṣadho rājā glānaḥ / tenājñā dattā kumāraṃ śabdayata rājyābhiṣekaṃ (<span class="bold">MSV I 68</span>) pratyanubhavatv iti / tad arhati kumāraḥ śīghram āgantum iti / sa saṃprasthita upoṣadhaś
            ca rājā kālagataḥ / tato 'mātyaiḥ punar api tasya dūtasaṃpreṣaṇaṃ kṛtam* / kumāra
            pitā te kālagataḥ / āgaccha rājyaṃ pratīccheti / māndhātā kumāraḥ saṃlakṣayati / yadi
            mama pitā kālagataḥ kiṃ tatra gacchāmīti viditvā tatraivāvasthitaḥ / amātyaiḥ punar
            api saṃbhūya agrāmātyaḥ preṣitaḥ / tena gatvābhihitaḥ / kumāra āgaccha rājyaṃ pratīccha
            iti / sa kathayati / mama (<span class="bold">fol. 159v1 = GBM 6.987</span>) dharmeṇa rājyaṃ prāptam* / ihaiva rājyābhiṣeka āgacchatv iti / amātyaiḥ saṃdiṣṭam*
            / deva rājyābhiṣeke prabhūtena prayojanam* / ratnaśilayā siṃhāsanena cchatreṇa paṭṭena
            mukuṭena / adhiṣṭhānamadhye ca rājyābhiṣekaḥ kriyate / tad arhati kumāraḥ ihaivāgantum
            iti / sa kathayati / yadi mama dharmeṇa rājyaṃ prāptam* / ihaiva sarvam āgacchatv
            iti / māndhātuḥ kumārasya divaukaso nāma yakṣa purojavaḥ / tena ratnaśilā siṃhāsanaṃ
            tatraivānītam* / ādhiṣṭhānikāś ca cchatraṃ paṭṭaṃ mukuṭaṃ cādāya svayam evāgatāḥ /
            adhiṣṭhānaṃ svayam āgataṃ svayam āgatam iti sāketā sāketā iti saṃjñā saṃvṛttā /</p>
         
         
         <p>tatra bhagavān āyuṣmantam ānandam āmaṃtrayate / āgamayānanda yena śrāvastī iti / evaṃ
            bhadanta iti āyuṣmān ānando bhagavataḥ pratyaśrauṣīt* / atha bhagavān yena śrāvastī
            tena cārikāṃ caran prakrānto yāvad anyatamasmin pradeśe brāhmaṇaś chinnabhaktako halaṃ
            vāhayati / tasyārthāya dārikā peyām ādāyāgatā / bhagavāṃś ca taṃ pradeśam (<span class="bold">MSV I 69</span>) anuprāptaḥ / dadarśa sa brāhmaṇo buddhaṃ bhagavantaṃ dvātriṃśatā mahāpuruṣalakṣaṇaiḥ
            samalaṃkṛtam aśītyā cānuvyañjanair virājitagātraṃ vyāmaprabhālaṃkṛtaṃ sūryasahasrātirekaprabhaṃ
            jaṃgamam iva ratnaparvataṃ samantato bhadrakam* / sahadarśanāt tasya bhagavati prasāda
            utpannaḥ / na tathā dvādaśavarṣābhyas taḥ śamathaś cittasya kalpatāṃ janayati / aputrasya
            vā putrapratilābho daridrasya vā nidhidarśanaṃ rājyābhinandino vā rājyābhiṣeko yathopacitakuśalamūlasya
            satvasya tatprathamato buddhadarśanam* / sa tāṃ peyām ādāya laghu laghv eva yena bhagavāṃs
            tenopasaṃkrāntaḥ / upasaṃkramya bhagavantam idam avocat* /</p>
         
         
         <p>iyaṃ bho gautama peyā iyam asti mamāntike / {MS <span class="it">peyāyam asti</span>}
            anukampaṃ piba etad bhagavan gautamaḥ peyām* // iti {MS <span class="it">'nukaṃpān pibed bhagavāṅ</span> = Divy 461}</p>
         
         
         <p>tato bhagavatā tasya brāhmaṇasya kūpo darśitaḥ / sacet te brāhmaṇa parityājyāḥ asmin
            jīrṇakūpo prakṣipa iti / tena tasmin jīrṇakūpe prakṣiptāḥ / sa jīrṇakūpo vāṣpāyamānaḥ
            peyāpūrṇo yathāpi tad buddhānāṃ buddhānubhāvena devatānāṃ ca devatānubhāvena / tato
            bhagavatā sa brāhmaṇo 'bhihitaḥ / cāraya brāhmaṇa peyām iti / sa cārayitum ārabdhaḥ
            / bhagavatā tathādhiṣṭhitā yathā sarvasaṃghena peyā / jīrṇakūpo vāṣpāyamānas tathaiva
            peyāpūrṇo 'vasthitaḥ / tato 'sau brāhmaṇo bhūyasyā mātrayābhiprasanno bhagavataḥ pādābhivandanaṃ
            kṛtvā purastān niṣaṇṇo dharmaśravaṇāya / tasya bhagavatā āśayānuśayaṃ dhātuṃ prakṛtiṃ
            ca jñātvā (<span class="bold">MSV I 70</span>) tādṛśī cāturāryāsatyasaṃprativedhikī dharmadeśanā kṛtā pūrvavad yāvad anādyakālopacitaṃ
            satkāyadṛṣṭiśailaṃ jñānavajreṇa bhitvā srotāpattiphalaṃ (<span class="bold">fol. 160r1 = GBM 6.988</span>) sākṣātkṛtam* / abhikrānto 'haṃ bhadantābhikrāntaḥ / eṣo 'haṃ bhagavantaṃ śaraṇaṃ
            gacchāmi dharmaṃ ca bhikṣusaṃghaṃ ca / upāsakaṃ ca māṃ dhāraya adyāgreṇa yāvajjīvaṃ
            prāṇopetaṃ śaraṇagatam abhiprasannam* / athāsau brāhmaṇo vaṇig iva labdhalābhaḥ śasyasaṃpanna
            iva kārṣikaḥ śūra iva vijitasaṃgrāmaḥ sarvarogaparimukta ivāturo bhagavato bhāṣitam
            abhinandyānumodya bhagavataḥ pādau śirasā vanditvā bhagavato 'ntikāt prakrānto yāvat
            kṣetraṃ gataḥ / paśyati tasmin kṣetre sauvarṇān yavān saṃpannān* / dṛṣṭvā ca punar
            vismayotphullalocano gāthāṃ bhāṣate /</p>
         
         
         <p>aho guṇamayaṃ kṣetraṃ sarvadoṣavivarjitam* /
            adyaivoptaṃ mayā bījam adyaiva phaladāyikam* // iti /</p>
         
         
         <p>tato 'sau brāhmaṇas tvaritaṃ rājñaḥ sakāśam upasaṃkrāntaḥ / upasaṃkramya jayenāyuṣā
            ca vardhayitvā rājānam uvāca / deva mayā yavāḥ prakīrṇās te sauvarṇāḥ saṃvṛttāḥ /
            tatrādhiṣṭhāyikena prasādaḥ kriyatām iti / rājñā adhiṣṭhāyiko 'nupreṣitaḥ / brāhmaṇena
            rāśīkṛtvā bhājitāḥ / rājabhāgaḥ svābhāvikā yavāḥ saṃvṛttāḥ / adhiṣṭhāyikena rājñe
            niveditam* / rājñā samādiṣṭam* / punar bhājayata iti / punar bhājitam* / tathaiva
            rājabhāgaḥ svābhāvikā yavāḥ saṃvṛttāḥ / evaṃ yāvat saptakṛtvo bhājitam* / tathaiva
            rājā kutūhalajātaḥ svayam eva gataḥ paśyati / tathaiva tenāsau brāhmaṇo 'bhihitaḥ
            / brāhmaṇa tavaitat puṇyanirjātam* / alaṃ rājabhāge<span class="it">na</span> / yat tavābhipretaṃ tan mamānuprayaccheti (<span class="bold">MSV I 71</span>) / tatas tena brāhmaṇena parituṣṭena yad dattaṃ te sauvarṇayavāḥ saṃvṛttāḥ /</p>
         
         
         <p>tato bhagavān saṃprasthito yāvad anyatamasmin pradeśe paṃca kārṣikaśatāny utpāṇḍotpāṇḍukāni
            sphuṭitapāṇipādāni śaṇaśāṭīnivāsitāni lāṅgalāni vāhayanti / te 'pi balīvardā vraṇapūyotkīrṇaiḥ
            pratodayaṣṭibhiḥ kṣatavikṣatagātrā muhurmurhur viśvasanto vahanti / dadṛśus te kārṣikā
            buddhaṃ bhagavantaṃ dvātriṃśatā mahāpuruṣalakṣaṇaiḥ pūrvavad yāvad upacitakuśalamūlaya
            satvasya tatprathamato buddhadarśanam* / tato yena bhagavāṃs tenopasaṃkrāntāḥ / adrākṣīd
            bhagavāṃs tān kārṣikān* / dūrād eva dṛṣṭvā ca punar vinayāpekṣayā mārgād apakramya
            purastād bhikṣusaṃghasya prajñapta evāsane niṣaṇṇaḥ / atha te kārṣikā bhagavataḥ pādau
            śirasā vanditvaikānte niṣaṇṇāḥ / tato bhagavatā teṣāṃ kārṣikāṇām āśayānuśayaṃ dhātuṃ
            prakṛtiṃ ca jñātvā tādṛśī cāturāryāsatyasaṃprativedhikī dharmadeśanā kṛtā pūrvavad
            yāvad anādyakālopacitaṃ satkāyadṛṣṭiśailaṃ jñānavajreṇa bhitvā srotāpattiphalaṃ sākṣātkṛtam*
            / te dṛṣṭisatyā yena bhagavāṃs tenāñjaliṃ (<span class="bold">fol. 160v1 = GBM 6.989</span>) praṇamya bhagavantam idam avocat* / labhema vayaṃ bhadanta svākhyāte dharmavinaye
            pravrajyām upasaṃpadaṃ bhikṣubhāvaṃ carema vayaṃ bhagavato 'ntike brahmacaryam iti
            / te bhagavatā ehibhikṣukayā pravrājitāḥ pūrvavad yāvan naiva sthitā {MS: <span class="it">yāvan nepachitā</span>; cf. nepacchitā -&gt; Pravr-v III, fol. 47r6} buddhamanorathena / teṣāṃ bhagavatā avavādo
            dattaḥ / te vyāyacchamānaiḥ pūrvavad yāvad abhivādyāś ca saṃvṛttāḥ /</p>
         
         <span class="note"><span class="bold">MSV I 72</span></span>
         
         <p>te balīvardā yoktrāṇi varatrāṇi cchitvā yena bhagavāṃs tenopasaṃkrāntāḥ / upasaṃkramya
            bhagavataḥ <span class="it">pādau śirasā vanditvā</span> samantakena parivāryāvasthitāḥ / teṣāṃ bhagavatā tribhiḥ padair dharmo deśitaḥ /
            pūrvavad yāvad yathā gaṃgāvatāre haṃsamatsyakūrmāṇāṃ yāvad dṛṣṭasatyāḥ svabhavanaṃ
            gatāḥ /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta ebhiḥ kārṣikapūrvakaiḥ bhikṣubhiḥ karma kṛtaṃ yena kārṣikāḥ saṃvṛttā bhagavataś
            ca śāsane pravrajya sarvakleśaprahāṇād arhatvaṃ sākṣātkṛtam* / tair balīvardapūrvakair
            devaputraiḥ kiṃ karma kṛtaṃ yena balīvardeṣūpapannāḥ satyadarśanaṃ ca kṛtam iti /
            bhagavān āha / ebhir eva bhikṣavaḥ karmāṇi kṛtāny upacitāni labdhasaṃbhārāṇi pūrvavad
            yāvat phalanti dehināṃ* /
            bhūtapūrvaṃ bhikṣavo 'sminn eva bhadrake kalpe viṃśativarṣasahasrāyuṣi prajāyāṃ kaśyapo
            nāma śāstā loke udapādi / pūrvavad yāvat sa vārāṇasīṃ nagarīm upaniśṛtya viharati
            ṛṣivadane mṛgadāve / tasya śāsane etāni paṃca kārṣikaśatāni pravrajitāny abhūvan*
            / tatra ebhir na paṭhitaṃ na svādhyāyitaṃ na manasikāro vāhitaḥ kin tu śraddhādeyaṃ
            bhuktvā bhuktvā saṃgaṇikābhirataiḥ kausīdyenātināmitam* /</p>
         
         
         <p>kiṃ manyadhve bhikṣavo yāni tāni paṃca bhikṣuśatāni etāni paṃca kārṣikaśatāni / yo
            'sau vihārasvāmī sa evāsau (<span class="bold">MSV I 73</span>) gṛhapatiḥ / yad ete kārṣikā yad ebhir vihārasvāmisantakaṃ śraddhādeyaṃ paribhujya
            na paṭhitaṃ na svādhyāyitaṃ nāpi manasikāro vāhitaḥ kin tu saṃgaṇikābhirataiḥ kausīdyenātināmitaṃ
            tena karmaṇā paṃca janmaśatāni tasya vihārasvāminaḥ kārṣikāḥ saṃvṛttāḥ / yāvad etarhy
            api tasyaiva kārṣikā jātāḥ / yad ebhiḥ kāśyapasya samyaksaṃbuddhasya śāsane pravrajya
            brahmacaryaṃ caritaṃ tenaitarhi mama śāsane pravrajya sarvakleśaprahāṇād arhatvaṃ
            sākṣātkṛtam* /</p>
         
         
         <p>te 'pi balīvardapūrviṇo devaputrāḥ kāśyapasyaiva samyaksaṃbuddhasya śāsane pravrajitā
            āsaṃs tatraiva kṣudrānukṣudrāṇi śikṣāpadāni khaṇḍitāni / tena karmaṇo vipākena balīvardeṣūpapannāḥ
            / yan mamāntike cittam abhiprasāditaṃ tena deveṣūpapannāḥ / yat kāsyape samyaksaṃbudde
            brahmacaryaṃ cīrṇaṃ pratipālitaṃ tenedānīṃ devaputrabhūtaiḥ (<span class="bold">fol. 161r1 = GBM 6.990</span>) satyadarśanaṃ kṛtam* / iti hi bhikṣavaḥ ekāntakṛṣṇānāṃ karmaṇām ekāntakṛṣṇo vipākaḥ
            pūrvavad yāvad ābhogaḥ karaṇīyaḥ / ity evaṃ vo bhikṣavaḥ śikṣitavyam idam avocat*
            /</p>
         
         
         <p>tatra bhagavān āyuṣmantam ānandam āmaṃtrayate / āgamayānanda yena toyikā / evaṃ bhadantety
            āyuṣmān ānando bhagavataḥ pratyaśrauṣīt* / atha bhagavāṃs toyikām anuprāptaḥ / tasmiṃś
            ca pradeśe brāhmaṇo lāṅgalaṃ vāhayati / athāsau dadarśa buddhaṃ bhagavantaṃ dvātriṃśatā
            puruṣalakṣaṇaiḥ samalaṃkṛtam aśītyā cānuvyaṃjanair virājitagātraṃ vyāmaprabhālaṃkṛtaṃ
            (<span class="bold">MSV I 74</span>) sūryasahasrātirekaprabhaṃ jaṃgamam iva ratnaparvataṃ samantato bhadrakam* / sa saṃlakṣayati
            / yadi bhagavantaṃ gautamam upetyābhivādayiṣyāmi karmaparihānir me bhaviṣyati / atha
            nopetyābhivādayiṣyāmi puṇyaparihānir me bhaviṣyati / ko 'sāv upāyaḥ syād yena me na
            karmaparihāniḥ syān nāpi puṇyaparihānir iti / tasya buddhir utpannā / atrastha evābhivādanaṃ
            karomi / evaṃ na karmaparihānir bhaviṣyati nāpi puṇyaparihānir iti / tena yathāgṛhītayaiva
            pratodayaṣṭyā tatrasthenaivābhivādanaṃ kṛtam* / abhivādaye buddhaṃ bhagavantam iti
            /</p>
         
         
         <p>tatra bhagavān āyuṣmantam ānandam āmantrayate / kṣūṇa ānanda eṣa brāhmaṇaḥ / <span class="it">anenopakramyāsmin pradeśe abhivādane kṛte</span> sati pratyātmaṃ jñānadarśanaṃ pravartate / etasmiṇ pradeśe kāśyapasya samyaksaṃbuddhasyāvikopito
            'sthisaṃghātas tiṣṭhatīti / aham anenopakramya vandito bhaveyam* / evam anena dvābhyāṃ
            samyaksaṃbuddhābhyāṃ vandanā kṛtā bhavet* / tat kasya hetoḥ / asminn ānanda pradeśe
            kāśyapasya samyaksaṃbuddhasyāvikopito 'sthisaṃghātas tiṣṭhati / athāyuṣmān ānando
            laghu laghv eva caturguṇam uttarāsaṃgaṃ prajñapya bhagavantam idam avocat* / niṣīdatu
            bhagavān prajñapta evāsane / evam ayaṃ pṛthivīpradeśo dvābhyāṃ samyaksaṃbuddhābhyāṃ
            paribhukto bhaviṣyati yac ca kāśyapena samyaksaṃbuddhena yac caitarhi bhagavateti
            / niṣaṇṇo bhagavān prajñapta evāsane (<span class="bold">MSV I 75</span>) / niṣadya bhagavān bhikṣūn āmantrayate sma / icchatha yūyaṃ bhikṣavaḥ kāśyapasya
            samyaksaṃbuddhasya śarīrasaṃghātam avikopitaṃ draṣṭum* / etasya bhagavan kāla etasya
            sugata samayo yad bhagavān bhikṣūṇāṃ kāśyapasya samyaksaṃbuddhasyāvikopitaṃ śarīrasaṃghātam
            upadarśayet* / dṛṣṭvā bhikṣavaś cittam abhiprasādayiṣyanti / bhagavatā laukikaṃ cittam
            utpāditam iti / paśyanti bhagavataḥ kāśyapasya samyaksaṃbuddhasya śarīrasaṃghātam
            avikopitaṃ draṣṭukāmāḥ {Tib. adds <span class="it">dharmatā khalu </span>etc., cf. Divy 63.11.} / tatas tena kāśyapasya samyaksaṃbuddhasyāvikopitaḥ śarīrasaṃghāta
            ucchrāpitaḥ / tatra bhagavān bhikṣūn āmantrayate sma / udgṛhṇīta bhikṣavo nimittam*
            / antardhāsyatīty antarhitam* /</p>
         
         
         <p>rājñā prasenajitā śrutam* / bhagavatā śrāvakāṇāṃ darśanāyāvikopitaḥ kāśyapasya samya<span class="it">ksaṃbuddhasya</span> (<span class="bold">fol. 161v1 = GBM 6.991</span>) śarīrasaṃghāta ucchrāpita iti / śrutvā ca punaḥ kutūhalajātaḥ sārdham antaḥpurakumārair
            amātyair bhaṭabalāgreṇa naigamajānapadaiś ca saṃprasthitaḥ / evaṃ virūḍhako 'nāthapiṇḍado
            gṛhapatiḥ uṣidattaḥ purāṇasthapatir viśākhā mṛgāramātā anekāni prāṇiśatasahasrāṇi
            kutūhalajātāni saṃprasthitāni kaiścit pūrvakaiḥ kuśalamūlaiḥ saṃcodyamānāni / yāvad
            asāv antarhitaḥ / taiḥ śrutam antarhito 'sau bhagavataḥ kāśyapasya samyaksaṃbuddhasya
            śarīrasaṃghāta iti / śrutvā ca punas teṣāṃ duḥkhadaurmanasyam utpannaṃ vṛthāsmākam
            āgamanam iti /</p>
         
         
         <p>anyatamena copāsakena sa pradeśaḥ pradakṣiṇīkṛtaḥ / evaṃ ca cetasā cittam abhisaṃskṛtam*
            / asmān me padāvihārāt kiyat puṇyaṃ (<span class="bold">MSV I 76</span>) bhaviṣyatīti / atha bhagavāṃs tasya mahājanakāyasyāvipratisārasaṃjananārthaṃ tasya
            copāsakasya cetasā cittam ājñāya gāthāṃ bhāṣate /</p>
         
         
         <p>śataṃ sahasrāṇi suvarṇaniṣkā jāmbūnadā nāsya samā bhavanti /
            yo buddhacaityeṣu prasannacittaḥ padāvihāraṃ prakaroti vidvān // iti /</p>
         
         
         <p>anyatamenāpy upāsakena tasmin pradeśe mṛttikāpiṇḍo dattaḥ / evaṃ cittam abhisaṃskṛtam*
            / padāvihārasya tāvad iyat puṇyam ākhyātaṃ bhagavatā / asya tu mṛttikāpiṇḍasya kiyat
            puṇyaṃ bhaviṣyatīti / atha bhagavāṃs tasya cetasā cittam ājñāya gāthāṃ bhāṣate /
            śataṃ sahasrāṇi suvarṇapiṇḍā jāmbūnadā nāsya samā bhavanti /
            yo buddhacaityeṣu prasannacittaḥ āropayen mṛttikāpiṇḍam ekam* // iti /</p>
         
         
         <p>tac chrutvānekaiḥ prāṇiśatasahasrair mṛttikāpiṇḍasamāropaṇaṃ kṛtam* / aparais tatra
            muktapuṣpāṇy abhikṣiptāni / evaṃ ca cittam abhisaṃskṛtam* / padāvihārasya ca mṛttikāpiṇḍasya
            ca iyat puṇyam <span class="it">uktaṃ</span> bhagavatā / asmākaṃ tu muktapuṣpāṇāṃ kiyat puṇyaṃ bhaviṣyatīti / atha bhagavāṃs teṣām
            api cetasā cittam ājñāya gāthāṃ bhāṣate /</p>
         
         
         <p>śataṃ sahasrāṇi suvarṇapeṭā jāmbūnadā nāsya samā bhavanti /
            yo buddhacaityeṣu prasannacitta āropayen muktapuṣpasya rāśim* // iti /</p>
         
         
         <p>aparais tatra mālāvihāraḥ kṛtaḥ / cittaṃ cābhisaṃskṛtam* / muktapuṣpāṇāṃ bhagavatā
            iyat puṇya<span class="it">m uktam*</span> / asmākaṃ mālāvihārasya (<span class="bold">MSV I 77</span>) kiyat puṇyaṃ bhaviṣyatīti / atha bhagavāṃs teṣām api cetasā cittam ājñāya gāthāṃ
            bhāṣate /</p>
         
         
         <p>śataṃ sahasrāṇi suvarṇavāhā jāmbūnadā nāsya samā bhavanti /
            yo buddhacaityeṣu prasannacitto mālāvihāraṃ prakaroti vidvān* // iti /</p>
         
         
         <p>aparais tatra dīpamālā dattā / cittaṃ cābhisaṃskṛtam* / mālāvihārasya bhagavatā iyat
            puṇyam uktam* / asmākaṃ dīpadānasya kiyat puṇyaṃ bhaviṣyatīti / atha bhagavāṃs teṣām
            api cetasā cittam ājñāya gāthāṃ bhāṣate /</p>
         
         
         <p>śataṃ sahasrāṇi suvarṇavāhā jāmbūnadā nāsya samā bhavanti /
            yo buddhacaityeṣu prasannacittaḥ pradīpadānaṃ prakaroti vidvān* // iti /</p>
         
         
         <p>aparais tatra gandhābhiṣeko dattaḥ / cittaṃ cābhisaṃskṛtam* (<span class="bold">fol. 162r1 = GBM 6.992</span>) / pradīpadānasya bhagavatā iyat puṇyam uktam* / asmākaṃ gandhābhiṣekasya kiyat puṇyaṃ
            bhaviṣyatīti / atha bhagavāṃs teṣām api cetasā cittam ājñāya gāthāṃ bhāṣate /</p>
         
         
         <p>śataṃ sahasrāṇi suvarṇarāśayo jāmbūnadā nāsya samā bhavanti /
            yo buddhacaityeṣu prasannacitto gandhābhiṣekaṃ prakaroti vidvān* // iti /</p>
         
         
         <p>aparais tatra cchatradhvajapatākāropaṇaṃ dattaḥ / cittaṃ cābhisaṃskṛtam* / padāvihārasya
            mṛtpiṇḍadānasya muktapuṣpāṇāṃ mālāvihārasya pradīpadānasya gandhābhiṣekasya ceyat
            puṇyam uktaṃ bhagavatā / asmākaṃ chatradhvajapatākāropaṇe kiyat puṇyaṃ bhaviṣyatīti
            / atha bhagavāṃs teṣā<span class="it">m api cetasā</span> cittam ājñāya gāthāṃ bhāṣate /</p>
         
         <span class="note"><span class="bold">MSV I 78</span></span>
         
         <p>
            śataṃ sahasrāṇi suvarṇaparvatā meroḥ samā nāsya samā bhavanti /<br />
            yo buddhacaityeṣu prasannacitta āropayec chatradhvajāpatākāḥ //
            </p>
         
         
         <p>eṣā hi dakṣiṇā proktā aprameye tathāgate /
            samudrakalpe saṃbodhau sārthavāhe anuttare // iti /</p>
         
         
         <p>teṣām etad abhavat* parinirvṛtasya tāvad bhagavataḥ kāraṇam iyat puṇya<span class="it">m uktaṃ</span> bhagavatā / tiṣṭhataḥ kiyat puṇyaṃ bhaviṣyatīti / atha bhagavāṃs teṣām api cetasā
            cittam ājñāya gāthāṃ bhāṣate /</p>
         
         
         <p>
            tiṣṭhantaṃ pūjayed yaś ca yaś cāpi parinirvṛtam* /<br />
            samaṃ cittaṃ prasādyeha nāsti puṇyaviśeṣatā //
            </p>
         
         
         <p>
            evaṃ hy acintiyā buddhā buddhadharmo 'py acintiyaḥ /<br />
            acintiye prasannānāṃ vipāko 'pi acintiyaḥ //
            </p>
         
         
         <p>teṣām acintiyānām apratihatadharmacakravartinām* /
            samyaksaṃbuddhānāṃ nālaṃ guṇapāram adhigantum* // iti /</p>
         
         
         <p>tato bhagavatā tasya mahājanakāyasya tathāvidhā dharmadeśanā kṛtā yāṃ śrutvā anekaiḥ
            prāṇiśatasahasrair mahān viśeṣo 'dhigataḥ / kaiścic chrāvakabodhau cittāny utpāditāni
            kaiścit pratyekāyāṃ bodhau kaiścid anuttarāyāṃ samyaksaṃbodhau / kaiścid uṣmagatāni
            pratilabdhāni kaiścin mūrdhānaḥ kaiścit satyānuloma kaiścit kṣāntayaḥ / kaiścit srotāpattiphalaṃ
            sākṣātkṛtaṃ kaiścit sakṛdāgāmiphalaṃ kaiścid anāgāmiphalam* / kaiścit pravrajya sarvakleśaprahāṇād
            arhatvaṃ sākṣātkṛtam* / yadbhūyasā sā parṣad buddhanimnā dharmapravaṇā saṃghaprāgbhārā
            vyavasthāpitā (<span class="bold">MSV I 79</span>) / tatra śrāddhair brāhmaṇagṛhapatibhis tasmin pradeśe mahaḥ sthāpitaḥ / toyikāmahas
            toyikāmaha iti saṃjñā saṃvṛttā /</p>
         
         
         <p>atha bhagavān kosaleṣu janapade<span class="it">ṣu</span> cārikāṃ caran śrāvastīm anuprāptaḥ / śrāvastyāṃ viharati jetavane anāthapiṇḍadasyārāme
            / aśrauṣīd anāthapiṇḍado gṛhapatiḥ bhagavān kosaleṣu janapadeṣu cārikāṃ caran śrāvastīm
            anuprāptaḥ śrāvastyāṃ viharati jetavane asmākam evārāme iti / śrutvā ca punar yena
            bhagavāṃs tenopasaṃkrāntaḥ / upasaṃkramya bhagavataḥ pādau śirasā vanditvaikānte niṣaṇṇaḥ
            / ekāntaniṣaṇṇam anāthapiṇḍadaṃ gṛhapatiṃ bhagavān dharmyayā kathayā saṃdarśayati
            samādāpayati samuttejayati (<span class="bold">fol. 162v1 = GBM 6.993</span>) pūrvavad yāvat saṃpraharṣya tūṣṇīm* / athānāthapiṇḍado gṛhapatir utthāyāsanāt pūrvavad
            yena bhagavāṃs tenāṃjaliṃ praṇamya bhagavantam idam avocat* / adhivāsayatu me bhagavān
            śvo 'ntargṛhe bhaktena sārdhaṃ bhikṣusaṃghena iti / pūrvavat śuci praṇītaṃ khādanīyabhojanīyaṃ
            samudānīya kālyam evotthāyāsanakāni prajñapyodakamaṇīn pratiṣṭhāpya bhagavato dūtena
            kālam ārocayati / samayo bhadanta sajjaṃ bhaktaṃ yasyedānīṃ bhagavān kālaṃ manyate
            iti / dauvārikapuruṣam āmaṃtrayate / na tāvad bhoḥ puruṣānyatīrthyakānāṃ praveśo deyo
            yāvad buddhapramukhena bhikṣusaṃghena na bhuktam* / tataḥ paścāt tīrthyakebhyo dāsyāmīti
            / evam ārya iti dauvārikaḥ <span class="it">puruṣa anāthapiṇḍa</span>dasya gṛhapateḥ pratyaśrauṣīt* / atha bhagavān pūrvāhṇe nivāsya pātracīvaram ādāya
            bhikṣugaṇaparivṛto (<span class="bold">MSV I 80</span>) bhikṣusaṃghapuraskṛtaḥ pūrvavad yāvad dhautahastam apanītapātraṃ nīcataram āsanaṃ
            gṛhītvā bhagavataḥ purastān niṣaṇṇo dharmaśravaṇāya /</p>
         
         
         <p>athāyuṣmān mahākāśyapo 'nyatamasmād āraṇyakāc chayanāsanād dīrghakeśaśmaśrulūhacīvaro
            jetavanaṃ gataḥ / sa paśyati jetavanaṃ śūnyam* / tenopadhivārikaḥ pṛṣṭaḥ / kutra buddhapramukho
            bhikṣusaṃgha iti / tena samākhyātam* / anāthapiṇḍadena gṛhapatinopanimaṃtrita iti
            / sa saṃlakṣayati / tatraiva piṇḍapātaṃ paribhokṣyāmi buddhapramukhaṃ bhikṣusaṃghaṃ
            ca paryupāsiṣye iti / saḥ anāthapiṇḍadasya gṛhapater niveśanaṃ gataḥ / dauvārikeṇoktaḥ
            / ārya mā pravekṣyasi / kasyārthāya / anāthapiṇḍadena gṛhapatinā ājñā dattā / mā tāvat
            tīrthyānāṃ praveśaṃ dāsyasi yāvad buddhapramukhena bhikṣusaṃghena paribhuktam* / tataḥ
            paścāt tīrthyānāṃ dāsyāmīti / āyuṣmān mahākāśyapaḥ saṃlakṣayati tasya me lābhāḥ sulabdhā
            ye māṃ brāhmaṇagṛhapatayaḥ śramaṇaśākyaputrīya iti na jānate / gacchāmi kṛpaṇajanasyānukampāṃ
            karomīti viditvā udyānaṃ gataḥ / sa saṃlakṣayati / adya mayā kasyānugrahaḥ kartavyaḥ
            / yāvad anyatarā nagarāvalambikā kuṣṭhābhibhūtā sarujārtā pakvagātrā bhikṣām aṭati
            / sa tasyāḥ sakāśam upasaṃkrāntaḥ / tasyāś ca bhikṣāyām ācāmaḥ saṃpannaḥ / tayā āyuṣmān
            mahākāśyapo dṛṣṭaḥ kāyaprāsādikaś cittaprāsādikaś ca śānteneryāpathena / sā saṃlakṣayati
            / nūnaṃ mayaivaṃvidhe dakṣiṇīye kārā na kṛtā yena me iyaṃ samavasthā / yady āryo mahākāśyapo
            mamāntikād anukampā<span class="it">m</span> (<span class="bold">MSV I 81</span>) <span class="it">upā</span>dāyācāmaṃ pratigṛhṇīyād aham asmai dadyām iti / tata āyuṣmatā mahākāśyapena tasyāś
            cetasā cittam ājñāya pātram upanāmitam* / yadi te bhagini parityaktaṃ tad dīyatām
            asmin pātre iti / tatas tayā cittam abhiprasādya tasmin pātre <span class="it">dattaṃ</span> makṣikā <span class="it">ca</span> patitā / sā tām apanetum ārabdhā / tasyās tasminn ācāme aṃguliḥ patitā / sā saṃlakṣayati
            / kiṃ cāpy āryeṇa mama cittānurakṣaṇayā (<span class="bold">fol. 163r1 = GBM 6.994</span>) na cchoritam* / api tu na paribhokṣyatīti / āyuṣmatā mahākāśyapena tasyāś cetasā
            cittam ājñāya tasyā eva samakṣam anyatamaṃ kuḍyamūlaṃ niśritya paribhuktam*
            / sā saṃlakṣayati / kiṃ cāpy āryeṇa mama cittānurakṣaṇayā paribhuktaṃ nānenāhāreṇāhārakṛtyaṃ
            kariṣyatīti / athāyuṣmān mahākāśyapas tasyāś cetasā cittam ājñāya tāṃ nagarāvalambikām
            idam avocat* / bhagini prāmodyam utpādayāmy ahaṃ tvadīyenāhāreṇa rātriṃdivasam atināmayiṣyāmīti
            / tasyā atīvaudvilyam utpannam* / mamāryeṇa mahākāśyapena piṇḍapātaḥ pratipāditaḥ
            pragṛhīta iti āyuṣmati mahākāśyape cittam abhiprasādya kālagatā / tuṣite devanikāye
            upapannā / sā śakreṇa devendreṇa dṛṣṭā ācāmaṃ pratipādayantī kālaṃ ca kurvāṇā no tu
            dṛṣṭā kutropapannā iti / <span class="it">sa</span> nagarān vyavalokayitum ārabdho na paśyati tiraścaḥ pretān manuṣyāṃś ca cāturmahārājikān
            devān trayastriṃśān na paśyati / tathā hy adhastād devānāṃ jñānadarśanaṃ pravartate
            nopariṣṭāt* / atha śakro devānām indro yena bhagavāṃs tenopasaṃkrāntaḥ / upasaṃkramya
            bhagavantaṃ gāthābhigītena praśnaṃ papraccha /</p>
         
         <span class="note"><span class="bold">MSV I 82</span></span>
         
         <p>
            carataḥ piṇḍapātaṃ hi kāśyapasya mahātmanaḥ /<br />
            kutrāsau modate nārī kāśyapasyācāmadāyikā //
            </p>
         
         
         <p>bhagavān āha /</p>
         
         
         <p>tuṣitā nāma te devāḥ sarvakāmasamṛddhayaḥ /
            tatrāsau modate nārī kāśyapasyācāmadāyikā // iti /</p>
         
         
         <p>atha śakrasya devendrasyaitad abhavat* / ime tāvan manuṣyāḥ puṇyānām apratyakṣadarśino
            dānāni dadati puṇyāni kurvanti ahaṃ pratyakṣadarśyeva puṇyānāṃ sve puṇyaphale vyavasthitaḥ
            / tasmād dānāni vā dadāmi puṇyāni vā karomi / ayam āryo mahākāśyapo dīnānāthakṛpaṇavanīpakānukampī
            / yanv aham enaṃ piṇḍakena pratipādayeyam iti viditvā kṛpaṇavīthyāṃ gṛhaṃ nirmitavān*
            / cīracīracīvarakaṃ kākābhinilīnakaṃ nātiparamarūpaṃ kuvindaṃ cātmānam abhinirmāya
            uddhūtaśiraskaḥ śaṇaśāṭīnivāsitaḥ sphuṭitapāṇipādo vastraṃ vayitum ārabdhaḥ / śacy
            api devakanyā kuvindabhāvaveṣadhāriṇī tasarikāṃ kartum ārabdhā / pārśve cāsya divyā
            sudhā sajjīkṛtā tiṣṭhati / athāyuṣmān mahākāśyapaḥ kṛpaṇānāthavanīpakajanānukaṃpako
            'nupūrveṇa tad gṛham anuprāptaḥ / duḥkhitako 'yam iti kṛtvā dvāre sthitena pātraṃ
            prasāritam* / śakreṇa devendreṇa (<span class="bold">MSV I 83</span>) divyāyāḥ sudhāyāḥ pātraṃ pūritam* / athāyuṣmato mahākāśyapasyaitad abhavat* /</p>
         
         
         <p>divyaṃ cāsya sudhābhaktam ayaṃ ca gṛhavistaraḥ /
            suviruddham iti jñātvā jāto <span class="it">me</span> hradi saṃśayaḥ // iti /</p>
         
         
         <p>dharmatā hy eṣā / asamanvāhṛtyārhatāṃ jñānadarśanaṃ na pravartate / sa samanvāhartuṃ
            pravṛtto yāvat paśyati śakraṃ devendram* / sa kathayati / kauśika kiṃ duḥkhitajanasyāntarāyaṃ
            (<span class="bold">fol. 163v1 = GBM 6.995</span>) karoṣi / yasya bhagavatā dīrgharātrānugato vicikitsākathaṃkathāśalyaḥ sa<span class="it">mū</span>la āvṛḍho yathāpi tat tathāgatenārhatā samyaksaṃbuddhena / ārya mahākāśyapa kiṃ duḥkhitajanasyā<span class="it">ntarāyaṃ</span> karomi / ime tāvan manuṣyā apratyakṣadarśinaḥ puṇyānāṃ dānāni dadati puṇyāni kurvanti
            / ahaṃ pratyakṣadarśyeva puṇyāni kathaṃ dānāni <span class="it">na</span> dadāmi puṇyāni vā na karomi / nanu coktaṃ bhagavatā /</p>
         
         
         <p>karaṇīyāni puṇyāni duḥkhaṃ hy akṛtapuṇyataḥ /
            kṛtapuṇyā hi modante asmiṃl loke paratra ca // iti /</p>
         
         
         <p>tataḥ prabhṛti āyuṣmān mahākāśyapaḥ samanvāhṛtya kulāni piṇḍapātaṃ praveṣṭum ārabdhaḥ
            / atha śakro devendro ākāśastha evāyuṣmato mahākāśyapasya divyāyāḥ sudhāyāḥ pātraṃ
            pūrayati / āyuṣmān api mahākāśyapaḥ pātram avāṅmukhaṃ karoty annaṃ pānaṃ (<span class="bold">MSV I 84</span>) choryate / etat prakaraṇaṃ bhikṣavo bhagavata ārocayanti / bhagavān āha / tasmād
            anujānāmi piṇḍopadhānaṃ dhārayitavyam iti /</p>
         
         
         <p>sāmantakena śabdo visṛtaḥ / amukayā nagarāvalambikayā āryo mahākāśyapaḥ ācāmena pratipāditaḥ
            / sā ca tuṣite devanikāye upapannā / iti rājñā prasenajitā kosalena śrutam* / śrutvā
            ca punar yena bhagavāṃs tenopasaṃkrāntaḥ / upasaṃkramya bhagavataḥ pādau śirasā vanditvaikānte
            niṣaṇṇaḥ / sa ekāntaniṣaṇṇaṃ rājānaṃ prasenajitaṃ kosalaṃ bhagavān dharmyayā kathayā
            saṃdarśayati / pūrvavad yāvat saṃpraharṣya tūṣṇīm* /</p>
         
         
         <p>atha rājā prasenajit kosalaḥ utthāyāsanād ekāṃsam uttarāsaṃgaṃ kṛtvā yena bhagavāṃs
            tenāñjaliṃ praṇamya bhagavantam idam avocat* / adhivāsayatu me bhagavān āryamahākāśyapam
            uddiśya bhaktaṃ saptāheneti / adhivāsayati bhagavān rājñaḥ prasenajitaḥ kosalasya
            tūṣṇīṃbhāvena / atha rājā prasenajit kosalo bhagavatas tūṣṇīṃbhāvenādhivāsanāṃ viditvā
            bhagavataḥ pādau śirasā vanditvā bhagavato 'ntikāt prakrāntaḥ / atha rājā prasenajit
            kosalas tām eva rātriṃ śuci praṇītaṃ khādanīyabhojanīyaṃ samudānīya kālyam evotthāyāsanakāni
            prajñapyodakamaṇīn pratiṣṭhāpya bhagavato dūtena kālam ārocayati / pūrvavad yāvat
            svahastaṃ santarpayati saṃpravārayati / anyatamaś ca koṭṭamallako vṛddhānte cittam
            abhiprasādayaṃs tiṣṭhati / ayaṃ rājā pratyakṣadarśyeva puṇyānāṃ sve puṇyaphale pratitiṣṭho
            'tṛpta eva puṇyair dānāni dadānti puṇyāni karoti /</p>
         
         <span class="note"><span class="bold">MSV I 85</span></span>
         
         <p>atha rājā prasenajit kosalo 'nekaparyāyeṇa buddhapramukhaṃ bhikṣusaṃghaṃ śucinā praṇītena
            khādanīyabhojanīyena svahastaṃ santarpya saṃpravārya bhagavantaṃ bhuktavantaṃ viditvā
            dhautahastam apanītapātraṃ nīcataram āsanaṃ gṛhītvā bhagavataḥ purastān niṣaṇṇo dharmaśravaṇāya
            / tato bhagavatābhihitaḥ / rājan kasya nāmnā dakṣiṇām ādiśāmi (<span class="bold">fol. 164r1 = GBM 6.996</span>) / kiṃ tavāhosvid yena tavāntikāt prabhūtataraṃ puṇyaṃ prasūtam iti / rājā saṃlakṣayati
            / mama bhagavān piṇḍapātaṃ paribhuṃkte / ko 'nyo mamāntikāt prabhūtataraṃ puṇyaṃ prasaviṣyatīti
            viditvā kathayati / bhagavan yena mamāntikāt prabhūtataraṃ puṇyaṃ prasūtaṃ tasya bhagavān
            nāmnā dakṣiṇāṃ ādiśatv iti / tato bhagavatā koṭṭamallakasya nāmnā dakśiṇā ādiṣṭā /
            evaṃ yāvat ṣaḍdivasān* / ṣaṣṭhe divase rājā kare kapolaṃ datvā cintāparo vyavasthitaḥ
            / mama bhagavān piṇḍapātaṃ paribhuṃkte / koṭṭamallasya nāmnā dakṣiṇām ādiśatīti /
            so 'mātyair dṛṣṭaḥ / te kathayanti / kimarthaṃ deva kare kapolaṃ datvā cintāparo vyvasthita
            iti / rājā kathayati / bhavantaḥ kathaṃ na cintāparas tiṣṭhāmi / yatredānīṃ bhagavān
            mama piṇḍapātaṃ paribhuṃkte koṭṭamallasya nāmnā dakṣiṇām ādiśatīti / tatraiko vṛddhāmātyaḥ
            kathayati / alpotsukho deva bhavatu / vayaṃ tathā kariṣyāmo yathā śvo bhagavān devasyaiva
            nāmnā dakṣiṇām ādiśatīti / tena pauruṣeyāṇām ājñā dattā / śvo bhavadbhiḥ praṇītatara
            āhāraḥ kartavyaḥ prabhūtaś ca / evaṃ cārayitavyaḥ / upārdho bhikṣūṇāṃ pātre pataty
            ardho bhūmāv iti / amātyair aparasmin divase prabhūtaḥ āhāraḥ sajjitaḥ praṇītaś ca
            / tataḥ sukhopaniṣaṇṇaṃ buddhapramukhaṃ bhikṣusaṃghaṃ pariveṣitum ārabdhāḥ / (<span class="bold">MSV I 86</span>) upārdhaṃ bhikṣūṇāṃ pātre pātayanty upārdhaṃ bhūmau / tataḥ koṭṭamallakāḥ pradhāvitā
            bhūmau nipatitaṃ gṛhṇīma iti / te pariveṣakair nivāritāḥ / tataḥ sa koṭṭamallakaḥ
            kathayati / yady asya rājñaḥ prabhūtaṃ saṃpatsvāpateyam asti / santy anye 'py asmadvidhā
            duḥkhitakā ye ākāṃkṣante
            / teṣāṃ kimarthaṃ na dīyate / kim anenāparibhogaṃ choriteneti / tasya koṭṭamallakasya
            cittavikṣepo jātaḥ / na śaktaṃ tena tathā cittaṃ prasādayituṃ yathā pūrvam* / tato
            rājā buddhapramukhaṃ bhikṣusaṃghaṃ bhojayitvā na mama bhagavān nāmnā dakṣiṇām ādisatīti
            viditvā dakṣiṇām aśrutvaiva pradiṣṭaḥ / tato bhagavatā rājñaḥ prasenajitaḥ kosalasya
            nāmnā evaṃ dakṣiṇādiṣṭā /</p>
         
         
         <p>hastyaśvarathapattiyāyino bhuṃjānasya puraṃ sanaigamaṃ paśyasi /
            balaṃ hi rūkṣikāyā alavaṇikāyāḥ kulmāsapiṇḍikāyāḥ // iti /</p>
         
         
         <p>athāyuṣmān ānando bhagavantam avocat* / bahuśo bhadanta bhagavatā rājñaḥ prasenajitaḥ
            kosalasya niveśane bhuktvā nāmnā dakṣiṇā ādiṣṭā / nābhijānāmi kadācid evaṃvidhāṃ dakṣiṇām
            ādiṣṭapūrvām* / bhagavān āha / icchasi tvam ānanda rājñaḥ prasenajitkosalasyālavaṇikāṃ
            kulmāsapiṇḍikām ārabhya karmaplotiṃ śrotum* / etasya bhagavan kālaḥ etasya sugata
            samayo yad bhagavān rājñaḥ prasenajitaḥ kosalasyālavaṇikāṃ kulmāsapiṇḍikām ārabhya
            karmaplotiṃ varṇayet* / bhagavataḥ śrutvā bhikṣavo dhārayiṣyantīti / tatra bhagavān
            (<span class="bold">fol. 164v1 = GBM 6.997</span>) bhikṣūn āmantrayate sma /</p>
         
         <span class="note"><span class="bold">MSV I 87</span></span>
         
         <p>bhūtapūrvaṃ bhikṣavo 'nyatasmin karvaṭake gṛhapatiḥ prativasati / tena sadṛśāt kulāt
            kalatram ānītam* / sa tayā sārdhaṃ krīḍati ramate paricārayati / tasya krīḍato ramamāṇasya
            paricārayataḥ putro jātaḥ / pūrvavad yāvad unnīto vardhito mahān saṃvṛttaḥ / yāvad
            asau gṛhapatiḥ patnīm āmantrayate / bhadre jāto 'smākam ṛṇaharo dhanaharaś ceti /
            gacchāmi paṇyam ādāya deśāntaram iti / sā kathayaty ārya evaṃ kuruṣveti / sa paṇyam
            ādāya deśāntaraṃ gataḥ / tatraiva cānayena vyasanam āpanno 'lpaparicchedaḥ saḥ / tasya
            gṛhe dhanajātaṃ parikṣīṇam* / so 'sya putro duḥkhito jātaḥ / tasya gṛhapater vayasyakaḥ
            / sa tenoktaḥ / mamāpi tvaṃ putraḥ / mama kṣetraṃ pratipālaya / ahaṃ tava bhaktena
            yogodvahanaṃ karomīti / sa tasya kṣetravyāpāraṃ kartum ārabdhaḥ / so 'pya asya bhaktena
            yogodvahanaṃ karoti / yāvad apareṇa samayena parva pratyupasthitam* / tasya dārakasya
            mātā saṃlakṣayati / adya gṛhapatipatnī suhṛtsaṃbandhibāndhavaśramaṇabhojane vyagrā
            bhaviṣyati / gacchāmi sānukālaṃ tasya dārakasya bhaktaṃ nayāmīti / sā sānukālaṃ gatvā
            gṛhapatipatnyā etam arthaṃ nivedayati / sā ruṣitā kathayati / na tāvac chramaṇabrāhmaṇebhyo
            dadāmi / jñātīnāṃ vā tāvat preṣyasya dadāmi / adya tāvat tiṣṭhatu / śvo dviguṇaṃ dāsyāmīti
            / tatas tasya dārakasya mātā saṃlakṣayati / mā dārako bubhukṣito bhaviṣyati / etām
            ātmīyām alavaṇikāṃ kulmāsapiṇḍikāṃ nayāmīti / sā tām ādāya kṣetraṃ gatā / putrasya
            vistareṇa yad gṛhapatnyābhihitaṃ tat sarvam ākhyāya kathayati / iyaṃ mayā ātmīyā alavaṇikā
            kulmāsapiṇḍikā ānītā / (<span class="bold">MSV I 88</span>) etāṃ paribhuṃkṣveti / sa kathayati / sthāpayitvā gaccheti / sā sthāpitvā prakrāntā
            / asati buddhānām utpāde pratyekabuddhā loke utpadyante hīnadīnānukaṃpakāḥ prāntaśayanāsanabhaktā
            ekadakṣiṇīyā lokasya / yāvad anyatamaḥ pratyekabuddhas taṃ pradeśam anuprāptaḥ / sa
            tena dṛṣṭaḥ / kāyaprāsādikaś cittaprāsādikaś ca śānteryāpathavartī / sa saṃlakṣayati
            / nūnaṃ mayaivaṃvidhe sadbhūtadakṣiṇīye kārā na kṛtā / yena me īdṛśī samavasthā
            / yady ayaṃ mamāntikād alavaṇikāṃ kulmāsapiṇḍikāṃ gṛhṇīyād aham asmai dadyām iti /
            tataḥ pratyekabuddhas tasya daridrapuruṣasya cetasā cittam ājñāya pātraṃ prasāritavān*
            / sacet tava parityaktaṃ dīyatām asmin pātre iti / tatas tīvreṇa prasādena sā alavaṇikā
            kulmāsapiṇḍikā pratyekabuddhāya pratipāditā /</p>
         
         
         <p>kiṃ manyadhve bhikṣavo yo 'sau daridrapuruṣaḥ eṣa evāsau rājā prasenajit kosalas tena
            kālena tena samayena / yad anena pratyekabuddhāyālavaṇikā kulmāsapiṇḍikā pratipāditā
            / tena karmaṇā ṣaṭkṛtvo deveṣu trayastriṃśeṣu rājaiśvaryādhipatyaṃ (<span class="bold">fol. 165r1 = GBM 6.998</span>) kāritavān* / ṣaṭkṛtvo 'syām eva śrāvastyāṃ rājā kṣatriyo mūrdhābhiṣiktas tenaiva
            karmāvaśeṣeṇa / etarhy api rājā kṣatriyo mūrdhābhiṣiktaḥ saṃvṛttaḥ / so 'sya piṇḍako
            vipakvaḥ / vipākaṃ tam ahaṃ sandhāya kathayāmi /</p>
         
         
         <p>hastyaśvarathapattiyāyino bhuñjānasya puraṃ sanaigamaṃ paśyasi /
            balaṃ hi rūkṣikāyā alavaṇikāyāḥ kulmāsapiṇḍikāyāḥ // iti /</p>
         
         
         <p>sāmantakena śabdo visṛtaḥ / bhagavatā rājñaḥ prasenajitaḥ kosalasyālavaṇikā kulmāsapiṇḍikām
            ārabhya karmaplotir vyākṛteti (<span class="bold">MSV I 89</span>) rājñā prasenajitkosalena śrutam* / sa yena bhagavāṃs tenopasaṃkrāntaḥ / upsaṃkramya
            bhagavataḥ pādau śirasā vanditvaikānte niṣaṇṇaḥ / ekāntaniṣaṇṇaṃ rājānaṃ prasenajitaṃ
            kosalaṃ bhagavān dharmyayā kathayā pūrvavad yāvat saṃpraharṣya tūṣṇīm* / atha rājā
            prasenajit kosala utthāyāsanād ekāṃsam uttarāsaṃgaṃ kṛtvā bhagavantam idam avocat*
            / adhivāsayatu me bhagavāṃs traimāsīṃ cīvarapiṇḍapātaśayanāsanaglānapratyayabhaiṣajyapariṣkāraiḥ
            sārdhaṃ bhikṣusaṃgheneti / adhivāsayati bhagavān rājñaḥ prasenajitkosalasya tūṣṇīṃbhāvena
            / tato rājñā prasenajitā kosalena buddhapramukhāya bhikṣusaṃghāya traimāsīṃ śatarasaṃ
            bhojanaṃ dattam* / ekaikaś ca bhikṣuḥ śatasāhasrakeṇa vastreṇācchāditaḥ / tailasya
            ca kumbhakoṭiṃ samudānīya dīpamālām abhyudyato dātum* / tatra bhakte pūjāyāṃ ca mahākolāhalo
            jātaḥ / yāvad anyatamā nagarāvalambikā atīva duḥkhitā / tayā khaṇḍamallakena bhikṣām
            aṭantyā sa uccaśabdo mahāśabdaḥ śrutaḥ / śrutvā ca punaḥ pṛcchati / bhavantaḥ kim
            eṣa uccaśabdo mahāśabda iti / aparaiḥ samākhyātam* / rājñā prasenajitā kosalena buddhapramukho
            bhikṣusaṃghas traimāsīṃ bhojitaḥ / ekaikaś ca bhikṣuḥ śatasahasramūlyena vastreṇācchāditaḥ
            / tailakumbhakoṭiṃ ca samudānīya dīpamālām abhyudyato dātum iti /</p>
         
         
         <p>tatas tasyā nagarāvalambikāyā etad abhavat* / ayaṃ rājā prasenajit kosalaḥ puṇyair
            atṛptaḥ adyatvena dānāni dadāti puṇyāni (<span class="bold">MSV I 90</span>) karoti / yanv aham api kutaścit samudānīya bhagavataḥ pradīpaṃ dadyām iti tayā khaṇḍamallakena
            tailasya stokaṃ yācitvā pradīpaḥ prajvālya bhagavataś caṃkrame dattaḥ / pādayoś ca
            nipatya praṇidhānaṃ kṛtam* / anenāhaṃ kuśalamūlena yathāyaṃ bhagavān śākyamunir varṣaśatāyuṣi
            prajāyāṃ śāstā loke utpannaḥ evam aham api varṣaśatāyuṣi śākyamunir eva śāstā bhaveyam*
            / yathā cāsya śāriputramaudgalyāyanāv agrayugaṃ bhadrayugam ānando bhikṣur upasthāyikaḥ
            śuddhodanaḥ pitā mahāmāyā mātā kapilavastu nagaraṃ rāhulabhadraḥ kumāraḥ evaṃ mamāpi
            śāriputramaudgalyāyanāv agrayugaṃ bhadrayugaṃ syād ānando bhikṣur upasthāyikaḥ (<span class="bold">fol. 165v1 = GBM 6.999</span>) śuddhodanaḥ pitā mātā mahāmāyā kapilavastu nagaraṃ rāhulabhadraḥ kumāraḥ putraḥ
            / yathā cāyaṃ bhagavān dhātuvibhāgaṃ kṛtvā parinirvāsyati evam aham api dhātuvibhāgaṃ
            kṛtvā parinirvāpayeyam iti /</p>
         
         
         <p>yāvat sarve te dīpāḥ parinirvāṇāḥ sa tayā prajvālito dīpo jvalaty eva / dharmatā khalu
            buddhānāṃ bhagavatāṃ na tāvad upasthā<span class="it">pakaḥ pratisaṃlīyati</span> yāvan na buddhā bhagavantaḥ pratisaṃlīnā iti / āyuṣmān ānandaḥ saṃlakṣayati / asthānam
            anavakāśo yad buddhā bhagavantaḥ ālokaśayyāṃ kalpayiṣyanti yanv ahaṃ pradīpaṃ nirvāpayeyam
            ti / sa hastena nirvāpayitum ārabdho na śaknoti tata<span class="it">ś cīvarakarṇikena</span> tato vyajanena tathāpi na śaknotīti / bhagavān āha / mā khedam ānandāpatsyase / yadi
            vairaṃbhā api vāyavo vāyeyus te 'pi na śaknuyur nirvāpayituṃ prāg eva hastacīvarakarṇiko
            vyajanaṃ vā / tathā (<span class="bold">MSV I 91</span>) hy ayaṃ pradīpas tayā dārikayā mahatā cittābhisaṃskāreṇa prajvālitaḥ / api tv ānanda
            bhaviṣyaty asau dārikā varṣaśatāyuṣi prajāyāṃ śākyamunir nāma tathāgato 'rhatsamyaksaṃbuddhaḥ
            / śāriputramaudgalyāyanau tasyāgrayugaṃ bhadrayugam ānando bhikṣur upasthāyikaḥ śuddhodanaḥ
            pitā mātā mahāmāyā kapilavastu nagaraṃ rāhulabhadraḥ kumāraḥ putraḥ / sāpi dhātuvibhāgaṃ
            kṛtvā parinirvāsyatīti /</p>
         
         
         <p>sāmantakena śabdo visṛtaḥ / amukayā nagarāvalambikayā bhagavataś caṃkrame śirasā pradīpo
            dattaḥ / sā bhagavatānuttarāyāṃ samyaksaṃbodhau vyākṛtā / iti śrutvā śrāddhair brāhmaṇagṛhapatibhir
            asāv anāgataguṇāpekṣayā sarvopakaraṇaiḥ pravāritā /</p>
         
         
         <p>tathā rajñā prasenajitā kosalena śrutam* / tato vismayajātas tailakumbhasahasram ādāya
            citrāṃ pradīpamālāṃ kṛtavān* / catūratnamayaṃ ca pradīpaṃ caṃkramaśirasi pratiṣṭhitavān*
            / tato bhagavataḥ sakāśaṃ gatvā bhagavantam idam avocat* / mayā ca bhadanta bhagavān
            āryamahākāśyapasya pūjādhikāreṇa bhaktasaptāhenopanimaṃtritaḥ / tasya mama bhagavatā
            alavaṇikāṃ kulmāsapiṇḍikām ārabhya pūrvikā karmaplotir vyākṛtā / punaś ca mayā bhagavāṃs
            traimāsīṃ saśrāvakasaṃgho bhojitaḥ / ekaikaś ca bhikṣuḥ śatasahasreṇa mūlyena vastrayugenācchāditas
            tailakumbhakoṭiṃ ca samudānīya pradīpamālā dattā / na cāhaṃ bhagavatānuttarāyāṃ samyaksaṃbodhau
            vyākṛtaḥ / sādhu bhagavān mamāpy anuttarāyāṃ samyaksaṃbodhau vyākuryāt* / kadāsvid
            ahaṃ lokajyeṣṭhaḥ syāṃ vināyaka iti / bhagavān (<span class="bold">MSV I 92</span>) āha / gambhīrā mahārāja anuttarā samyaksaṃbodhiḥ / gambhīrāvabhāsā durdṛśā duravabodhā
            atarkyā atarkyāvacarā sūkṣmā nipuṇā paṇḍitavijñavedanīyā / sā na sukarā tvayaikena
            dānena samupadānetuṃ (<span class="bold">fol. 166r1 = GBM 6.1000</span>) na dānaśatena na dānasahasreṇa na dānaśatasahasreṇāpi tu mahārāja tvayā anuttarāṃ
            samyaksaṃbodhim abhiprārthayitā dātavyāny eva dānāni kartavyāny eva puṇyāni sevitavyāni
            kalyāṇamitrāṇi bhajitavyāni paryupāsitavyāni / evaṃ tvaṃ bhaviṣyasi kadācil lokajyeṣṭho
            vināyaka iti / evam ukto rājā prasenajit kosalaḥ prārodīd aśrūṇi varṣayan* / atha
            rājā prasenajit kośalaś cīvarakarṇakenāśrūṇy unmṛjya bhagavantam idam avocat* / anuttarāṃ
            bhadanta bhagavatā samyaksaṃbodhiṃ prārhayitā kiyanti dānāni dattāni puṇyāni vā kṛtānīti
            / bhagavān āha / tiṣṭhantu tāvan mahārāja ye 'tītāḥ kalpāḥ / yan mayāsminn eva bhadrake
            kalpe anuttarāṃ samyaksaṃbodhiṃ prārthayitā dānāni dattāni puṇyāni cānekaprakārāṇi
            kṛtāni tac chṛṇuta sādhu ca suṣṭhu ca manasikuruta bhāṣiṣye /</p>
         
         
         <p>bhūtapurvaṃ mahārājāmitāyuṣi prajāyām upoṣadho nāma rāja babhūva / tasya mūrdhni piṭako
            jātaḥ / mṛduḥ sumṛdus tadyathā tūlapicur vā karpāsapicur (<span class="bold">MSV I 93</span>) vā paripākatvāt sphuṭitaḥ / kumāro jātaḥ / abhirūpo darśanīyaḥ prāsādiko gauraḥ
            kanakavarṇaś chatrākāraśirāḥ pralambabāhur vistīrṇalalāṭaḥ uccaghoṣaḥ saṃgatabhrus
            tuṅganāso dvātriṃśatā mahāpuruṣalakṣaṇaiḥ samalaṃkṛtagātraḥ / jātamātraḥ kumāro 'ntaḥpuraṃ
            praveśitaḥ / upoṣadhasya rājño 'śītiḥ strīsahasrāṇi kumāraṃ dṛṣṭvā prasrutāni / ekaikā
            strī kathayati māndhāya māndhāya iti / tasya māndhātā māndhāteti saṃjñā saṃvṛttā /
            anye kathayanti / mūrdhnā jātas tasmād bhavatu kumārasya mūrdhāta iti nāma / tatra
            kecin māndhāteti jānate kecin mūrdhāta iti /</p>
         
         
         <p>vistareṇa māndhātṛsūtraṃ madhyamāgame rājasaṃyuktakanipāte /</p>
         
         
         <p>māndhātuḥ kumārasya kumārakrīḍāyāṃ krīḍataḥ ṣaṭ śakrāś cyutāḥ / evaṃ yauvarājyaṃ kārayataḥ
            ṣaḍ mahārājyaṃ kārayataḥ ṣaḍ jāmbūdvīpakān janapadān samanuśāsataḥ ṣaṭ* / sahacittotpādāc
            cāsya ratnavarṣaṃ patitaṃ vastravarṣam* / antaḥpure hiraṇyavarṣam* /</p>
         
         
         <p>tena khalu samayena vaiśālyāṃ durmukho nāma ṛṣiḥ paṃcābhijñaḥ / tasyāśramapade nityaṃ
            pakṣiṇo 'bhinikūjanti / śabdakaṇṭakāni dhyānāni / sa cittaikāgratāṃ nāsādayati / iti
            tena pakṣiṇāṃ śāpo dattaḥ / śīryantām eṣāṃ pakṣā iti / tato rājñā māndhātrā (<span class="bold">MSV I 94</span>) śrutam* / śrutvā niṣkāruṇiko 'yam ṛṣir iti kṛtvā uktaḥ / na tena madviṣaye vastavyam
            iti / sa saṃlakṣayati / ayaṃ rājā caturdvīpeśvaraḥ kva mayā gantavyam iti / sa <span class="it">sumeru</span>pariṣaṇḍaṃ gatvāvasthitaḥ /</p>
         
         
         <p>evam avaragodānīyaṃ samanuśāsataḥ ṣaṭ śakrāś cyutāḥ / pūrvavidehe ṣaṭ* / uttarakurau
            ṣaṭ* / nimindharagirau sthitasya ṣaṭ* / evaṃ vinatake 'śvakarṇe sudarśane khadirake
            īṣādhāre yugandhare ca /</p>
         
         
         <p>antaroddānam* /</p>
         
         
         <p>nimiṃdhara (<span class="bold">fol. 166v1 = GBM 6.1001</span>) iti vinatakaḥ aśvakarṇagiris tathā /
            sudarśanaḥ khadirakaḥ īṣādhāro yugandharaḥ //</p>
         
         
         <p>tataḥ sumerumūrdhany abhirohatā tena ṛśīṇā bhaṭabalāgraṃ stambhitam* / divaukaso yakṣaḥ
            purojavo dṛṣṭvā gāthāṃ bhāṣate /</p>
         
         
         <p>niyaccha brāhmaṇa krodhaṃ naitat sarvatra sidhyati /
            māndhātā nṛpatir hy evaṃ naite vaiśālakā vakāḥ // iti /</p>
         
         
         <p>rājā māndhātā pṛcchati / kenaitad bhaṭabalāgraṃ stambhitam* / devarṣiṇā / rājā pṛcchati
            / kiṃ teṣām ṛṣīṇāṃ priyam* / deva jaṭāḥ / śīryantām eṣāṃ jaṭāḥ / mama ca purojavāḥ
            santu / ta<span class="it">ta</span>s teṣāṃ jaṭāḥ śīrṇāḥ / dhanurbāṇapāṇayaś cāgrato dhāvitum ārabdhāḥ / strīratnenābhihitam*
            (<span class="bold">MSV I 95</span>) / deva ṛṣayaḥ ete tapasvinaḥ / kim ebhiḥ / mucyantām iti /
            rājñā muktāḥ / taiḥ punar api vīryam āsthāya paṃcābhijñāḥ sākṣātkṛtāḥ /</p>
         
         
         <p>tathā nandopanando nāgarājo māndhātṛbalaṃ dṛṣṭvā asurā hy ete iti caturaṅgena balakāyena
            pratyudgataḥ / sainyadarśanād eva bhagnaḥ / deva karoṭapāṇayo yakṣā māyādharāḥ sadāmattāś
            ca / sarve ca nandopanandādayo bhagnā yena cāturmahārājikā devās tenopasaṃkrāntāḥ
            / upasaṃkramya cāturmahārājikān devān idam avocat* / yat khalu mārṣā jānīdhvaṃ mahāsainyaṃ
            pratyupasthitam* / sannahyatāṃ caturaṃgo balakāyaḥ / vayaṃ sarve bhagnā iti / taiḥ
            parijñātam* / te kathayanti / bhavantaḥ ayaṃ māndhātā rājā cakravartī śakraṃ devendraṃ
            darśanāya gacchati / puṇyamaheśākhyaś cāyam* / kā śaktir asmākam anena sārdhaṃ saṃgrāmayitum*
            / kin tu ardhaṃ pādyaṃ ca gṛhītvā pratyudgantavyam iti / tataś cāturmahārājikā devā
            ardhaṃ pādyaṃ ca gṛhītvā cchatradhvajapatākābhir vividhaiś ca vādyaiḥ pratyudgatāḥ
            / tato rājā māndhātā cāturmahārājikān devān pratisaṃmodya devaiḥ parivṛto devāṃs trayastriṃśān
            gataḥ / śakreṇa ca devendreṇārdhāsanenopanimantritaḥ / tato 'surāś caturaṅgaṃ balakāyaṃ
            sannahya śakraṃ devendram abhigatāḥ / yakṣaiḥ śakrasya devendrasyārocitam* / yat khalu
            kauśika jānīyā asurāḥ paṃca gulmakān bhaṅktvā pratyupasthitāḥ / yat te kṛtyaṃ karaṇīyaṃ
            vā tat kuruṣveti / tataḥ śakro devendraḥ saṃprasthitaḥ / (<span class="bold">MSV I 96</span>) rājñā māndhātrābhihitaḥ / tiṣṭha aham eva gacchāmīti / śakraḥ kathayati / evaṃ kuruṣveti
            / tato rājā māndhātā aṣṭādaśabhir bhaṭabalāgrakoṭībhir upari vihāyasam abhyudgamya
            guṇāsphālanaṃ kṛtavān* / asurā aṣṭādaśa bhaṭabalāgrakoṭībhir dṛṣṭvā ativibhīṣaṇaṃ
            ca śabdaṃ śrutvā karṇau pidhāya niṣpalāyitāḥ /</p>
         
         
         <p>tato rājño māndhātur etad abhavat* / asti me jambudvīpe dvīpaḥ ṛddhaś ca sphītaś ca
            kṣemaś ca subhikṣaś cākīrṇabahujanamanuṣyaś ca pūrvavidehaḥ avaragodānīyaḥ uttarakuruś
            ca / yanv ahaṃ devānāṃ ca manuṣyāṇāṃ ca rājyaiśvaryādhipatyaṃ kārayeyam iti / sahacittopādād
            rājā māndhātā tasya ṛddhe parihīne jambudvīpam (<span class="bold">fol. 167r1 = GBM 6.1002</span>) āgatya kharam ābādhitaṃ praveditavān gāthāṃ ca bhāṣate /</p>
         
         
         <p>
            na kārṣāpaṇavarṣeṇa tṛptiḥ kāmeṣu vidyate /<br />
            alpāsvādān bahuduḥkhān kāmān vijñāya paṇḍitaḥ /<br />
            api divyeṣu kāmeṣu ratiṃ naivādhigacchati //
            </p>
         
         
         <p>
            tṛṣṇākṣaye rato bhavati samyaksaṃbuddhaśrāvakaḥ /<br />
            parvato 'pi suvarṇasya samo himavatā bhavet* /<br />
            nālam ekasya tad vittam iti vidvān samācaret* //
            </p>
         
         
         <p>
            yaḥ prekṣate duḥkham ito nidānaṃ kāmeṣu jātu sa kathaṃ rameta /<br />
            loke hi śalyam upadhiṃ viditvā tasyaiva dhīro vinayāya śikṣate //
            </p>
         
         
         <p>tataḥ <span class="it">sa rājā māndhātā nirargalaṃ</span> yajñam iṣṭvā gāthāṃ bhāṣate /</p>
         
         <span class="note"><span class="bold">MSV I 97</span></span>
         
         <p>
            alpakaṃ jīvitaṃ jñātvā sukṛcchraṃ sāṃparāyikam* /<br />
            karaṇīyāni puṇyāni duḥkhaṃ hy akṛtapuṇyataḥ //
            </p>
         
         
         <p>tasmād dhi puṇyakāmena deyaṃ dānaṃ yathāvidhi /
            kṛtapuṇyā hi modante loke 'smiṃś ca paratra ca // iti /</p>
         
         
         <p>bagavān āha / kiṃ manyase mahārāja yo 'sau rājā māndhātā aham eva sa tena kālena tena
            samayena / yan mayā itthaṃ satvahitaṃ kṛtaṃ tena nānuttaraṃ jñānam adhigatam* / kiṃ
            tv etad dānam anuttarāyāḥ samyaksaṃbodher hetumātrakaṃ saṃbhāramātrakam* /</p>
         
         
         <p>punar api mahārāja yan mayā anuttarāṃ samyaksaṃbodhiṃ prārthayitā sarvahitaṃ kṛtaṃ
            tac chrūyatām* /</p>
         
         
         <p>bhūtapūrvaṃ mahārāja mahāsudarśano nāma rājābhūc cakravartī saptatiratnaiḥ samanvāgataś
            catasṛbhiś ca mānuṣikābhi riddhibhiḥ /</p>
         
         
         <p>vistareṇa mahāsudarśanasūtre dīrghāgame ṣaṭsūtrikanipāte /</p>
         
         
         <p>atha mahāsudarśano rājā dharmaprāsāde pañca pratyekabuddhaśatāni bhojayitvā pratyekaṃ
            ca dūṣyayugenācchādayitvā gāthāṃ bhāṣate /</p>
         
         
         <p>
            labdhvā hi vipulaṃ bhogaṃ na pramādyed vicakṣaṇaḥ /<br />
            dadyāt saṃpannaśīlebhyo yatra ridhyanti dakṣiṇāḥ //
            </p>
         
         
         <p>evaṃ datveha medhāvī śrāddho muktena cetasā /
            avyāvādasukhe loke upapadyeta paṇḍitaḥ // iti /</p>
         
         <span class="note"><span class="bold">MSV I 98</span></span>
         
         <p>syāt khalu te mahārāja anyaḥ sa tena kālena tena samayena mahāsudarśano nāma rājā
            cakravartī caturdvīpeśvaraḥ saptatiratnaiḥ samanvāgataś catasṛbhiś ca mānuṣikābhi
            riddhibhir iti na khalv evaṃ draṣṭavyam* / api tv aham eva sa tena kālena tena samayena
            mahāsudarśano nāma rājā cakravartī caturdvīpeśvaraḥ saptatiratnaiḥ samanvāgataś catasṛbhiś
            ca mānuṣikābhi riddhibhiḥ / syāt khalu te mahārāja tena mayā dānena vā dānasaṃvibhāgenānuttarā
            samyaksaṃbodhir adhigatā iti na khalv evaṃ draṣṭavyam* / api tu tad dānam anuttarāyāḥ
            samyaksaṃbodher hetumātrakaṃ pratyayamātrakaṃ saṃbhāramātrakam* /</p>
         
         
         <p>punar api mahārāja yan mayā anuttarāṃ samyaksaṃbodhiṃ prārthayatā dānāni dattāni puṇyāni
            ca kṛtāni tac chrūyatām* /</p>
         
         
         <p>bhūtapūrvaṃ mahārāja velāmo nāma brāhmaṇamahāsālo 'bhūt* / sa idam evaṃrūpaṃ brāhmaṇebhyo
            dānam adāc (<span class="bold">fol. 167v1 = GBM 6.1003</span>) caturaśītināgasahasrāṇāṃ suvarṇālaṃkārāṇāṃ suvarṇadhvajānāṃ hemajālapraticchannānām*
            /</p>
         
         
         <p>vistareṇa velāmasūtre madhyamāgame brāhmaṇanipāte /</p>
         
         
         <p>sa evaṃ dānāni datvā gāthāṃ bhāṣate /</p>
         
         
         <p>
            dānaṃ datvā sukhī hi syād dānaṃ datvā viśāradaḥ /<br />
            dānena pūjyate sādhu deveṣu manujeṣu ca //
            </p>
         
         
         <p>
            tasmāt saṃpattikāmena dānaṃ deyaṃ viśāradaiḥ /<br />
            mokṣam ākāṃkṣatā nityam aiśvaryaṃ ca surālayam* //
            </p>
         
         <span class="note"><span class="bold">MSV I 99</span></span>
         
         <p>syāt khalu te mahārāja anyaḥ sa tena kālena tena samayena velāmo nāma brāhmaṇamahāsālo
            'bhūt* / na khalv evaṃ draṣṭavyam* / aham eva sa tena kālena tena samayena velāmo
            nāma brāhmaṇamahāsālo 'bhūvam* / mayā tad evaṃvidhaṃ brāhmaṇebhyo dānaṃ dattam* /
            syāt khalu te mahārāja tena mayā dānena vā dānasaṃvibhāgenānuttarā samyaksaṃbodhi<span class="it">r adhi</span>gateti na khalv evaṃ draṣṭavyam* / api tu tad dānam anuttarāyāḥ samyaksaṃbodher hetumātrakaṃ
            pratyayamātrakaṃ saṃbhāramātrakam* /</p>
         
         
         <p>punar api mahārāja yan mayā anuttarāṃ samyaksaṃbodhiṃ prārthayatā dānāni dattāni puṇyāni
            ca kṛtāni tac chrūyatām* /</p>
         
         
         <p>bhūtapūrvaṃ mahārāja śakuno nāma rājābhūc cakravartī caturdvīpeśvaraḥ saptatiratnaiḥ
            samanvāgataś catasṛbhiś ca mānuṣikābhi riddhibhiḥ / śakrasya devendrasya suhṛd vayasyakaḥ
            / tasya rājñī na putro na duhitā / sa kare kapolaṃ datvā cintāparo vyavasthitaḥ /
            īdṛśe mama bhogaiśvarye na putro na duhitā / mamātyayād uddāyādaṃ kulaṃ bhaviṣyati
            / sa śakreṇa devendreṇa dṛṣṭaḥ / sa kathayati / mārṣa kasmāt tvaṃ kare kapolaṃ datvā
            cintāparas tiṣṭhati / sa kathayati / kauśika īdṛśe mama mahābhogaiśvarye na putro
            na duhitā / mamātyayād uddāyādaṃ kulaṃ bhaviṣyati / sa kathayati / mārṣa ahaṃ te oṣadhiṃ
            preṣayiṣyāmi / devyaḥ pāsyanti / tatas te putrā bhaviṣyanti duhitaraś ca / śakreṇa
            gandhamādanāt parvatād oṣadhir ādāya tasya rājñaḥ preṣitā / rājñā antaḥpurasyārpitā
            / imām oṣadhīṃ pāsyatha / tasya rājñaḥ agramahiṣī śayitikā / tābhis (<span class="bold">MSV I 100</span>) tām anutthāpyauṣadhiḥ pītā / sarvās tā āpannasatvāḥ saṃvṛttāḥ / tataḥ paścāt sā
            agramahiṣī vyutthitā / tayā tā dṛṣṭā āpannasatvāḥ / sā kathayati / kiṃ yuṣmābhiḥ kṛtaṃ
            yenāpannasatvāḥ saṃvṛttāḥ / tāḥ kathayanti / devenāsmabhyam oṣadhyaḥ pānāya dattāḥ
            / kimarthaṃ <span class="it">yu</span>ṣmābhir ahaṃ notthāpitā / api tu katareṇa bhājanena oṣadhyaḥ pītāḥ / kuśamoṭakaṃ baddhvā
            / kutra te kuśāḥ / ime tiṣṭhanti / tayā kuśāḥ prakṣyālya pītāḥ / sāpy āpannasatvā
            saṃvṛttā / tā aṣṭānāṃ vā navānāṃ vā māsānām atyayāt prasūtāḥ / sarvāsāṃ putrā jātāḥ
            / tasyā apy agramahiṣyāḥ putro jāto 'ṣṭādaśabhir avalakṣaṇaiḥ samanvāgataḥ / siṃhavaktrākṛtimukho
            mahānagnabalaḥ / (<span class="bold">fol. 168r1 = GBM 6.1004</span>) tasya vistareṇa jātasya jātimahaṃ kṛtvā kuśa iti nāmadheyaṃ vyavasthāpitam* / sa
            rājā <span class="it">taṃ dṛṣṭvā vikopaṃ janayate</span> tān anyāṃś ca putrān dṛṣṭvā prasādaṃ pravedayate / prātisīmakoṭṭarājānaḥ kathayanti
            / bhavanto vayam anena mahāśakunirājñā sarve <span class="it">abhi</span>bhūtā gacchāmaḥ / taṃ rājyāt cyavayāmaḥ / te āgatya caturaṃgabalakāyena
            tasya nagaraṃ veṣṭayitvāvasthitāḥ / rājā mahāśakunir na śaknoti taiḥ sārdhaṃ saṃgrāmayitum*
            / sa dvārāṇi baddhvā prākārāṇi māpayitvāvasthitaḥ / kuśo mātuḥ sakāśaṃ gatvā kathayati
            / amba kasyārthe dvārāṇi baddhāni / eṣa tava pitā koṭṭarājabhiḥ sārdhaṃ na śaknoti
            saṃgrāmayitum* / sa eṣa dvārāṇi baddhvāvasthitaḥ / amba aham ebhiḥ sārdhaṃ saṃgrāmaṃ
            saṃgrāmayāmi / mama rājā ratham anuprayaccha<span class="it">tu</span> / putra tvam asyāniṣṭo (<span class="bold">MSV I 101</span>) dveṣyaś ca / sa eṣa tava kiṃ rathaṃ dāsyati / amba gaccha / gatvā kathaya / kuśaḥ
            kumāra ebhiḥ sārdhaṃ saṃgrāmayiṣyati / ratham anuprayaccha / tayā gatvā rājābhihitaḥ
            / deva kumāraḥ kathayati / aham ebhiḥ sārdhaṃ saṃgrāmayāmi / ratham anuprayaccha /
            tena tasya ratho 'nupradattaḥ / sa dvau tūṇau baddhvā ratham adhiruhya nirgantum ārabdhaḥ
            / śakro devendraḥ saṃlakṣayati / ime koṭṭarājāno balavantaḥ / ko 'yaṃ kuśaḥ kumāro
            bhadrakalpīyo bodhisatvaḥ khedam āpatsyate / sāhāyyam asya kalpayitavyam* / tena tasya
            śaṃkhacakragadānupradattā / bodhisatva ebhis tvaṃ jīvikāṃ kalpaya / sa dvārāṇy uddhāṭya
            nirgataḥ / sa śaṃkham āpūrayati / tadā śaṃkhaśabdena senā vidrāvayati / kecit tena
            śabdena badhirībhūtāḥ / niṣpalāyanti kecit karṇau pidhāya / yadi cakraṃ gadāṃ kṣipanti
            tad rasātalaṃ praviśati / te<span class="it">na</span> raṇamadhyaṃ gatvā śaṃkham āpūritam* / sarveṣāṃ karṇāni sphuṭitāni / te puruṣarākṣaso
            'yam iti kṛtvā niṣpalāyitāḥ / sa sarvasāmantavijayaṃ kṛtvā pituḥ sakāśam āgataḥ /
            deva mayā deśaḥ prasādhitaḥ / sarvarājāno nirjitāḥ / iti śrutvā rājā mahāśakunis tuṣṭaḥ
            / sa saṃlakṣayati / kuśaḥ kumāro balavān vīryasaṃpannaḥ / katham aham asyāntike aprasādaṃ
            pravedayāmi / sa tasyāntike prasādaṃ pravedayitum ārabdhaḥ / tena te putrā niveśitāḥ
            / kuśasyāpi dārikāṃ yācitum ārabdhaḥ / sarve te kathayanti / dāsyāmo dārikāṃ kuśavarjam*
            / anyatamena rājñānyatamasya rājño duhitā yācitā / na tāvad udvāhaḥ kriyate / yāvan
            mahāśakunirājñānyasya putrasyārthe vyājāntareṇa (<span class="bold">MSV I 102</span>) sā
            dārikā kuśasyānupradattā / nakṣatradivasamuhūrtadivasaṃ dṛṣṭvā ca kuśaḥ kumāro niveśitaḥ
            / rājā kathayati / bhavanto na ke<span class="it">na</span>cit kuśasyādarśaḥ samarpayitavyo nāpy abhiṣekapātreṇa snāpayitavyaḥ / na ca divāntaḥpure
            praveśe dātavyaḥ / kuśaḥ kumāro mātṛbhiḥ sārdhaṃ krīḍati / tayā patnyā dṛṣṭaḥ / sā
            kathayati / ka eṣa piśācaḥ kumārāṇāṃ madhye (<span class="bold">fol. 168v1 = GBM 6.1005</span>) krīḍati / eṣa tava svāmī bhaviṣyati / bhūyo 'pi tayā kumāraiḥ sārdhaṃ jalakrīḍanayā
            krīḍan dṛṣṭaḥ / yāvat tavaiva svāmī / kīdṛśo mama svāmī bhaviṣyati / sā saṃlakṣayati
            / pratyakṣīkariṣyāmi / tayā pradīpaṃ prajvālya kuṇḍīrakeṇa pracchādya sthāpitaḥ /
            sa cāntaḥpuraṃ praviṣṭaḥ / tayā ca pradīpaḥ pradarśitaḥ / yāvat paśyati aṣṭādaśabhir
            avalakṣaṇaiḥ samanvāgato siṃhavaktrākṛtimukhaś ca / sā kathayati piśācaḥ piśāca iti
            kṛtvā niṣpalāyitā / rājño mahāśakunino 'nyatamaṃ kārvaṭikaṃ vyutthitam* / tena kuśaḥ
            kumāraḥ preṣitaḥ / gaccha kā<span class="it">rva</span>ṭikaṃ sannāmaya / sa tatra gataḥ / kuśapatnyā mātāpitroḥ saṃdiṣṭam* / kiṃ yuṣmākaṃ
            pṛthivyāṃ puruṣā na santi yāhaṃ yuṣmābhiḥ piśācasyānupradattā / yadi mama nayatheti
            evaṃ kuśalam* / noced aham ātmānaṃ praghātayiṣye / sā tair nītā / kuśo 'pi kumāras
            taṃ kārvaṭikaṃ nirjityāgataḥ / sa mātaraṃ pṛcchati / amba kutra sā mama patnī / sā
            kathayati / mātāpitṛbhyāṃ nītā / kasyārtham* / tvaṃ piśāca iti kṛtvā / amba gacchāmi
            tām ānayāmi / putraivaṃ kuruṣva / sa śaṃkhacakragadām ādāya saṃprasthitaḥ / yāvad
            anyatamasmin karvaṭake siṃhabhayena mahājanakāyā dvārāṇi baddhvā diśo 'nuvyavalokayantas
            tiṣṭhanti / (<span class="bold">MSV I 103</span>) kuśaḥ kumāraḥ kathayati / kim eva tiṣṭhatha / siṃhabhayāt* / kiṃ nā praghātaya<span class="it">tha</span> / na śaknumaḥ / yady ahaṃ praghātayāmi kiṃ mamānuprayacchatha / caturaṃgasya balakāyasyārdham*
            / kuśena kumāreṇa siṃhasamīpaṃ gatvā śaṃkhaḥ āpūritaḥ / tasya karṇau sphuṭitau / kālaṃ
            gataḥ / sa taṃ gṛhītvā karvaṭakaṃ
            gataḥ / bhavantaḥ ayaṃ sa siṃhaḥ / gṛhṇantu caturaṃgasya balakāyasyārdham* / sa kathayati
            / yuṣmākam eva haste tiṣṭhatu / pratinivṛttato dāsyatha / tasya yasmin karvaṭake sā
            patnī taṃ ca karvaṭakaṃ gataḥ / mālākārasakāśam upasaṃkrāntaḥ / kas tvam īdṛśaḥ /
            sa kathayati / mālikaputraḥ / kiṃ tava nāma / vṛjika iti / kuśalā bhavanti bodhisatvās
            teṣu teṣu śilpasthānakarmasthāneṣu / sa śobhanāṃ mālāṃ grathnāti / sa mālikas tasyā
            dārikāyās tāṃ mālā<span class="it">m
               a</span>nuprayacchati / sā kathayati / na tvaṃ kadācid īdṛśīṃ mālāṃ grathitapūrvaḥ / kim atra
            kāraṇam* / mamāntevāsinā grathitam* / paśyāmi tavāntevāsinam* / tena sa tatra nītas
            tayā dṛṣṭaḥ / sā saṃlakṣayati / ko 'yaṃ piśāca āgataḥ / tayā śābdaḥ kṛtaḥ / piśācaḥ
            piśāca iti niṣkāsitaḥ / sūpakārasakāśaṃ gataḥ / sa kathayati / kas tvam iti / ahaṃ
            sūpakāraputraḥ / kiṃnāmā tvam* / sthālīsugandho nāma / <span class="it">sa</span> śobhanaṃ sādhanapacanaṃ karoti / sa sūpakāras tasyā dārikāyās taṃ sādhanapacanaṃ
            samarpayati / sā dārikā kathayati / bhoḥ puruṣa śobhanasādhanapacanasya ko yogaḥ /
            mamāntevāsinā sādhitam* / (<span class="bold">MSV I 104</span>) paśyāmi (<span class="bold">fol. 169r1 = GBM 6.1006</span>) tavāntevāsinam* / yāvat tatrāpi sa niṣkāsitaḥ / vadyasakāśaṃ gataḥ / sa kathayati
            / kas tvam* / vaidyaputraḥ / kiṃnāmā tvam* / ātreyo nāma / tasyā dārikāyāḥ śirortiḥ
            prādurbhūtā / tāṃ vaidyā na śaknuvanti svasthīkartum* / sa vaidyaś cintāparo vyavasthitaḥ
            / sa kathayati / upādhyāya kiṃ cintāparo bhavasi / rājaduhitryā śirortiḥ / na śaknumaḥ
            svasthīkartum* / gacchāmy ahaṃ svasthīkaromi / sa gatas tayā dṛṣṭaḥ / sā saṃlakṣayati
            / ko 'yaṃ piśāca āgataḥ / bhūyaḥ saṃlakṣayati / yadi kiṃcid vakṣyāmi na me svasthīkariṣyati
            / yadāhaṃ svasthībhaveyaṃ tadā niṣkāsayiṣye / sā tena svasthīkṛtā / tadā śabdaḥ kṛtaḥ
            piśācaḥ piśāca iti / sa tayā niṣkāsitaḥ / amātyasakāśaṃ gataḥ / kas tvam* / ahaṃ sahasrayodhī
            / tais tasya saṃgrahaḥ kṛtaḥ / sā rājaduhitā yena labdhapūrvā tena śrutam* / yā sā
            mama rājaduhitā labdhapūrvā sā kuśaṃ kumāraṃ parityajya svagṛhaṃ gatā / tena tasya
            rājñaḥ saṃdiṣṭam* / yadi tāvan me dārikām anuprayacchasīti evaṃ kuśalam* / no ced
            rājyāc cyāvayiṣye / sa kathayati / eṣā mama duhitā rājño mahāśakuneḥ putrasya kuśasya
            kumārasya pradattikā / kim idānīm anyasmai dāsye / sa caturaṃgeṇa balakāyenāgatya
            tasya rājadhānīṃ veṣṭayitvāvasthitaḥ / sa rājā tena sārdhaṃ na śaknoti saṃgrāmaṃ saṃgrāmayitum*
            / sa dvārāṇi baddhvāvasthitaḥ / kuśaḥ kumāro 'mātyān āmaṃtrayate
            / kasmād bhavanto dvārāṇi baddhāni / tais tasya vistareṇārocitam* / kuśaḥ kumāraḥ
            kathayati / yadi mama rājā duhitaram anuprayacchati ahaṃ tena sārdhaṃ saṃgrāmaṃ saṃgrāmayiṣye
            / taiḥ rājña ārocitam* / sa kathayati / eṣā mayā (<span class="bold">MSV I 105</span>) duhitā mahāśakuneḥ putrasya dattikā / katham aham asya dāsye / api ca dārikārthe
            'yaṃ saṃrambhaḥ / amātyāḥ kathayanti / deva e<span class="it">ṣa</span> tāva<span class="it">d a</span>nena sārdhaṃ saṃgrāmaṃ saṃgrāmayatu / na jñāyate kasya jayo bhaviṣyati / tatra vayaṃ
            kālajñā bhaviṣyāmaḥ / kuśaḥ kumāraḥ paṃcaśatike dvau tūṇau baddhvā śaṃkhacakragadāṃ
            ca gṛhītvā nirgataḥ / tena śaṃkham āpūritam* / teṣāṃ karṇāni sphuṭitāni / niṣpalāyitāḥ
            / sā rājaduhitā saṃlakṣayati / ayaṃ kuśaḥ kumāro mahāvīryaparākramaḥ / katham aham
            asyāntike aprasādaṃ pravedayiṣye / sā tasya prasādaṃ praveditavatī / rājānam idam
            avocat* / yathā pratijñātaṃ tat kuru / putri tvaṃ mayā kuśasyānupradattikā / tāta
            sa evāyaṃ kuśaḥ kumāraḥ / putri yady evaṃ gaccha / tena tasya caturaṃgo balakāyo 'nupradatto
            mahatā satkāreṇa sānupreṣitā /</p>
         
         
         <p>sa taṃ karvaṭakaṃ gataḥ / sa teṣāṃ kathayati / bhavantaḥ anuprayacchata asmākaṃ caturaṃgasya
            balakāyasyārdham* / te kathayanti / kumāra <span class="it">caturaṃgo balakāyaḥ</span> udakasyaughasadṛśaṃ gataḥ / yena caturaṃgo balakāya ūḍhas tatra nātidūre eḍhakāś
            caranti / kuśaḥ (<span class="bold">fol. 169v1 = GBM 6.1007</span>) kumāro gāthāṃ bhāṣate /</p>
         
         
         <p>
            hastino yatra uhyante kuṃjarāḥ ṣaṣṭihāyanāḥ /<br />
            upamānena vijñeyā ūḍhās tatra gaveḍakāḥ //
            </p>
         
         
         <p>yadi tāvad anuprayacchatha ity evaṃ kuśalam* / no ced anuprayacchatha mahāmaryādābandhaṃ
            kariṣyāmi / tais tasyānupradattam* /</p>
         
         <span class="note"><span class="bold">MSV I 106</span></span>
         
         <p>sa nadyās tīre vāsam upagataḥ / sa śrāntakāyo nadīm avatīrṇaḥ snānāya / tatra svamukhabimbo
            dṛṣṭaḥ / sa saṃlakṣayati / aṣṭādaśābhir avalakṣaṇaiḥ samanvāgataḥ siṃhavaktrākṛtimukhaś
            ca / ata eva iyaṃ rājaduhitā mamāntike aprasādaṃ pravedayati / kim īdṛśena mama jīvitena
            prayojanam* / gacchāmy ātmānaṃ praghātayāmi / so 'nyatamaṃ gahanaṃ praviśyātmānam
            udbandhitum ārabdhaḥ / śakro devendraḥ saṃlakṣayati / ayaṃ bhadrakalpīyo bodhisatvo
            rūpaśobhāvirahād ātmānaṃ praghātayati / pūrayitavyo 'sya manorathaḥ / śakra kathayti
            / kumāra mā khedam āpatsyase mā ātmānaṃ praghātaya / imaṃ cūḍāmaṇiṃ śirasi dhāraya
            pūrṇamanoratho bhaviṣyasi / ity uktvā prakrāntaḥ / kuśaḥ kumāro 'ntaḥpuraṃ praviśitum
            ārabdhaḥ / dauvārikeṇa puruṣeṇa nivāryate / kuśakumārasyāyam antaḥpuraṃ mā praviśa
            / sa kathayati / sa evāhaṃ kuśaḥ / te na śraddhadhati / tena cūḍāmaṇir apanītaḥ /
            yathā paurāṇaḥ saṃvṛttaḥ / te śraddhitāḥ / kuśaḥ kumāraḥ saṃlakṣayati / ihaiva tiṣṭhāmi
            / tena pituḥ saṃdiṣṭam* / tāta anujāniṣva mām* / ihaiva tiṣṭhāmi / śakreṇa devendreṇāsya
            catvāro dhātugotrāḥ pradarśitāḥ / tena sā purī catūratnamayīṃ kṛtvā pratiṣṭhāpitā
            / kuśena kumāreṇa vāsitam iti kuśāvatī kuśāvatīti saṃjñā saṃvṛttā / sa rājā saṃvṛttaḥ
            / kuśo nāma balacakravartī teṣu ṣaṣṭiṣu nagarasahasreṣu yajñavāṭāni māpayitvā bahūni
            varṣāṇi bahūni varṣaśatāni bahūni varṣasahasrāṇi (<span class="bold">MSV I 107</span>) bahūni varṣaśatasahasrāṇi brāhmaṇebhyo dānam adāt* / sa ātmano yajñasaṃpadaṃ dṛṣṭvā
            gāthāṃ bhāṣate /</p>
         
         
         <p>
            samṛddhim ātmano dṛṣṭvā deveṣu manujeṣu ca /<br />
            ko dānaṃ na prayaccheta saṃpattir yena labhyate //
            </p>
         
         
         <p>
            pratyūhya yo 'yaṃ śatāni puṃsāṃ mātsaryam ākramya sapatnabhūtam* /<br />
            dadāti dānaṃ paralokabhīruḥ śūreṣv asau śūrataro mato me //
            </p>
         
         
         <p>
            na taṃ hi śūraṃ munayo vadanti yaḥ śastrapāṇir vicaraty anīke /<br />
            dānaṃ prayacchanti viśāradā ye śūrāṃs tu tān sarvavido vadanti //
            </p>
         
         
         <p>syāt khalu te mahārājānyaḥ sa tena kālena tena samayena kuśo nāma rājā babhūva balacakravartī
            yena tatṣaṣṭiṣu nagarasahasreṣu dānāni dattāni puṇyāni kṛtāni / na khalv evaṃ draṣṭavyam*
            / api tv aham eva tena kālena tena samayena kuśo nāma rājābhūvaṃ balacakravartī /
            mayaiva tatṣaṣṭiṣu nagarasahasreṣu yajñavāṭāni māpayitvā dānāni dattāni puṇyāni kṛtāni
            / syāt khalu te mahārāja tena mayā dānena vā (<span class="bold">fol. 170r1 = GBM 6.1008</span>) dānasaṃvibhāgena vānuttarā samyaksaṃbodhir abhisaṃbuddheti / na khalv evaṃ draṣṭavyam*
            / api tv abhūn me taddānam anuttarāyāṃ samyaksaṃbodhau hetumātrakaṃ pratyayamātrakaṃ
            vā saṃbhāramātrakaṃ vā /</p>
         
         
         <p>bhikṣavo buddhaṃ bhagavantaṃ pṛcchanti / kiṃ bhadanta kuśena rājñā karma kṛtaṃ yasya
            karmaṇo vipākenāṣṭādaśabhir avalakṣaṇaiḥ samanvāgataḥ (<span class="bold">MSV I 108</span>) āḍhye mahādhane mahābhoge kule jātaḥ / bhagavān āha / kuśenaiva bhikṣavaḥ karmāṇi
            kṛtāny upacitāni labdhasaṃbhārāṇi pariṇatapratyayāny oghavat pratyupasthitāni avaśyaṃbhāvīni
            / kuśenaiva bhikṣavaḥ karmāṇi kṛtāny upacitāni ko 'nyaḥ pratyanubhaviṣyati / na bhikṣavaḥ
            karmāṇi kṛtāny upacitāni bāhye pṛthivīdhātau vipacyante nābdhātau na tejodhātau na
            vāyudhātau / api tūpātteṣv eva skandhadhātvāyataneṣu karmāṇi kṛtāni vipacyante śubhāny
            aśubhāni ca /</p>
         
         
         <p>
            na praṇaśyanti karmāṇi api kalpaśatair api /<br />
            sāmagrīṃ prāpya kālaṃ ca phalanti khalu dehinām* //
            </p>
         
         
         <p>bhūtapūrvaṃ bhikṣavo 'nyatamasmin karvaṭake gṛhapatiḥ prativasati / sa prabhūtaṃ khādanīyabhojanīyaṃ
            gṛhītvodyānaṃ gataḥ / asati buddhānāṃ bhagavatām utpāde pratyekabuddhā loke utpadyante
            hīnadīnānukaṃpakāḥ prāntaśayanāsanabhaktā ekadakṣiṇīyā lokasya /</p>
         
         
         <p>athānyatamaḥ pratyekabuddho janapadacārikāṃ caraṃs tad udyānam anuprāptaḥ / tena gṛhapatinā
            dṛṣṭaḥ / tena pauruṣeyāṇām ājñā dattā / bhavanto niṣkāsayatainaṃ pravrajitam* / te
            notsahante niṣkāsayitum* / tena gṛhapatinā svayam evotthāya gṛhītvā niṣkāsitaḥ uktaś
            ca / siṃhamukhāṣṭādaśabhir avalakṣaṇaiḥ samanvāgataḥ kutra tvaṃ praviśasi / pratyekabuddhaḥ
            saṃlakṣayati / mā haivāyaṃ tapyeta atyantakṣataś copahataś ceti viditvopari vihāyasam
            iti vistaraḥ /</p>
         
         
         <p>yāvat tena satkṛto yāvat pādayor nipatya praṇidhānaṃ kartum ārabdhaḥ / yan mayā evaṃvidhe
            sadbhūtadakṣiṇīye kharaṃ vākkarma niścāritaṃ nāham asya (<span class="bold">MSV I 109</span>) karmaṇo bhāgī syām* / yat tu kārāḥ kṛtā anenāhaṃ kuśalamūlenāḍhye mahādhane mahābhoge
            kule jāyeya / kiṃ manyadhve bhikṣavo yo 'sau gṛhapatir eṣa evāsau kuśaḥ / yad anena
            pratyekabuddhasyāntike kharaṃ vākkarma niścāritaṃ tasya karmaṇo vipākenāṣṭādaśabhir
            avalakṣaṇaiḥ samanvāgataḥ siṃhavaktrākṛtimukhaś ca saṃvṛttaḥ / yat tu kārāḥ kṛtās
            tasya karmaṇo vipākena rājā saṃvṛtto balacakravartī / iti hi bhikṣavaḥ ekāntakṛṣṇānāṃ
            karmaṇām ekāntakṛṣṇo vipākaḥ / vyatimiśrāṇāṃ vyatimiśraḥ / ekāntaśuklānām ekāntaśuklaḥ
            / tasmāt tarhi bhikṣava evaṃ śikṣitavyam* / ekāntakṛṣṇāni karmāṇy apāsya vyatimiśrāṇi
            ca ekāntaśukleṣv eva karmasv ābhogāḥ karaṇīyaḥ /</p>
         
         
         <p>punar api mahārāja yan mayānuttarāṃ samyaksaṃbodhiṃ prārthayatā dānāni dattāni puṇyāni
            (<span class="bold">fol. 170v1 = GBM 6.1009</span>) ca kṛtāni tac chrūyatām* / bhūtapūrvaṃ mahārāja kaliṃgeṣu triśaṃkur nāma mataṃgarājo
            'bhūt* / anekamataṃgaśataparivāro 'nekamataṃgasahasraparivāro 'nekamataṃgaśatasahasraparivāro
            maitryātmakaḥ kāruṇikaḥ sarvasatvahitānukaṃpī / tasya viṣaye yadā durbhikṣaṃ bhavati
            tadā satyopayācanena devo vaṛṣati / na kadācid durbhikṣaṃ bhavati / sa ṛṣimadhye pravrajitaḥ
            / tena paṃcābhijñāḥ sākṣātkṛtāḥ / tena khalu samayena vārāṇasyāṃ brahmadatto nāma
            rājā rājyaṃ kārayati ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ
            ca / yāvad apareṇa samayena naimittikair dvādaśavārṣikī anāvṛṣṭir vyākṛtā / tato rājñā
            brahmadattena vārāṇasyāṃ nagaryāṃ ghaṇṭāvaghoṣaṇaṃ (<span class="bold">MSV I 110</span>) kāritam* / śṛṇvantu bhavanto vārāṇasīnivāsinaḥ paurāḥ / naimittikair dvādaśavārṣikī
            anāvṛṣṭir vyākṛtā / yasya yuṣmākam iyantaṃ kālam annam asti sa tiṣṭhatu / yasya nāsti
            sa gacchatv iti / tataḥ sa janakāyo durbhikṣakālamṛtyubhayabhītaḥ saṃjalpaṃ kartum
            ārabdhaḥ / bhavanto rājñā evaṃ vijite 'yaṃ ghaṇṭāvaghoṣaṇaṃ kāritam* / kathaṃ pratipattavyaṃ
            kutra gacchāma iti / taiḥ śrutaṃ mataṃgaviṣaye mataṃgajātīyaḥ ṛṣiḥ / asya satyopayācanena
            devo varṣatīti / tato yeṣāṃ dvādaśavārṣikaṃ bhaktaṃ nāsti te mataṃgaviṣayaṃ gatāḥ
            / mataṃgajātīyaḥ ṛṣeḥ putro mataṃgarājaḥ / tena tasya janakāyasya dvādaśavarṣāṇy annapānena
            yogodvahanaṃ kṛtam* / samanubaddha eva durbhikṣaḥ prādurbhūtaḥ / rājñā brahmadattena
            amātyāḥ pṛṣṭāḥ / kutrāsau janakāyo gata iti / amātyāḥ kathayanti / deva kaliṃgaviṣaye
            triśaṃkur nāma mataṃgarājo maitryātmakaḥ kāruṇiko mahātmā sarvasatvahitavatsalaḥ /
            tasya satyopayācanena devo varṣati / tatra mahājanakāyo gataḥ / rājā kathayati / bhavanto
            mahādurbhikṣo 'yaṃ durbhikṣāntarakalpasadṛśaḥ / katham atra pratipattavyam iti / te
            kathayanti / deva śrūyate
            yo 'sau mataṃgaviṣaye rājā ṛṣiṣu pravrajitaḥ so 'dhyeṣitavya iti / tato rājā brahmadatto
            mataṃgaviṣayaṃ gatvā tam ṛṣim adhyeṣitum ārabdhaḥ / maharṣe mama vijite mahādurbhikṣaṃ
            durbhikṣāntarakalpasadṛśam* / tad arhasi satyopayācanaṃ kartum iti / sa satyopayācanaṃ
            kartum ārabdhaḥ /</p>
         
         
         <p>
            śvapākānāṃ kule jāto mataṃgo duṣṭahiṃsakaḥ /<br />
            triśaṃkur iti vikhyāto deveṣu manujeṣu ca //
            </p>
         
         <span class="note"><span class="bold">MSV I 111</span></span>
         
         <p>yena me satyavākyena maitraṃ cit<span class="it">taṃ</span> (<span class="bold">fol. 171r1 = GBM 6.1010</span>) subhāvitam* /
            
            <p>
               akhilaṃ sarvasatveṣu nāgemās tarpaya prajāḥ /<br />
               janmaprabhṛti yasmān me maitraṃ cittaṃ subhāvitam* /<br />
               anena satyavākyena nāgemās tarpaya prajāḥ //
               </p>
         </p>
         
         
         <p>tataḥ satyopayācanena vārāṇasyāṃ devo vṛṣṭaḥ / durbhikṣaṃ nivṛttaṃ subhikṣaṃ prādurbhūtam*
            / tato vārāṇasīnivāsī janakāyo mataṃgaviṣayād vārāṇasīm āgataḥ / syāt khalu te mahārājānyaḥ
            sa tena kālena tena samayena triśaṃkur nāma mataṃgarājo 'bhūt maitryātmakaḥ kāruṇikaḥ
            sarvasatvahitānukaṃpī yasya satyopayācanena devo vṛṣṭaḥ durbhikṣaṃ nivṛttaṃ subhikṣaṃ
            prādurbhūtam iti / na khalv evaṃ draṣṭavyam* / api tv aham eva sa tena kālena tena
            samayena triśaṃkur nāma mataṃgarājo babhūva maitryātmakaḥ kāruṇikaḥ sarvasatvahitānukaṃpī
            yasya satyopayācanena devo vṛṣṭaḥ / syāt khalu te mahārāja mayā dānena vā dānasaṃvibhāgena
            vā anuttarā samyaksaṃbodhir adhigatā / na khalv evaṃ draṣṭavyam* / api tv abhūt tad
            dānam anuttarāyāṃ samyaksaṃbodhau hetumātrakaṃ vā saṃbhāramātrakaṃ vā /</p>
         
         
         <p>punar api mahārāja yan mayā anuttarāṃ samyakasaṃbodhiṃ prārthayitā dānāni dattāni
            puṇyāni kṛtāni tac chrūyatām* / bhūtapūrvaṃ mahārāja mithilāyāṃ mahādevo nāma rājābhūc
            cakravartī /</p>
         
         
         <p>vistareṇa mahādevasūtre madhyamāgame rājasaṃyuktakanipāte /</p>
         
         
         <p>sa ātmano yajñasaṃpadaṃ drṣṭvā gāthāṃ bhāṣate ca /</p>
         
         <span class="note"><span class="bold">MSV I 112</span></span>
         
         <p>
            aiśvaryaṃ prārthamānena deveṣu manujeṣu vā /<br />
            dānaṃ deyaṃ yathāśaktyā dāridryabhayabhīruṇā //
            </p>
         
         
         <p>loke saṃpūjyate dātā dātā deveṣu pūjyate /
            śaraṇyaḥ sarvabhūtānāṃ pakṣiṇāṃ vā phaladrumaḥ // iti /</p>
         
         
         <p>syāt khalu te mahārājānyaḥ sa tena kālena tena samayena mahādevo nāma rājā cakravartī
            yena taṃ niyataṃ kalyāṇaṃ dharmaṃ pravartitam* / yan niyataṃ kalyāṇaṃ vartma pravṛttam
            āgamya caturaśītir mahādevasahasrāṇi rājarṣayo brahmacaryam acārṣur iti / na khalv
            evaṃ draṣṭavyam* / aham eva tena kālena tena samayena mahādevo nāma rājābhūvaṃ cakravartī
            / mayaiva tan niyataṃ kalyāṇaṃ dharmaṃ pravartitam* / yan niyataṃ kalyāṇaṃ vartma
            pravṛttam āgamya caturaśītir mahādevasahasrāṇi rājarṣayo brahmacaryam acārṣuḥ / syāt
            khalu te mahārāja tena mayā dānena vā dānasaṃvibhāgena vā anuttarā samyaksaṃbodhir
            adhigateti / na khalv evaṃ draṣṭavyam* / api tu tad dānam anuttarāyāḥ samyaksaṃbodher
            hetumātrakaṃ pratyayamātrakaṃ saṃbhāramātrakam* /</p>
         
         
         <p>punar aparaṃ mahārāja yan mayānuttarāṃ samyaksaṃbodhim abhiprārthayitā dānāni dattāni
            puṇyāni kṛtāni tac chrūyatām* / bhūtapūrvaṃ mahārāja asyām eva mithilāyāṃ teṣām apaścimako
            nimir nāma rājābhūc cakravartī /</p>
         
         
         <p>vistareṇa nimisūtre <span class="it">madhyamāgame</span> rājasaṃyuktakanipāte /</p>
         
         
         <p>so 'py ātmano yajñasaṃpadaṃ dṛṣṭvā bhāṣate <span class="it">ca</span> /</p>
         
         <span class="note"><span class="bold">fol. 171v1 = GBM 6.1011</span></span>
         
         <p>śubhakarmakṛto dṛṣṭvā tathāpy aśubhakarmaṇaḥ /
            ye pramādyanti manujāḥ śocyās te puruṣādhamāḥ // iti /</p>
         
         <span class="note"><span class="bold">MSV I 113</span></span>
         
         <p>atha śakro devānām indro nimiṃ rājānam idam avocat* / vasa nime ramasva nime ihaiva
            paṃcabhiḥ kāmaguṇaiḥ samanvitaḥ samanvaṅgībhūtaḥ krīḍa rama paricārayeti / sa gāthāṃ
            bhāṣate /</p>
         
         
         <p>
            yathā yācitakaṃ bhāṇḍaṃ tāvat kālaṃ rathī yathā /<br />
            tathopamam idaṃ sthānaṃ pareṣāṃ vaśavarti yat* //
            </p>
         
         
         <p>yato 'haṃ mithilāṃ gatvā kariṣye kuśalaṃ bahu /
            āgamiṣye tataḥ svargaṃ kṛtapuṇyaḥ kṛtodayaḥ // iti /</p>
         
         
         <p>sa mithilām āgatya dānāni datvā puṇyāni kṛtvā gāthāṃ bhāṣate /</p>
         
         
         <p>
            santo dānaṃ praśaṃsanti yadāpatsu pradīyate /<br />
            kṣatriye brāhmaṇe vaiśye śūdre caṇḍālapukkase //
            </p>
         
         
         <p>
            dānaṃ datvā ca durbhikṣe tarpayitvā ca sajjanān* /<br />
            apāyān varjayitveha svargaloke mahīyate //
            </p>
         
         
         <p>ānuśaṃsam imaṃ jñātvā dānaṃ deyaṃ manīṣibhiḥ /
            dānāt saṃpadyate mokṣaś caiśvaryaṃ ca śurālayaḥ // iti /</p>
         
         
         <p>syāt kalu te mahārājānyaḥ sa tena kālena tena samayena nimir nāma rājābhūc cakravartī
            yo devāṃs trayastriṃśān gataḥ śakreṇa devendreṇārdhāsanenopanimantrito divyaiś ca
            paṃcabhiḥ kāmaguṇaiḥ samanvitaḥ (<span class="bold">MSV I 114</span>) samanvaṅgībhūtaḥ krīḍitavān* / <span class="it">na khalv evaṃ draṣṭavyam* /</span> aham eva sa tena kālena tena samayena / mayaiva tāni mithilām āgatya caturṣu nagaradvāreṣu
            yajñavāṭāni māpayitvā dānāni dattāni puṇyāni kṛtāni / syāt khalu te mahārāja tena
            dānena vā dānasaṃvibhāgena vānuttarā samyaksaṃbodhir adhigateti / na khalv evaṃ draṣṭavyam*
            / api tu tad dānam anuttarāyāḥ samyaksaṃbodhir hetumātrakaṃ pratyayamātrakaṃ saṃbhāramātrakam*
            /</p>
         
         
         <p>tato 'rvāg ānando nāma rājābhūt prābhāvyaḥ / vistareṇa yāvat tasyaiko dvau yāvat paṃca
            putrā jātāḥ / yo 'sau tasya paścimakaḥ putras tasyādarśaprakhyaṃ mukham* / tasyādarśamukha
            iti saṃjñā saṃvṛttā / sa unnīto vardhito mahān saṃvṛttaḥ / ādarśamukhaḥ kumāraḥ surataḥ
            sudāntaḥ / tad anye te caṇḍā rabhasāḥ karkaśāḥ / sarve te pitur arthakaraṇe niṣaṇṇā
            na kiṃcit prajñayā pratividhyanti / ādarśamukhaḥ kumāro gambhīragambhīrān praśnān
            svaprajñayā nitīrayati / ānando rājā glānaḥ saṃvṛttaḥ / sa saṃlakṣayati / kaṃ rājatve
            pratiṣṭhāpayāmi / saced ahaṃ pūrvakāṇāṃ caturṇāṃ bhrātṝṇām anyatamānyatamaṃ rājatve
            pratiṣṭhāpayiṣyāmi ete caṇḍā rabhasāḥ kakarśā janapadān anayena vyasanam āpādayiṣyanti
            / saced ādarśamukhaṃ kumāraṃ rājye pratiṣṭhāpayiṣyāmi jñātīnāṃ garhyo bhaviṣyāmi /
            katham idānīm ayaṃ rājā jyeṣṭhaputrān apāsya kanīyāṃsaṃ rājye pratiṣṭhāpayatīti /
            api tūpāyasaṃvidhānaṃ kartavyam* / so 'mātyān āmantrayate / haṃta grāmaṇyo mamātyayād
            yuṣmābhir ekaikaḥ kumāraḥ parīkṣitavyaḥ / yasya maṇipādukāyugaṃ prāvṛtaṃ (<span class="bold">fol. 172r1 = GBM 6.1012</span>) tulyaṃ bhavati / (<span class="bold">MSV I 115</span>) siṃhāsanaṃ niṣaṇṇasya niṣkampaṃ tiṣṭhate / mukuṭaṃ ca mūrdhni upanibaddhaṃ niścalaṃ
            bhavati / antaḥpuraś cābhyutthānaṃ kurute / ṣaṭ prajñāprativedanīyāni jñātavyāni antar
            nidhir bahi<span class="it">r nidhi</span>r antarbahir nidhiḥ vṛkṣāgre nidhiḥ <span class="it">parvatāgre nidhi</span>r udakānte nidhiḥ / yasya sarvāṇy etāni samābhavanti sa yuṣmābhir mamātyayād rājye
            pratiṣṭhāpayitavya ity uktvā sarvakṣayāntā nicayāḥ patanāntāḥ samucchrayā iti yāvat
            kālagataḥ / tair amātyair jyeṣṭhasya kumārasya maṇipādukāyugaṃ samarpitam* / samatvaṃ
            na kārayati / niṣaṇṇasya siṃhāsanaṃ prakampitam* / mukuṭam ābaddhaṃ calati / antaḥpureṇāpy
            asyābhyutthānaṃ na kṛtam* / ṣaṭ prajñāpratisaṃvedanīyāny ārocitāni / na jānāti na
            vijānāti / evaṃ trayāṇāṃ bhrātṝṇām* / ādarśamukhasya kumārasya maṇipādukāyugaṃ
            samarpitam* / samaṃ sthitam* / niṣaṇṇasya ca siṃhāsanaṃ niṣkampaṃ vyavasthitam* /
            mukuṭam ābaddhaṃ mūrdhni pūrayitvā sthitam* / antaḥpureṇa cāsyābhyutthānaṃ kṛtam*
            / amātyāḥ kathayanti / asyāpi ṣaṭ prajñāprativedanīyāni jñātavyāni antar nidhir bahir
            nidhir antarbahir nidhir vṛkṣāgre nidhiḥ parvatāgre nidhir udakānte nidhiḥ / ādarśamukhaḥ
            saṃlakṣayati / antar nidhir iti kim* / antar nidhir dehalyā abhyantaranidhiḥ / bahir
            nidhir iti kim* / bahir nidhir dehalyā bahir nidhiḥ / antarbahir nidhir iti kim* /
            antarbahir nidhir dehalyā madhye nidhiḥ / vṛkṣāgre nidhir iti kim* / vṛkṣasyāgre nidhiḥ
            / tasya rājñaḥ saṃsthānavṛkṣas tasya madhyāhne yatra chāyā sphuritvā tiṣṭhati tatra
            nidhiḥ / parvatāgre nidhiḥ / tasya rājñaḥ krīḍāpuṣkariṇī tatra snānaśilā tasyādhastān
            nidhiḥ / udakasyānte (<span class="bold">MSV I 116</span>) nidhir iti / yatra gṛhasyodakaṃ nirgacchati grāmānte nidhiḥ / tair amātyaiḥ sarvāṇi
            pratyavekṣyāhṛtāni / sa tai rājye 'bhiṣiktaḥ / rājā saṃvṛttaḥ / ādarśamukho nāma rājā
            prābhāvyaḥ /</p>
         
         
         <p>anyatamasmin karvaṭake daṇḍī nāma brāhmaṇaḥ prativasati / tena gṛhapatisakāśād balīvardān
            yācitvā divā vāhayitvā tān balīvardān ādāya tasya gṛhapater niveśanaṃ gataḥ / yāvat
            sa gṛhapatir bhuṃkte / daṇḍinā te balīvardāḥ praveśitāḥ / anyena dvāreṇa prakrāntāḥ
            / sa gṛhapatir bhuktvā vyutthitaḥ / yāvad balīvardān na paśyati / tena daṇḍī gṛhītaḥ
            / kutra balīvardāḥ / sa kathayati / gṛhaṃ praveśitāḥ / tvayā mama balīvardā hāritāḥ
            / anuprayaccha me balīvardān* / sa kathayati nāhaṃ hārayiṣye / sa kathayati / ayam
            ādarśamukho rājā prājñas tasya sakāśaṃ gacchāvaḥ / sa etam arthaṃ nitīrayitvā asmākaṃ
            yuktam ayuktaṃ vakṣyati / tau saṃprasthitau /</p>
         
         
         <p>anyatamasya puruṣasya niṣpalāyate baḍavā / tena daṇḍī ucyate dhāraya me etāṃ baḍavām*
            / kathaṃ dhārayāmi / yathā śaknoṣi / tena pāṣāṇaṃ gṛhītvā śirasi prahāro dattaḥ /
            sā kālagatā / sa puruṣaḥ kathayati / tvayā me baḍavā praghātitā / prayaccha māṃ baḍavām*
            / (<span class="bold">fol. 172v1 = GBM 6.1013</span>) kasyārthaṃ baḍavāṃ dadāmi / sa kathayati / āgacchādarśamukhasya rājñaḥ sakāśaṃ gacchāvaḥ
            / so 'smākaṃ vyavahāraṃ gopayiṣyati / te tatra saṃprasthitāḥ /</p>
         
         
         <p>sa daṇḍī niṣpalāyitum ārabdhaḥ / tena prākārasyopariṣṭād ātmā muktaḥ / tasyādhastāt
            kuvindo vastraṃ sūyamānas tasyopari (<span class="bold">MSV I 117</span>) patitaḥ / kuvindaḥ praghātitaḥ / daṇḍī kuvindapatnyā gṛhītaḥ / tvayā mama svāmī
            praghātitaḥ / anuprayaccha me svāminam* / kuto 'haṃ tava svāminaṃ dadāmi / āgacchādarśamukhasya
            rājñaḥ sakāśaṃ gacchāmaḥ / so 'smākaṃ saṃśayaṃ chetsyate / te saṃprasthitāḥ /</p>
         
         
         <p>antarmārge nadī gambhīrā / tatra takṣāṇo mukhena vāsīm ādāya pārāt pāram āgacchati
            / sa daṇḍinā ucyate / kiyat prabhūtaṃ pānīyam* / sa vāsīṃ muktvā kathayati / gambhīram
            udakam* / vāsī udake nipatitā / tena sa daṇḍī gṛhītaḥ / tvayā mama vāsī udake parihāritā
            / nāhaṃ hārayiṣye / āgacchādarśamukhasya sakāśaṃ gacchāmaḥ / so 'smākaṃ saṃśayaṃ chetsyati
            /</p>
         
         
         <p>te śrāntakāyāḥ kallapālyāpaṇaṃ {Dutt <span class="it">kalapālyāpaṇaṃ</span>; cf. <span class="it">kalyapālyā</span> p. 120.4} daṇḍinam ādāya praviṣṭāḥ / tasyāḥ kallapālyāḥ {Dutt <span class="it">kalapālyāḥ</span>} putro jātaḥ / sa tayā dārako vastreṇa pracchādya śāyāpitako 'bhūt* / daṇḍī tatra
            niṣaṇṇaḥ / sa kathayati / dārako dāraka iti / yāvat paśyati praghātitaḥ / sa tayā
            daṇḍī gṛhītaḥ / tvayā mama putraḥ praghātitaḥ / anuprayaccha me putram* / sa kathayati
            / kuto 'haṃ tava putraṃ dāsye / nāhaṃ praghātayiṣye / sā kathayati / āgacchādarśamukhasya
            rājñaḥ sakāśaṃ gacchāmaḥ / te saṃprasthitāḥ /</p>
         
         
         <p>yāvad anyatasmin pradeśe śākhoṭakavṛkṣe vāyasas tiṣṭhati / tena daṇḍī dṛṣṭa uktaś
            ca / kva yāsyasi / nāhaṃ yāsye / ete māṃ nayanti / kutra / ādarśamukhasya sakāśam*
            / madīyam api sandeśaṃ naya / vaktavyas te ādarśamukho rājā / amuṣmin pradeśe śākhoṭakavṛkṣaḥ
            / (<span class="bold">MSV I 118</span>) tatra vāyasas tiṣṭhati / sa kathayati / santy anye vṛkṣā haritasnigdhapalāśāḥ /
            tatrāhaṃ dhṛtiṃ na labhe / atra sthitasya me svāsthyam* / ko yogaḥ / te saṃprasthitāḥ
            /</p>
         
         
         <p>adrākṣīn mṛgo daṇḍinam* / sa kathayati / daṇḍin kva gacchasi / nāhaṃ gacchāmi / ete
            māṃ nayanti ādarśamukhasakāśam* / madīyam api sandeśaṃ naya / santy anyeṣu sthāneṣu
            haritaśādvalāni tṛṇāni / te mama na rocante / kiṃ kāraṇam* / te saṃprasthitāḥ /</p>
         
         
         <p>yāvat tittireṇa dṛṣṭa uktaś ca / kva yāsyasi / pūrvavat* / madīyam api sandeśaṃ naya
            / aham ekasmin pradeśe tittireti vāśitaṃ karomi / aparasmin utittireti / kim atra
            kāraṇam* /</p>
         
         
         <p>aparasmin pradeśe sarpeṇa dṛṣṭaḥ / pūrvavan mamāpi sandeśaṃ naya / aham āśayāt sukhena
            nirgacchāmi duḥkhena praviśāmi / kim atra kāraṇam* /</p>
         
         
         <p>anyasmin pradeśe ahinakulau parasparaviruddhau kaliṃ kurvataḥ / pūrvavad yāvad asmākam
            api sandeśaṃ naya / āvāṃ divānyonyaṃ kaliṃ kurvāṇau dhṛtiṃ na labhāvaḥ / kim atra
            kāraṇam* /</p>
         
         
         <p>anyatamā vadhūkumārī pūrvavad yāvat sā kathayati / mamāpi sandeśaṃ naya / (<span class="bold">fol. 173r1 = GBM 6.1014</span>) yadāhaṃ paitṛke gṛhe tiṣṭhāmi tadāhaṃ śvaśuragṛhasyārthe utkaṇṭhāmi / yadā śvaśuragṛhe
            tiṣṭhāmi tadā paitṛgṛhe utkaṇṭhāmi / kim atra kāraṇam* / te saṃprasthitāḥ /</p>
         
         <span class="note"><span class="bold">MSV I 119</span></span>
         
         <p>jayena yenādarśamukho rājā tenopasaṃkrāntāḥ / upasaṃkramya daṇḍī rājānaṃ jayenāyuṣā
            ca vardhayitvā ekānte niṣaṇṇaḥ / te 'py amī pādau śirasā vanditvaikānte niṣaṇṇāḥ /
            rājā daṇḍinaṃ pṛcchati / kim āgato 'si / devānīto 'smīti / kena kāraṇena / daṇḍinā
            gṛhapatinā saha vivādas tat sarvam ārocitam* /</p>
         
         
         <p>rājā gṛhapatiṃ pṛcchati / dṛṣṭas tvayā balīvadaḥ / dṛṣṭaḥ / daṇḍin tvayā balīvardā
            praveśitāḥ / deva praveśitāḥ / rājā kathayati / asya daṇḍino jihvāṃ chindata yena
            nārocitam* / asyāpi netroddharaṇaṃ kuruta yena balīvardā nopanibaddhāḥ / gṛhapatiḥ
            kathayati / ekadā me balīvardā hṛtā aparaṃ netroddharaṇaṃ kriyate / daṇḍinā jitaṃ
            bhavatu /</p>
         
         
         <p>sa puruṣaḥ kathayati / deva anena daṇḍinā mama baḍavā praghātitā / yathākathaṃ tena
            vistareṇārocitam* / rājā kathayati / asya puruṣasya jihvāṃ chindata yenoktaṃ yathā
            śaknoṣi tathā vārayeti / asyāpi daṇḍino hastau ardhāpayata yenānyena śakyaṃ tāṃ dhārayituṃ
            nānyatra śilāprahārayā / sa puruṣaḥ kathayati / ekadā me baḍavā praghātitā dvitīyaṃ
            ye jihvācchedaḥ / daṇḍinā jitaṃ bhavatu /</p>
         
         
         <p>kuvindapatnyā vistareṇārocitam* / rājā kathayati / gaccha eṣa eva te bhartā bhavatu
            / sā kathayati / ekadā anena mama bhartā praghātito 'para eṣa me svāmī bhaviṣyati
            / daṇḍinā jitaṃ bhavatu /</p>
         
         
         <p>vardhakinā vistareṇārocitam* / rājā kathayati / asya takṣāṇasya jihvāṃ chindata yo
            vāsīṃ muktvodakamadhye vācaṃ niścārayati / (<span class="bold">MSV I 120</span>) asyāpi daṇḍino netroddharaṇaṃ kuruta paśyann api gambhīram udakaṃ takṣāṇaṃ pṛcchati
            / takṣāṇaḥ kathayati / ekadā me vāsy apahṛtā dvitīyo me jihvācchedaḥ / daṇḍinā jitaṃ
            bhavatu /</p>
         
         
         <p>kalyapālyā vistareṇārocitam* / rājā kathayati / asyāḥ kalyapālyā hastāv ardhāpayata
            yad anyā dārakaḥ sarveṇa sarvaṃ pracchādya śāyitaḥ / daṇḍino 'pi netroddharaṇaṃ kuruta
            yo 'pratyavekṣya parakīye āsane niṣetsyati / sā kathayati / ekadā me putraḥ praghātito
            dvitīyo me hastacchedaḥ / daṇḍinā jitaṃ bhavatu /</p>
         
         
         <p>daṇḍinā <span class="it">kāka</span>sandeśam ārocitam* / rājā kathayati / daṇḍin sa kāko vaktavyaḥ / tvam āsīr grāmarāṭ*
            / atra pradeśe śākhoṭaka āsīt* / asmiṃś ca śākhoṭakavṛkṣe nidhānas tiṣṭhati / taṃ
            kasyacid datvā gacchā / svastho bhaviṣyasi /</p>
         
         
         <p>mṛgasandeśam ārocitam* / sa kathayati / mṛgas tvayā vaktavyaḥ / atra vṛkṣasyopariṣṭān
            madhubindyā nipataṃtyā tṛṇaśādvalāni madhurīkṛtāni tāni tvayā bhakṣitāni / sa ca madhu
            prakrāntaḥ / rasagṛdhyāṃ tyaja / mānayena vyasanam āpatsyase iti /</p>
         
         
         <p>tittirisandeśam (<span class="bold">fol. 173v1 = GBM 6.1015</span>) ārocitam* / rājā kathayati / yatra sa tittiri tittiri vāśitaṃ karoti sa pradeśo
            niṣkāṃcanaḥ / yatrotittireti tatra nidhānas tiṣṭhati / sa taṃ nidhānaṃ kasyacid ārocayitvānyatra
            gaccha / mānayena vyasanam āpatsyasi /</p>
         
         <span class="note"><span class="bold">MSV I 121</span></span>
         
         <p>ahinakulasandeśam ārocitam* / rājā kathayati / tau vaktavyau / yuvāṃ manuṣyabhūtau
            dvau bhrātarau / tatraikaḥ kathayati svāpateyaṃ bhājayāvaḥ / dvitīyena mātsaryābhibhūtena
            na bhājitam* / tatraiko 'dhyavasānaṃ kṛtvā āśīviṣeṣūpapannaḥ / dvitīyo 'pi svāpateyam
            avaṣṭabhyādhyavasānaṃ kṛtvā nakulaḥ saṃvṛttaḥ / tena yūyam etat svāpateyaṃ śramaṇabrāhmaṇebhyo
            datvā tasmāt sthānād apakramata / svasthā bhaviṣyatha /</p>
         
         
         <p>sarpasya sandeśam ārocitam* / rājā kathayati / vaktavyas te sa sarpaḥ / tvaṃ jighatsādaurbalyaparīta
            āśayān nirgacchasi / mukhena prabhūtam āhāraṃ bhuktvā duḥkhenāśayaṃ praviśasi / sa
            tvam āhāre mātrāṃ jānīyāḥ / yatheṣṭacārī sukhaṃ vihariṣyasi /</p>
         
         
         <p>vadhūkumāryāḥ sandeśam ārocitam* / rājā kathayati / vaktavyā vadhūkumārī tvayā / tava
            paitṛke gṛhe sapremakas tiṣṭhati / sā tvaṃ yadā śvaśuragṛhe tiṣṭhasi tadā sapremakasyārthe
            utkaṇṭhayasi / yadā paitṛkagṛhe tiṣṭhasi tadā svāmino 'rthe utkaṇṭhayasi / sā tvam
            ekaṃ sthānaṃ parityajya ekaṃ sugṛhītaṃ kuru / mānayena vyasanam āpatsyase /</p>
         
         
         <p>vadhūkumārī āśīviṣaś ca yathānuśiṣṭaḥ pratipannaḥ / ahinakulau daṇḍinaḥ svāpateyam
            anupradattaḥ / kākenāpi avaśiṣṭā yathānuśiṣṭāḥ pratipannāḥ /</p>
         
         
         <p>amātyāḥ kathayanti / aho devasya īdṛśo 'pi pratibhānaḥ / rājā āttamanasā caturṣu nagaradvāreṣu
            dānaśālā māpitā / dānādhiṣṭhāyikāḥ puruṣāḥ sthāpitāḥ /</p>
         
         <span class="note"><span class="bold">MSV I 122</span></span>
         
         <p>tena khalu samayena durbhikṣam atra dvādaśavārṣikam* / tena dvādaśavārṣike durbhikṣe
            vartamāne anekeṣāṃ prāṇiśatasahasrāṇāṃ piṇḍakena yogodvahanaṃ kṛtam* / sa ātmano yajñasampadaṃ
            dṛṣṭvā gāthāṃ bhāṣate /</p>
         
         
         <p>dhanaṃ hi labdhvā dharmeṇa na kuryāt saṃcayaṃ budhaḥ /
            dadyāt saṃpannaśīleṣu dakṣiṇīye<span class="it">ṣu</span> dakṣiṇām* //</p>
         
         
         <p>
            śramaṇān brāhmaṇān sādhūn tarpayitvā vanīpakān* /<br />
            kāyasya bhedāt sa tadā prājño deveṣūpapadyate //
            </p>
         
         
         <p>
            evaṃ jñātvā tu medhāvī śrāddho muktena cetasā /<br />
            dānaśūrān praśaṃsanti dakṣiṇīyeṣv amatsarāḥ //
            </p>
         
         
         <p>syāt khalu te mahārājānyaḥ sa tena kālena tena samayenādarśamukho nāma rājā prābhāvyaḥ
            / yena taddvādaśavārṣike durbhikṣe vartamāne anekeṣāṃ prāṇiśatasahasrāṇāṃ piṇḍakena
            yogodvahanaṃ kṛtam* / na khalv evaṃ draṣṭavyam* / api tv aham eva tena kālena tena
            samayenādarśamukho nāma rājābhūvaṃ prābhāvyaḥ / mayaiva dvādaśavārṣike durbhikṣe vartamāne
            anekeṣāṃ prāṇiśatasahasrāṇāṃ piṇḍakena yogodvahanaṃ kṛtam* / syāt khalu te mahārāja
            tena mayā dānena vā dānasaṃvibhāgena vānuttarā samyaksaṃbodhir abhisaṃbuddheti / na
            khalv evaṃ draṣṭavyam* / api tu me tad dānaṃ hetumātrakaṃ pratyayamātrakaṃ (<span class="bold">fol. 174r1 = GBM 6.1016</span>) saṃbhāramātrakam* /</p>
         
         
         <p>punar api mahārāja yan mayānuttarāṃ samyaksaṃbodhiṃ prārthayitā dānāni dattāni puṇyāni
            kṛtāni tac chrūyatām* / bhūtapūrvaṃ mahārāja sudhano nāma rājābhuc cakravartī / tena
            caturaśītiṣu nagarasahasreṣu yajñavāṭāni māpayitvā bahūni varṣāṇi bahūni varṣaśatāni
            bahūni (<span class="bold">MSV I 123</span>) varṣasahasrāṇi bahūni varṣaśatasahasrāṇi dānāni dattāni puṇyāni kṛtāni / sa ātmano
            yajñasampadaṃ dṛṣṭvā gāthāṃ bhāṣate /</p>
         
         
         <p>
            samṛddhim ātmano dṛṣṭvā deveṣu manujeṣu ca /<br />
            na prayacched dhi ko dānaṃ saṃpattir yena labhyate //
            </p>
         
         
         <p>
            pratyūhya yo 'yaṃ śatāni puṃsāṃ mātsaryam ākramya sapatnabhūtam* /<br />
            dadāti dānaṃ paralokabhīruḥ śūreṣv asau śūrataro mato me //
            </p>
         
         
         <p>
            na taṃ hi śūraṃ munayo vadanti yaḥ śastrapāṇir vicaraty anīke /<br />
            dānaṃ prayacchanti viśāradā ye śūrāṃs tu tān sarvavido vadanti //
            </p>
         
         
         <p>syāt khalu te mahārājānyaḥ sa tena kālena tena samayena rājābhūc cakravartī yena tac
            caturaśītiṣu nagarasahasreṣu yajñavāṭaṃ māpayitvā bahūni varṣāṇi bahūni varṣaśatāni
            bahūni varṣaśatasahasrāṇi dānāni dattāni puṇyāni kṛtāni / na khalv evaṃ draṣṭavyam*
            / api tu tad dānaṃ saṃbodher hetumātrakaṃ pratyayamātrakaṃ saṃbhāramātrakam* /</p>
         
         
         <p>punar api mahārāja yan mayānuttarāṃ samyaksaṃbodhiṃ prārthayitā dānāni dattāni puṇyāni
            kṛtāni vīryapāramitā ca paripūritā na cānuttarā samyaksaṃbodhir adhigateti tac chrūyatām*
            / bhūtapūrvaṃ mahārāja paṃcālaviṣaye dvau rājānau babhūvatuḥ / uttarapaṃcālo dakṣiṇapaṃcālaś
            ca /</p>
         
         
         <p>tatrottarapaṃcālo dhano nāmnā hastināpure nagare rājyaṃ kārayati ṛddhaṃ ca sphītaṃ
            ca kṣemaṃ ca subhikṣaṃ cākīrṇabahujanamanuṣyaṃ (<span class="bold">MSV I 124</span>) ca / praśāntakalikalahaḍimbaḍamaraṃ taskararogāpagataṃ śālīkṣugomahiṣīsaṃpannam*
            / dhārmiko dharmarājā dharmeṇa rājyaṃ kārayati / tasmiṃś ca nagare mahān hrada utpalapadmakumudapuṇḍarīkasaṃcchanno
            haṃsakāraṇḍavacakravākopaśobhito ramaṇīyaḥ / tatra hrade janmacitro nāma nāgapotaḥ
            prativasati / sa kālena kālaṃ samyagvāridhārām anuprayacchatīti atīva śasyasaṃpattir
            bhavati / śasyavatī vasumatī subhikṣānnapāno deśaḥ / dānamānasatkāravāṃś ca lokaḥ
            śramaṇabrāhmaṇakṛpaṇavanīpakopabhojyaḥ /</p>
         
         
         <p>dakṣiṇapaṃcālas tu rājā adharmabhūyiṣṭhaś caṇḍo rabhasaḥ karkaśaḥ adharmeṇa rājyaṃ
            kārayati / nityaṃ daṇḍanatāḍanaghātanadhāraṇabandhanahaḍinigaḍoparodhaiḥ rāṣṭranivāsinaṃ
            trāsayati / adharmabhūyiṣṭhatayā cāsya devo na kālena kālaṃ samyagvāridhārām anuprayacchati
            / tato 'sau janakāyaḥ saṃtrastaḥ saṃvegam āpannaḥ svajīvitāpekṣayā rāṣṭraparityāgaṃ
            kṛtvottarapaṃcālasya rājño viṣayaṃ gatvā prativasati / yāvad (<span class="bold">fol. 174v1 = GBM 6.1017</span>) apareṇa samayena dakṣiṇapaṃcālo rājā mṛgayāvyapadeśena janapadān vyavalokanāya nirgato
            yāvat paśyati grāmanagarāṇi śūnyāni udyānadevakulāni bhinnaprabhagnāni / dṛṣṭvā ca
            punar amātyān āmantrayate / kasmād bhavanta imāni grāmanagarāṇi śūnyāni udyānadevakulāni
            ca bhinnaprabhagnāni / sa janakāyaḥ kva gata iti / amātyāḥ kathayanti / deva uttarapaṃcālasya
            (<span class="bold">MSV I 125</span>) rājño dhanasya viṣayaṃ gatāḥ / kimartham* / devābhayaṃ prayaccha kathayāmaḥ / dattaṃ
            bhavatu / tatas te kathayanti / deva uttarapaṃcālo rājā dharmeṇa rājyaṃ kārayati /
            tasya janapadā ṛddhāś ca sphītāś ca kṣemāś ca subhikṣāś cākīrṇabahujanamanuṣyāś ca
            praśāntakalikalahaḍimbaḍamarās taskararogāpagatāḥ / śālīkṣugomahiṣīsaṃpanno dānamānasatkāravāṃś
            ca lokaḥ / śramaṇabrāhmaṇakṛpaṇavanīpakopabhojyaḥ / devas tu caṇḍo rabhasaḥ karkaśo
            nityaṃ daṇḍanatāḍanaghātanadhāraṇabandhanahaḍinigaḍoparodhaiḥ rāṣṭraṃ trāsayati yato
            'sau janakāyaḥ saṃtrastaḥ saṃvegam āpannaḥ uttarapaṃcālasya rājño viṣayaṃ gataḥ /
            dakṣiṇapaṃcālo rāja kathayati / bhavantaḥ ko 'sāv upāyaḥ syād yenāsau janakāyaḥ punar
            āgatyaiṣu grāmanagareṣu prativaset* / amātyāḥ kathayanti / yadi devaḥ uttarapaṃcālarājavad
            dharmeṇa rājyaṃ kārayati maitracitto hitacitto 'nukaṃpācittaḥ svarāṣṭraṃ pālayati
            nacirād asau janakāyaḥ punar āgatyaiṣu grāmanagareṣu prativaset* / dakṣiṇapaṃcālo
            rājā kathayati / bhavanto yady evam aham apy uttarapaṃcālavad dharmeṇa rājyaṃ kārayāmi
            maitracitto hitacitto 'nukampācittaḥ rāṣṭraṃ
            paripālayāmi / yūyaṃ tathā kuruta yathāsau janakāyaḥ punar āgatyaiṣu grāmanagareṣu
            prativasatīti / devāparo 'pi tatrānuśaṃso 'sti / tasmin nagare mahān hradaḥ utpalakumudapuṇḍarīkasaṃcchanno
            haṃsakāraṇḍavacakravākopaśobhitaḥ / tatra janmacitro nāgapotaḥ prativasati / sa kalena
            kālaṃ samyagvāridhārām anuprayacchati / atīva śasyasaṃpattir bhavati / tena tatra
            śasyavatī vasumatī subhikṣānnapānaś ca deśaḥ / ko 'sāv upāyaḥ syād yenāsau (<span class="bold">MSV I 126</span>) nāgapota ihānīyeta / deva vidyāmantradhāriṇas tam ānayanti / te samanviṣyantām*
            / tato rājñā suvarṇapiṭakaṃ dhvajāgre baddhvā sarvavijite ghaṇṭāvaghoṣaṇaṃ kāritam*
            / ya uttarapaṃcālaviṣayāj janmacitraṃ nāgapotam ānayet tasyemaṃ suvarṇapiṭakaṃ dāsyāmi
            mahatā ca satkāreṇa satkariṣyāmīti / yāvad anyatama āhituṇḍikaḥ amātyānāṃ sakāśaṃ
            gatvā kathayati / mamaitat suvarṇapiṭakam anuprayacchata ahaṃ janmacitraṃ nāgapotam
            apahṛtyānayāmīti / (<span class="bold">fol. 175r1 = GBM 6.1018</span>) amātyāḥ kathayanti / eṣa gṛhāṇa / sa kathayati / yo yuṣmākaṃ śraddhitaḥ pratyayitaś
            ca tasya haste tiṣṭhatu / ānīte janmacitre nāgapote grahīṣyāmīti / evaṃ kuruṣveti
            / tato 'sāv āhituṇḍikaḥ pratyayitasya puruṣasya haste suvarṇapiṭakaṃ sthāpayitvā hastināpuraṃ
            nagaraṃ gataḥ / tatas tenāsau hradaḥ samantato vyavalokitaḥ / nimittīkṛtaṃ cāsau janmacitro
            nāgapota etasmin deśe pratiṣṭhatīti / tato balyupahāranimittaṃ <span class="it">tataḥ</span> punaḥ pratyāgataḥ / amātyānāṃ kathayati balyupahāraṃ me prayacchata saptame divase
            taṃ nāgapotam apahṛtyānayāmīti / sa cāhituṇḍikas tena saṃlakṣito mamāsāv apaharaṇāyāgataḥ
            / saptame divase mām apahariṣyati / mātāpitṛviyogajaṃ mahad duḥkhaṃ bhaviṣyati / kiṃ
            karomi kaṃ śaraṇaṃ prapadye iti / tasya ca hradasya nātidūre dvau lubdhakau prativasataḥ
            sārakaḥ phalakaś ca / tau taṃ hradam āśritya jīvikāṃ kalpayataḥ / yaḥ sthalagataḥ
            prāṇino mṛgaśaśaśarabhasūkarādayas tad hradam upasarpanti tān praghātayati ye 'pi
            jalagatā matsyakacchapamaṇḍūkādayaḥ / tatra ca sārakaḥ kālagataḥ / (<span class="bold">MSV I 127</span>) phalako jīvati
            / janmacitro nāgapotaḥ saṃlakṣayati / nānyo 'sti mama śaraṇamṛte phalakāl lubdhakāt*
            / tato manuṣyaveśam āsthāya phalakasya sakāśaṃ gataḥ / gatvā kathayati / bhoḥ puruṣa
            kiṃ tvaṃ jānīṣe kasyānubhāvād dhanasya rājño janapadā ṛddhāś ca sphītāś ca kṣemāś
            ca subhikṣāś cākīrṇabahujanamanuṣyāś ca pūrvavad yāvac chālīkṣugomahiṣīsaṃpannā iti
            / sa kathayati / jāne / sa rājā dhārmiko dharmeṇa rājyaṃ kārayati maitracitto hitacitto
            'nukampācittaś ca rāṣṭraṃ pālayatīti / sa kathayati / kim etad evāsti / anyad apīti
            / lubdhakaḥ kathayati / asty anyo 'py anuśaṃsaḥ / yaḥ asmin hrade janmacitro nāma
            nāgapotaḥ prativasati sa kālena kālaṃ samyagvāridhārām anuprayacchati / atīva śasyasaṃpattir
            bhavati śasyavatī vasumatī subhikṣānnapānaś ca <span class="it">deśaḥ</span> iti / janmacitraḥ kathayati / yadi kaścit taṃ nāgapotam ito viṣayād apaharet tasya
            nāgapotasya kiṃ syān mātāpitṛviyogajam asya duḥkhaṃ syād rājño rāṣṭrasya ca / yo 'paharati
            tasya tvaṃ kiṃ kuryāḥ / jīvitād vyavaropayeyam* / jānīṣe tvaṃ kataro 'sau nāgapota
            iti / na jāne / aham asau dakṣiṇapaṃcālaviṣayikenāpahriye / sa balyupahāravidhānārthaṃ
            gataḥ saptame divase āgamiṣyati / āgatyāsya hradasya catasṛṣu dikṣu khadirakīlakān
            nikhanya nānāraṃgaiḥ sūtrair veṣṭayitvā mantrān āvartayiṣyati / tatra tvayā pracchannaṃ
            saṃnikṛṣṭe sthāne sthātavyam* / yadā tenāyam evaṃrūpaḥ (<span class="bold">MSV I 128</span>) prayogaḥ kṛto bhavati tadā hradamadhyāt kvathamānaṃ pānīyam utthāsyati / ahaṃ cotthāsyāmi
            / (<span class="bold">fol. 175v1 = GBM 6.1019</span>) tadā tvayāsāv āhituṇḍikaḥ śareṇa marmaṇi tāḍayitavyaḥ / āśu copasaṃkramya vaktavyo
            mantrān upasaṃhara / mā te utkṛttamūlaṃ śiraḥ kṛtvā pṛthivyāṃ nipātayiṣyāmīti / yady
            asau mantrān anupasaṃhṛtya prāṇair viyokṣyate mṛte 'haṃ yāvajjīvam eva mantrapāśabaddhaḥ
            syām iti / lubdhakaḥ prāha / yadi tavaikasyaivaṃ guṇaḥ syāt tathāpy aham evaṃ kuryāṃ
            prāg
            eva sakalasya rāṣṭrasya / gacchāmy ahaṃ tatra sthāna iti / tatas tena nāgapotena tasyaikapārśve
            guptaṃ sthānam upadarśitam* / yāvad asau lubdhakaḥ saptame divase pratigupte pradeśe
            ātmānaṃ gopayitvāvasthitaḥ / sa cāhituṇḍika āgatya balyupahāraṃ kartum ārabdhaḥ /
            tena catasṛṣu dikṣu catvāraḥ khadirakīlakāḥ nikhātāḥ / nānāraṃgaiḥ sūtrakair veṣṭayitvā
            mantrair āvartitaḥ / tatas tat pānīyam utkvathitum ārabdham* / lubdhakena śareṇa marmaṇi
            tāḍito niṣkośaṃ cāsiṃ kṛtvābhihitaḥ / tvam asmin viṣayanivāsinaṃ nāgapotakaṃ mantreṇāpaharasi
            / mantrān upasaṃhara / mā te utkṛttamūlaṃ śiraḥ kṛtvā pṛthivyāṃ nipātayiṣyāmīti /
            tata ahituṇḍikena duḥkhavedanābhibhūtena mantrā vyāvartitāḥ / tena ca samanantaraṃ
            lubdhakena jīvitād vyavaropitaḥ / tato nāgapoto mantrapāśabandhanād vinirmukto hradād
            abhyudgatya taṃ lubdhakaṃ pariṣvaktavān evaṃ cāha / tvaṃ me mātā tvaṃ pitā yan mama
            tvam āgamya mātāpitṛviyogajaṃ duḥkhaṃ notpannam* / āgaccha bhuvanaṃ gacchāvaḥ / tenāsau
            svabhuvanaṃ nīto nānāvidhena cānnapānena saṃtarpito ratnāni copadarśitāni / mātāpitroś
            ca niveditam* / amba tāta eṣa me suhṛccharaṇyaṃ (<span class="bold">MSV I 129</span>) bāndhavo 'syānubhāvān mama yuṣmābhiḥ saha viyogo na jāta iti / tābhyām apy asau
            vareṇa pravārito vividhāni ratnāni dattāni / sa tāny ādāya tasmād hradād vyutthitaḥ
            /</p>
         
         
         <p>tasya hradasya nātidūre puṣpaphalasampannaṃ nānāśakunibhir nikūjitam āśramapadam*
            / tatra ṛṣiḥ prativasati maitryātmakaḥ kāruṇikaḥ satvavatsalaḥ / tato 'sau lubdhakas
            tasya ṛṣes triṣkālam upasaṃkramitum ārabdhaḥ / yac cāsya janmacitreṇa nāgapotena sārdhaṃ
            vṛttaṃ tat sarvaṃ vistareṇa samākhyātam* / tato 'sāv ṛṣiḥ kathayati / kiṃ ratnaiḥ
            kiṃ vā te suvarṇena tasya bhuvane amogho nāma pāśas tiṣṭhati taṃ yācasveti / tato
            lubdhako 'moghapāśe jātatṛṣṇaḥ ṛṣivacanam upaśrutya punar api nāgabhuvanaṃ gato yāvat
            paśyati nāgabhuvanadvāre tam amoghaṃ pāśam* / tasyaitad abhavat* / eṣa sa pāśo yo
            mayā prārthanīya iti viditvā nāgabhuvanaṃ praviṣṭaḥ / tato janmacitreṇa nāgapotenānyaiś
            ca nāgapotaiḥ sasaṃbhramaṃ pratisaṃmodito ratnaiś ca pravāritaḥ kathayati / alaṃ me
            ratnaiḥ kiṃ tv etad amoghaṃ pāśaṃ mamānuprayaccheti / janmacitraḥ kathayati / tavānena
            kiṃ prayojanam* / asmākaṃ (<span class="bold">fol. 176r1 = GBM 6.1020</span>) tu mahat prayojanam* / yadā garuḍabhayopadrutā bhavāmas tadānenātmānaṃ rakṣāmaḥ
            / lubdhakaḥ kathayati / yuṣmākam eṣa garuḍabhayopadrutānām upayogaṃ gacchati mama
            tv anena satatam eva prayojanam* / yady asti kṛtam upakṛtaṃ vā prayaccheti / janmacitrasya
            nāgapotasyaitad abhavat* / mamānena bahūpakṛtaṃ mātāpitarāv avalokya dadāmīti / tena
            mātāpitarāv (<span class="bold">MSV I 130</span>) avalokya sa pāśo dattaḥ / tato 'sau lubdhakaḥ pṛthivīlabdhaprakhyena sukhasaumanasyenāpyāyitamanā
            amoghaṃ pāśam ādāya nāgabhuvanād abhyudgamya svagṛhaṃ gataḥ /</p>
         
         
         <p>yāvad apareṇa samayena dhano rājā devyā sārdhaṃ krīḍati ramate paricāryati / tasya
            krīḍato ramamāṇasya paricārayato na putro na duhitā / sa kare kapolaṃ datvā cintāparo
            vyavasthitaḥ / anekadhanasamuditaṃ me gṛhaṃ na me putro na duhitā / mamātyayāt svakulavaṃśacchede
            rāṣṭrāpahāraḥ / sarvaṃ ca svāpateyam aputrakam iti kṛtvā rājavidheyaṃ bhaviṣyatīti
            / sa śramaṇabrāhmaṇasuhṛtsaṃbandhibāndhavair ucyate / deva kim asi cintāpara iti /
            sa etat prakaraṇaṃ teṣāṃ vistareṇārocayati / te kathayanti / devatārādhanaṃ kuru putras
            te bhaviṣyatīti / so 'putraḥ putrābhinandī śivavaruṇakuberaśakrabrahmādīn anyāṃś ca
            devatāviśeṣān āyācate tadyathā ārāmadevatā vanadevatāś catvaradevatāḥ śṛṅgāṭakadevatā
            balipratigrāhikā devatāḥ sahajāḥ sahadharmikā nityānubaddhā api devatā āyācate / asti
            caiṣa loke pravādo yadāyācanahetoḥ putrā jāyante duhitaraś ca / tac ca naivam* / yady
            evam abhaviṣyad ekaikasya putrasahasram abhaviṣyat tadyathā rājñaś cakravartinaḥ /
            api tu trayāṇāṃ sthānānāṃ saṃmukhībhāvāt putrā jāyante duhitaraś ca / katameṣāṃ trayāṇām*
            / mātāpitarau raktau bhavataḥ / saṃnipatitau / mātā ca kalyā bhavati ritumatī / gandharvaś
            ca pratyupasthito bhavati / eṣāṃ trayāṇāṃ sthānānāṃ saṃmukhībhāvāt putrā jāyante duhitaraś
            ca / sa caivam āyācanaparas tiṣṭhati / anyatamaś ca bhadrakalpiko (<span class="bold">MSV I 131</span>) bodhisatvas tasyā agramahiṣyāḥ kukṣim avakrāntaḥ / paṃcāveṇikā dharmāḥ ekataḥ paṇḍitajātīye
            mātṛgrāme / katame paṃca / raktaṃ puruṣaṃ jānāti / kālaṃ jānāti / ṛtuṃ jānāti / garbham
            avakrāntaṃ jānāti / yasya sakāśād garbho 'vakrāmati taṃ jānāti / dārakaṃ jānāti /
            dārikāṃ jānāti / saced dārako bhavati dakṣiṇaṃ kukṣiṃ niśritya tiṣṭhati / saced dārikā
            bhavati vāmaṃ kukṣiṃ niśritya tiṣṭhati / sā āttamanāttamanāḥ svāminārocayati / diṣṭyā
            āryaputra vardhase / āpannasatvāsmi saṃvṛttā / yathā ca me dakṣiṇakukṣiṃ niśritya
            tiṣṭhati niyataṃ dārako bhaviṣyatīti (<span class="bold">fol. 176v1 = GBM 6.1021</span>) / so 'py āttamanāttamanāḥ pūrvaṃ kāyam abhyunnamayya
            dakṣiṇabāhum abhiprasāryodānam udānayati /</p>
         
         
         <p>apy evāhaṃ cirakālābhilaṣitaṃ putramukhaṃ paśyeyam* / <span class="it">sama</span>jāto me syān nāvajātaḥ / kṛtyāni me kurvīta / bhṛtaḥ pratibibhṛyāt* / dāyādyaṃ pratipadyeta
            / kulavaṃśo me cirasthitikaḥ syāt* / asmākaṃ cāpy atītakālagatānām alpaṃ vā prabhūtaṃ
            vā dānāni datvā puṇyāni kṛtvā <span class="it">asmākaṃ nāmnā</span> dakṣiṇām ādekṣyate / idaṃ tayor yatra tatropapannayor gacchator anugacchatv iti /</p>
         
         
         <p>āpannasatvāṃ caināṃ viditvā upari prāsādatalagatām ayantritāṃ dhārayati śīte śītopakaraṇair
            uṣṇe uṣṇopakaraṇair vaidyaprajñaptair (<span class="bold">MSV I 132</span>) āhārair nātitiktair nātyamlair nātilavaṇair nātimadhurakair nātikaṭukair nātikaṣāyais
            tiktāmlalavaṇamadhurakaṭukakaṣāyavivarjitair āhārair hārārdhahāravibhūṣitagātrīm apsarasam
            iva nandanavanavihāriṇīṃ mañcān mañcaṃ pīṭhāt pīṭham avatarantīm adharimāṃ bhūmim*
            / na cāsyāḥ kiṃcid amanojñaśabdaśravaṇaṃ yāvad eva garbhasya paripākāya / sā aṣṭānāṃ
            vā navānāṃ vā māsānām atyayāt prasūtā / dārako jātaḥ / abhirūpo darśanīyaḥ prāsādiko
            gauraḥ kanakavarṇaś chatrākāraśirāḥ pralambabāhur vistīrṇalalāṭaḥ uccaghoṣaḥ saṃgatabrūs
            tuṅganāsaḥ sarvāṅgapratyaṅgopetaḥ / tasya jātāv ānandabheryas tāḍitāḥ / śrutvā rājā
            kathayati / kim etad iti / antaḥpurikābhiḥ rājñe niveditam* / deva diṣṭyā vardhase
            putras te jāta iti / tato rājñā sarvaṃ tan nagaram apagatapāṣāṇaśarkarakaṭhallaṃ vyavasthāpitam*
            / candanavāripariṣiktam ucchritadhvajapatākaṃ surabhidhūpaghaṭikopanibaddhaṃ nānāpuṣpāvakīrṇaṃ
            ramaṇīyam* / ājñā ca dattā / śramaṇabrāhmaṇakṛpaṇavanīpakebhyo dānaṃ prayacchata /
            sarvabandhanamokṣaṃ kuruteti / tasyaivaṃ trīṇi saptakāny ekaviṃśatidivasān vistareṇa
            jātasya jātimahaṃ kṛtvā nāmadheyaṃ vyavasthāpyate / kiṃ bhavatu dārakasya nāmeti /
            amātyāḥ kathayanti / ayaṃ dārako dhanasya rājñaḥ putraḥ / bhavatu dārakasya sudhana
            iti nāmeti / tasya sudhana iti nāmadheyaṃ vyavasthāpitam* / sudhano dārakaḥ aṣṭābhyo
            dhātrībhyo 'nupradattaḥ / dvābhyām aṃsadhātrībhyāṃ dvābhyāṃ kṣīradhātrībhyāṃ dvābhyāṃ
            maladhātrībhyāṃ dvābhyāṃ krīḍanikābhyāṃ dhātrībhyām* / so 'ṣṭābhir dhātrībhir unnīyate
            vardhyate kṣīreṇa dadhnā navanītena sarpiṣā (<span class="bold">MSV I 133</span>) sarpirmaṇḍenānyaiś cottaptair upakaraṇaviśeṣair āśu vardhate hradastham iva paṅkajam*
            / sa yadā mahān saṃvṛttas tadā lipyām upanyastaḥ / pūrvavad yāvad aṣṭāsu parīkṣāsūddhāṭako
            vācakaḥ paṇḍitaḥ paṭupracāraḥ saṃvṛttaḥ / sa yāni tāni bhavanti mūrdhābhiṣiktānāṃ
            janapadaiśvaryasthāmavīryam anuprāptānāṃ mahāntaṃ (<span class="bold">fol. 177r1 = GBM 6.1022</span>) pṛthivīmaṇḍalam abhinirjityādhyāvasatāṃ pūrvavad yāvat paṃcasu sthāneṣu kṛtāvī saṃvṛttaḥ
            / tasya pitrā trīṇy antaḥpurāṇi vyavasthāpitāni jyeṣṭhaṃ madhyaṃ kanīyaḥ / trīṇi vāsagṛhāṇi
            māpitāni haimantikaṃ graiṣmikaṃ vārṣikam* / trīṇy udyānāni māpitāni haimantikaṃ graiṣmikaṃ
            vārṣikam* / tataḥ sudhanaḥ kumāraḥ upari prāsādatalagato niṣpuruṣeṇa tūryeṇa krīḍati
            ramate paricārayati /</p>
         
         
         <p>yāvad apareṇa samayena phalako lubdhako mṛgān anveṣamāṇas tena tenānuvicarann anyatamaṃ
            parvatam anuprāptaḥ / tasya ca parvatasyādhastād riṣer āśramapadaṃ paśyati puṣpaphalasaṃpannaṃ
            nānāpakṣigaṇavicaritam* / mahāntaṃ ca hradam utpalakumudapuṇḍarīkasaṃchannaṃ haṃsakāraṇḍavacakravākopaśobhitam*
            (<span class="bold">MSV I 134</span>) / tadāśramapadaṃ paribhramitum ārabdhaḥ / yāvat tam ṛṣiṃ paśyati dīrghakeśaśmaśrunakharomāṇaṃ
            vātātapakarṣitaśarīraṃ cīvaravalkaladhāriṇam anyatamad vṛkṣamūlāśrayaṃ tṛṇakuṭikākṛtanilayam*
            / dṛṣṭvā ca punaḥ pādābhivandanaṃ kṛtvā kṛtāṃjalipuṭaḥ papraccha / bhagavan kiyac
            ciram asmin pradeśe tava prativasataḥ / catvāriṃśadvarṣāṇi / asti tvayā iyatā kālenāsmin
            pradeśe kaścid āścaryādbhuto dharmo dṛṣṭaḥ śruto vā kasyacit sakāśāt* / sa ṛṣir mandamandam
            uvāca / bhadramukha dṛṣṭas te ayaṃ hradaḥ / dṛṣṭo bhagavan* / eṣā brahmasabhā nāma
            puṣkari<span class="it">ṇī utpalapadmakumudapuṇ</span>ḍarīkasaṃchannā nānāpakṣigaṇaniṣevitā himarajatatuṣāragaurāmbupūrṇā surabhikusumaparivāsitatoyā
            / asyāṃ puṣkariṇyāṃ paṃcadaśyāṃ paṃcadaśyāṃ manoharā nāma drumakinnararājasya duhi<span class="it">tā paṃcakinnarīśataparivṛtā nānā</span>vidhaśiraḥsnānodvartanair āgatya snāti / snānakāle cāsya madhuranṛtyagītavāditaśabdena
            mṛgapakṣiṇo 'pahriyante / aham api taṃ śabdaṃ śrutvā mahatā prītisaumanasyena saptāham
            adhināmayāmi / etad āścaryaṃ bhadramukha mayā dṛṣṭam iti /</p>
         
         
         <p>atha phalakasya lubdhakasyaitad abhavat* / śobhano mayā amoghaḥ pāśo nāgāl labdhaḥ
            / taṃ manoharāyā kinnaryāḥ kṣepsyāmīti / so 'pareṇa samayena pūrṇapaṃcadaśyāṃ pāśam
            ādāya hradatīrthasamīpe puṣpaphalaviṭapavṛkṣagahanam āśrityāvadhānatatparo 'vasthitaḥ
            / yāvan manoharā kinnarī paṃcakinnarīśataparivṛtā mahatyā vibhūtyā brahmasabhāṃ puṣkariṇīm
            avatīrṇā snātuṃ tatsamanantaraṃ ca phalakena (<span class="bold">MSV I 135</span>) lubdhakenāmoghaḥ pāśaḥ kṣipto yena manoharā kinnarī baddhā / tayā amoghapāśapāśitayā
            hrade mahānupamardaḥ kṛto vibhīṣaṇaś ca śabdo niścāritaḥ / yaṃ śrutvā pariśiṣṭaḥ kinnarīgaṇaḥ
            itaś cāmutaś ca saṃbhrānto ma<span class="it">no</span>harāṃ (<span class="bold">fol. 177v1 = GBM 6.1023</span>) kinnarīṃ nirīkṣitum ārabdhaḥ / paśyati baddhām* / dṛṣṭvā ca punar bhīto niṣpalāyitaḥ
            / adrākṣīt sa ludhakas tāṃ paramarūpadarśanīyām* / dṛṣṭvā ca punar upaśliṣṭo grahīṣyāmīti
            / sā kathayati /</p>
         
         
         <p>mā naiṣīs tvaṃ hi mā sprākṣīr naitat tava suceṣṭitam* /
            rājabhogyā surūpāhaṃ na sādhu grahaṇaṃ tava // iti /</p>
         
         
         <p>lubdhakaḥ prāha / yadi tvāṃ nā gṛhṇāmi niṣpalāyase / sā kathayati / nāhaṃ niṣpalāye
            / yadi na śraddadhāsi ayaṃ cūḍāmaṇiṃ gṛhṇa / asyānubhāvenāham upari vihāyasā gacchāmīti
            / lubdhakaḥ kathayati / kathaṃ jāne / tayā śiras taś cūḍāmaṇir dattaḥ uktaś ca / etac
            cūḍāmaṇir yasya hastasthas tasyāhaṃ vaśā bhavāmi / tato lubdhakenāsau maṇir gṛhītaḥ
            / pāśabaddhāṃ caināṃ gṛhītvā saṃprasthitaḥ /</p>
         
         
         <p>tena khalu samayena sudhanaḥ kumāro mṛgayānirgataḥ / adrākṣīt sa lubdhakaḥ sudhanaṃ
            kumāram abhirūpaṃ darśanīyaṃ prāsādikam* / dṛṣṭvā ca punar asyaitad abhavat* / ayaṃ
            ca rājakumāra iyaṃ ca paramarūpadarśanīyā / yady etāṃ drakṣyati balād grahīṣyatīti
            / yanv aham etāṃ prābhṛtanyāyena svayam evopanayeyam* / tatas taṃ pāśam ādāya yena
            sudhano rājakumāras tenopasaṃkrāntaḥ / upasaṃkramya pādayor nipatya kathayati / idaṃ
            mayā (<span class="bold">MSV I 136</span>) devasya strīratnaṃ prābhṛtam ānītaṃ pratigṛhyatām iti / adrākṣīt sudhano rājakumārīṃ
            manoharāṃ kinnarīm abhirūpāṃ darśanīyāṃ prāsādikāṃ paramayā varṇapuṣkalatayā samanvāgatāṃ
            sarvaguṇasamuditām aṣṭādaśabhiḥ strīlakṣaṇaiḥ samalaṃkṛtāṃ janapadakalyāṇīṃ kāṃcanakalaśakūrmapīnonnatakaṭhinasaṃhatasujātavṛttapragalamānastanīm
            abhinīlaraktāṃśukavisṛtāyatanavakamalasadṛśanayanāṃ subhruvamāyatatuṃganāsāṃ vidrumamaṇiratnabimbaphalasaṃsthānasadṛśādharoṣṭhīm
            ādṛḍhaparipūrṇagaṇḍapārśvām atyartharatikaraviśoṣakarakapolatilakām anupūrvaracitasaṃhatabhruvamaravindavikacasadṛśaparipūrṇavimalaśaśivapuṣīṃ
            pralambabāhuṃ gambhīratrivalīkasannatamadhyāṃs tanabhārāvanāmyamānapūrvārdhaṃ rathāṃgasaṃsthitasujātajaghanāṃ
            kadalīgarbhasadṛśakarāṃ pūrvānuvartitasaṃhatasujātakarabhoruṃ sunigūḍhasuracitasarvāṃgasundarasirāṃ
            saṃhitamaṇicūḍām āraktakaratalāṃ praharṣanūpuravalayahārārdhahāranirghoṣavilasitagatimāyatanīlasūkṣmakeśīṃ
            śacīm iva bhraṣṭakāṃcīṃ nūpurāvacchāditapādāṃ chātodarīṃ tāṃ prakīrṇahārām uttaptajāmbūnadacāruvarṇāṃ
            dṛṣṭvā kumāraḥ sahasā papāta baddho dṛḍhaṃ (<span class="bold">MSV I 137</span>) rāgapāśena / tatra sa rāgavahṇau dahanapataṃgasadṛśena jalacaṃcalacandravimalojjvalasvabhāvena
            durgrāhyatareṇa nadītaraṃgajhaṣamakaraduradhigamena garuḍapavanajavasamagatinā tulaparivartanalaghuvānarāvasthitacapalodbhrāntatareṇa
            (<span class="bold">fol. 178r1 = GBM 6.1024</span>) satatābhyāsakleśaśaniṣevaṇarāgasukhāsvādalolena
            sarvakleśaviṣamadurgaprapātaniḥsaṃgena paramalīnena cittena sadbhūtānurāgatayā ayoniśomanaskāradhanurvisṛtena
            saṃyogābhilaṣitaparamarahasyaśabdena kāmaśareṇa hṛdaye viddhaḥ āha ca /</p>
         
         
         <p>
            dṛṣṭvātha tāṃ sa sudhana indusamānavaktrāṃ<br />
            prāvṛṅghanāntaraviniścaratīva vidyut* /<br />
            tatsnehamanmathavilāsasamudbhavena<br />
            sadyaḥ sa cetasi tu rāgaśareṇa viddhaḥ //
            </p>
         
         
         <p>sa tām atimanoharāṃ manoharāṃ gṛhītvā hastināpuraṃ gataḥ / sa ca lubdhako grāmavareṇācchāditaḥ
            / tataḥ sudhanaḥ kumāro manoharayā sārdham upari prāsādatalagataḥ krīḍati ramate paricārayati
            / manoharayā rūpayauvanaguṇena sudhanaḥ kumāro 'nekaiś copacāraśatais tathāpahṛto
            yathā sudhanaḥ kumāro muhūrtam api tāṃ na jahāti /</p>
         
         
         <p>yāvad apareṇa samayena janapadād dvau brāhmaṇāv abhyāgatau / tatraiko rājānaṃ saṃśrito
            dvitīyaḥ sudhanaṃ kumāram* / yo rājānaṃ saṃśritaḥ sa rājñā purohitaḥ sthāpito bhogaiś
            ca saṃvibhaktaḥ / yas tu sudhanaṃ kumāraṃ sa bhogamātreṇa saṃvibhaktaḥ / (<span class="bold">MSV I 138</span>) <span class="it">sa</span> kathayati / kumāra yadā tvaṃ pitur atyayād rājye pratiṣṭhāsyasi tadā me kiṃ kariṣyasīti
            / sudhanaḥ kumāraḥ kathayati / yathā tava sahāyo brāhmaṇo mama pitrā paurohitye sthāpitaḥ
            evam ahaṃ tvām api paurohitye sthāpayāmīti / eṣa ca vṛttāntas tena brāhmaṇena karṇaparaṃparayā
            śrutaḥ / tasyaitad abhavat* / ahaṃ tathā kariṣyāmi yathā kumāro rājyam eva nāsādayiṣyati
            / kutas taṃ purohitaṃ sthāpayiṣyatīti /</p>
         
         
         <p>yāvad apareṇa samayena tasya rājño vijite anyatamaḥ kārvaṭiko viruddhaḥ / tasya samucchittaye
            rājñā eko daṇḍaḥ preṣitaḥ / sa hatavihatavidhvastaḥ {ed. 1984: <span class="it">-viddhastaḥ</span>} pratyāgataḥ / evaṃ yāvat sapta daṇḍāḥ preṣitāḥ / te 'pi hataviha<span class="it">tavidhvastāḥ</span> {ed. 1984: <span class="it">-viddhastaḥ</span>} pratyāgatāḥ / amātyaiḥ rājā vijñaptaḥ / deva kimarthaṃ svabalaṃ hāpyate parabalaṃ
            vardhyate / yāvat kaścid devavijite śastrabalopajīvī sarvo 'sāv āhūyatām iti / brāhmaṇaḥ
            purohitaḥ saṃlakṣayati / ayaṃ kumārasya vadhopāyakāla iti / tena rājā vijñaptaḥ /
            deva naivam asau śakyaḥ sannāmayitum* / rājā kathayati / kiṃ mayā svayaṃ gantavyam*
            / purohitaḥ kathayati / kimarthaṃ devaḥ svayaṃ gacchati / ayaṃ sudhanaḥ kumāro baladarpayuktaḥ
            / eṣa daṇḍasahīyaḥ preṣyatām iti / rājā kathayati / evam astv iti / tato rājā kumāram
            āhūya kathayati / gaccha kumāra daṇḍasahīyaḥ kārvaṭikaṃ sannāmaya / evaṃ deveti sudhanaḥ
            kumāro rājñaḥ pratiśrutyāntaḥpuraṃ praviṣṭaḥ / manoharādarśanāc cāsya sarvaṃ vismṛtam*
            / punar api rājñābhihitaḥ / (<span class="bold">fol. 178v1 = GBM 6.1025</span>) punar api taddarśanāt sarvaṃ vismṛtam* / tataḥ purohitena (<span class="bold">MSV I 139</span>) rājābhihitaḥ / deva sudhanaḥ kumāro manoharayā atīva sakto na śakyate preṣayitum*
            / sādhanaṃ sajjīkriyatām* / nirgataḥ kumāro 'ntaḥpurāt preṣayitavyo yayā manoharāyāḥ
            sakāśaṃ na praviśatīti / rājñā amātyānām ājñā dattā / bhavantaḥ evaṃ kurudhvam iti
            / amātyaiḥ rājñaḥ pratiśrutya balaugho hastyaśvarathapadātisaṃpanno 'nekapraharaṇopakaraṇayuktaḥ
            sajjīkṛtaḥ / tataḥ kumāro nirgataḥ ukto gaccha kumāra sajjo balaugha iti / sa kathayati
            / deva gamiṣyāmīti manoharāṃ dṛṣṭvā / rājā kathayati / kumāra na draṣṭavyā kālo 'tivartate
            / tāta yady evaṃ mātāraṃ dṛṣṭvā gacchāmi / <span class="it">gaccha</span> kumārāvalokaya jananīm* / sa manoharāsantakaṃ cūḍāmaṇim ādāya mātuḥ sakāśam upasaṃkrāntaḥ
            pādayor nipatya kathayati / amba ahaṃ kārvaṭikaṃ sannāmanāya gacchāmi / ayaṃ cūḍāmaṇiḥ
            suguptaḥ sthāpayitavyo na kathaṃcin manoharāyā
            deyo 'nyatra prāṇaviyogād iti / sa evaṃ mātaraṃ sandiśyābhivādya ca nānāyodhabalaudhatūryaninādaiḥ
            saṃprasthitaḥ / anupūrveṇa janapadān atikramya tasya karvaṭakasya nātidūre 'nyatamad
            vṛkṣamūkaṃ niśritya vāsam upagataḥ /</p>
         
         
         <p>tena khalu samayena vaiśravaṇo mahārājo 'nekayakṣaparivāro 'nekayakṣaśataparivāro
            'nekayakṣasahasraparivāro 'nekayakṣaśatasahasraparivāras tena pathā yakṣāṇāṃ yakṣasamitaṃ
            saṃprasthitaḥ / tena tasya pathā (<span class="bold">MSV I 140</span>) gacchatha khagapathe yānam avasthitam* / tasyaitad abhavat* / bahuśo 'ham anena
            pathā samatikrānto na ca me kadācid yānaṃ pratihatam* / ko 'tra hetur yena yānaṃ pratihatam
            iti / sa paśyati sudhanaṃ kumāram* / tasyaitad abhavat* / ayaṃ bhadrakalpiko bodhisatvaḥ
            khedam āpadyate yuddhāyābhisaṃprasthitaḥ / sāhāyyam asya karaṇīyam* / ayaṃ karvaṭakaḥ
            sannāmayitavyaḥ / na ca kasyacit prāṇinaḥ pīḍā kartavyeti viditvā pāṃcikaṃ mahāyakṣasenāpatim
            āmantrayate / ehi tvaṃ pāṃcika sudhanasya kumārasya karvaṭakam ayuddhena sannāmaya
            / na ca te kasyacit prāṇinaḥ pīḍā kartavyeti / tatheti pāṃcikena mahāyakṣasenāpatinā
            vaiśravaṇasya mahārājasya pratiśrutya divyaś caturaṃgo balakāyo nirmitaḥ / tālamātrapramāṇāḥ
            puruṣāḥ parvatapramāṇā hastino {ed. 1984: <span class="it">hastinaḥ</span>} hastipramāṇā aśvāḥ / tato nānākhaḍgamusalatomaraprāsacakraśaktiśaraparaśvadhaḥ śastraviśeṣeṇa
            nānāvāditrasaṃkṣobheṇa ca mahābhayam upadarśayan mahatā balaughena pāṃcikaḥ karvaṭakam
            anuprāptaḥ /</p>
         
         
         <p>hastyaśvarathanirghoṣa<span class="it">nānā</span>vāditra<span class="it">ni</span>svanāt* /
            yakṣāṇāṃ svaprabhāvāc ca prākāraḥ prapapāta vai //</p>
         
         
         <p>tatas tena karvaṭakanivāsinaṃ (<span class="bold">fol. 179r1 = GBM 6.1026</span>) balaughaṃ dṛṣṭvā tac ca prākārapatanaṃ paraṃ viṣādam āpannāḥ papracchuḥ / kuta eṣa
            balaugha āgacchatīti / te kathayanti / śīghraṃ dvārāṇi muṃcata / eṣa pṛṣṭhataḥ sudhanaḥ
            kumāra āgacchati / tasyaiṣa balaughaḥ / yadi ciraṃ dhārayiṣyatha / sarvathā <span class="it">svasthā</span> na bhaviṣyatheti / te kathayanti /</p>
         
         <span class="note"><span class="bold">MSV I 141</span></span>
         
         <p>
            vyutpannā na vayaṃ rājño na kumārasya dhīmataḥ /<br />
            nṛpapauruṣakebhyo 'smi bhītāḥ santrāsam āgatāḥ //
            </p>
         
         
         <p>tair dvārāṇi muktāni / tataḥ ucchritadhvajapatākāḥ pūrṇakalaśair nānāvidhatūryaninādaiḥ
            sudhanaṃ kumāraṃ pratyudgatāḥ / tena ca samāśvāsitās tad abhiprāyāś ca rājabhaṭāḥ
            sthāpitā nipakāś ca gṛhītāḥ karapratyayāś ca nibaddhāḥ / tatas taṃ karvaṭakaṃ sphītīkṛtya
            sudhanaḥ kumāro nivṛttaḥ /</p>
         
         
         <p>dhanena ca rājñā tām eva rātriṃ svapno dṛṣṭaḥ / gṛdhreṇāgatya rājña udaraṃ sphoṭayitvā
            antrāṇy ākṛṣya sarvaṃ tan nagaram antrair veṣṭitaṃ sapta ca ratnāni gṛhaṃ praveśyamānāni
            dṛṣṭāni / tato rājā bhītas trastaḥ āhṛṣṭaromakūpo laghu laghv evotthāya mahā<span class="it">rha</span>śayane niṣadya kare kapolaṃ datvā cintāparo vyavasthitaḥ / mā haiva me atonidānaṃ
            rājyāc cyutir bhaviṣyati jīvitasya vā antarāya iti / sa prabhātāyāṃ rajanyāṃ taṃ svapnaṃ
            brāhmaṇāya purohitāya nivedayāmāsa / sa saṃlakṣayati / yādṛśo devena svapno dṛṣṭo
            niyataṃ kumāreṇa karvaṭako nirjitaḥ / vitathanirdeśaḥ karaṇīya iti viditvā kathayati
            / deva na śobhanaḥ svapnaḥ / niyatam atonidānaṃ devasya rājyāc cyutir bhaviṣyati jīvitasya
            vāntarāyaḥ / kevalaṃ tv atrāsti pratīkāraḥ / sa ca brāhmaṇakeṣu mantreṣu dṛṣṭaḥ /
            ko 'sau pratīkāraḥ / deva udyāne puṣkariṇī (<span class="bold">MSV I 142</span>) surūpā prāmāṇikā kartavyā / tataḥ sudhayā praleptavyā / susaṃmṛṣṭāṃ kṛtvā kṣudramṛgāṇāṃ
            rudhireṇa pūrayitavyā / tato devena snānaprayatena tāṃ puṣkariṇīm ekena sopānenāvataritavyam*
            / ekenāvatīrya dvitīyenottaritavyam* / dvitīyenottīrya tṛtīyenāvataritavyam* / tṛtīyenāvatīrya
            caturthenottaritavyam* / tataś caturbhir brāhmaṇair vedavedāṅgapāragair devasya pādau
            jihvayā nirleḍhavyau / kinnaramedasā sa dhūpo deyaḥ / evaṃ devo vidhūtapāpaś ciraṃ
            rājyaṃ pālayiṣyatīti / rājā kathayati / sarvam etac chakyam* / yad idaṃ kinnaramedam
            atīva durlabham* / purohitaḥ kathayati / deva yad eva sulabhaṃ tad eva durlabham*
            / rājā kathayati / yathā katham* / purohitaḥ kathayati / deva nanv iyaṃ manoharā kinnarī
            / rājā kathayati / purohita maiva vada / kumārasyātra prāṇāḥ pratiṣṭhitāḥ / sa kathayati
            / nanu devena śrutam* /</p>
         
         
         <p>tyajed ekaṃ kulasyārthe grāmasyātha {ed. 1984: <span class="it">grāmasyārthe</span>} kulaṃ tyajet* /
            grāmaṃ janapadasyārthe ātmārthe pṛthivīṃ tyajet* //</p>
         
         
         <p>dṛḍhena hy ātmanā rājan kumārasyāsya dhīmataḥ /
            śakyasi hy aparāṃ kartuṃ dhātayaināṃ manoharām* // iti /</p>
         
         <span class="note"><span class="bold">fol. 179v1 = GBM 6.1027; MSV I 143</span></span>
         
         <p>ātmābhinandino na kiṃcin na pratipadyante / iti tenādhivāsitam* / tato yathādiṣṭaṃ
            purohitena kārayitum ārabdham* / puṣkariṇī snātā sudhayā liptā saṃmṛṣṭā kṣudramṛgāṇāṃ
            ca rudhiram upāvartitam* / sudhanasyāntaḥpurajanenopalabdham* {ed. 1984: <span class="it">-labdhaḥ</span>} / tāḥ prītamanasaḥ saṃvṛttāḥ / vayaṃ rūpayauvanasaṃpannā idānīm asmākaṃ sudhanaḥ
            kumāraḥ paricārayiṣyatīti / tāḥ pramuditā dṛṣṭvā manoharā pṛcchati / kiṃ yūyam atīva
            praharṣitā iti / yāvad aparayā sa vṛttānto manoharāyai niveditaḥ / tato manoharā sañjātaduḥkhadaurmanasyā
            yena sudhanasya kumārasya jananī tenopasaṃkrāntā / pādayor nipatya karuṇadīnavilambitair
            akṣarair {ed. 1984: <span class="it">-vilambitarakṣarair</span>} etam arthaṃ nivedayāmāsa / sā kathayati / yady evaṃ svāgamitaṃ kuru / vicārayiṣyāmīti
            / manoharayā āgamayya punar api samākhyātam* / tayāpi vicāritam* / paśyati bhūtam*
            / tatas tayā sa cūḍāmaṇir vastrāṇi ca manoharāyai dattāni uktā ca / putrike prāpte
            te kāle āgantavyam eva mamopālambho na bhaviṣyatīti / tato rājā yathānirdiṣṭena krameṇa
            snānaprayato rudhirapūrṇāṃ puṣkariṇīm avatīrṇottīrṇaḥ / tato 'sya brāhmaṇair jihvayā
            pādau līḍhau / aciram ānīyatāṃ kinnarīti ca samādiṣṭaḥ / tatsamanantaram eva manoharā
            gaganatalam utplutya gāthāṃ bhāṣate /</p>
         
         
         <p>sparśasaṃgamane mahyaṃ hasitaṃ ramitaṃ ca me /
            nāgīva bandhanān muktā eṣā gacchāmi sāṃpratam* // iti /</p>
         
         
         <p>rājñā ca dṛṣṭā vāyupathena gacchantī / sa bhītaḥ purohitam āmantrayate / yad arthaṃ
            kṛto yatnaḥ sa na saṃpanno manoharā kinnarī palāyata (<span class="bold">MSV I 144</span>) iti / purohitaḥ kathayati / deva siddho 'rthaḥ apagatapāpo devaḥ sāṃpratam iti /
            {ed. 1984: <span class="it">devaḥ saṃvṛttaḥ sāṃpratam</span>}</p>
         
         
         <p>tato manoharāyāḥ khagapathena gacchantyā etad abhavat* / yad aham etām avasthāṃ prāptā
            tat tasya ṛṣer vyapadeśāt* / yadi tena nākhyātam abhaviṣyan nāhaṃ grahaṇaṃ gatābhaviṣyam*
            / tena hi yāsyāmi tāvat tasya ṛṣeḥ sakāśam iti / sā tasyāśramapadaṃ gatā / pādābhivandanaṃ
            kṛtvā tam ṛṣim uvāca / maharṣe tvadvyapadeśād ahaṃ grahaṇaṃ gatā manu<span class="it">ṣya</span>saṃsparśañ ca saṃprāptā / jīvitāntarāyaś ca me saṃvṛttaḥ / {ed. 1984: <span class="it">me nāsti saṃvṛttaḥ /</span>} tad vijñāpayāmi / yadi kadācit sudhanaḥ kumāra āgacchen māṃ samanveṣamāṇas tasyemām
            aṅgulimudrāṃ dātum arhasi / evaṃ ca vaktum* / kumāra viṣamāḥ panthāno durgamāḥ / khedam
            āpatsyase nivartasveti / yadi ca nivāryamāṇo no tiṣṭhet tasya mārgaṃ vyapadeṣṭum arhasi
            / kumāra manoharayā samākhyātam* / uttare digbhāge trayaḥ kālaparvatās tān atikramya
            apare trayas tān atikramya apare trayas tān atikramya apare trayas tān atikramya himavān
            parvatarājaḥ / tasyottareṇotkīlakaparvataḥ / tataḥ kūjako jalapathaḥ khadiraka (<span class="bold">fol. 180r1 = GBM 6.1028</span>) ekadhārako vajrakaḥ kāmarūpī utkīlakaḥ airāvatakaḥ adhunānaḥ pramokṣaṇaḥ / ete te
            parvatāḥ samatikramaṇīyāḥ / tatra khadirake parvate guhāpraveśaḥ ekadhārake ca (<span class="bold">MSV I 145</span>) utkīlake / vajrake tu pakṣirājena praveśaḥ / ebhir upāyais te parvatā atikramaṇīyāḥ
            / yantrāṇi ca bhaṃktavyāni / ajavaktro meṇḍhakaḥ puruṣo rākṣasarūpī piṅgalo <span class="it">hantavyaḥ /</span> guhāyāṃ lālāsrotasā mahatā ajagaro vegena pradhāvati / sa te vikrameṇa hantavyaḥ
            /</p>
         
         
         <p>ardhāntaragataṃ nāgaṃ yatra paśyet kirīṭakam* /{MS: <span class="it">arāntaragatāṃ nābhī yatra paśyeta tatra kirīṭaḥ</span>}
            cāpamuktena bāṇena hantavyo mama kāraṇāt* //</p>
         
         
         <p>
            yatra paśyeta dvau meṣau saṃghaṭṭantu parasparam* /<br />
            tayoḥ śṛṅgam ekaṃ bhaṃktvā mārgaṃ pratilapsyase //
            </p>
         
         
         <p>
            āyasau puruṣau dṛṣṭvā śastrapāṇī mahābhayau /<br />
            tayor ekaṃ tāḍayitvā mārgaṃ pratilapsyase //
            </p>
         
         
         <p>
            saṃkocayantīṃ prasārayantīṃ rākṣasīm āyasaṃ mukham* /<br />
            yadā paśyet tadā kīlaṃ lalāṭe tasyā nikhānayet* //
            </p>
         
         
         <p>
            śilāvartas tathā kūpo vilaṃghyas te ṣaṣṭihastakaḥ /<br />
            haripiṅgalakeśākṣo dāruṇo yakṣarākasaḥ //
            </p>
         
         <span class="note"><span class="bold">MSV I 146</span></span>
         
         <p>
            kārmukaṃ maṇḍalaṃ kṛtvā hantavyaś ca durāsadaḥ /<br />
            nadyaś ca balatastāryā nakragrāhasamākulāḥ //
            </p>
         
         
         <p>
            naṅgā pataṅgā tapanī citrā rudanī hasanī āśīviṣā vetravatī ca /<br />
            naṅgāyāṃ rākṣasīkopā pataṅgāyām amanuṣyakāḥ /<br />
            tapanyāṃ grāhabahulatvaṃ citrāyāṃ kāmarūpiṇaḥ //
            </p>
         
         
         <p>
            rudanyāṃ kinnarīceṭyo hasanyāṃ kinnarīsnuṣā /<br />
            āśīviṣāyāṃ nānāvidhāḥ sarpā vetranadyāṃ tu śālmaliḥ //
            </p>
         
         
         <p>
            naṅgāyāṃ dhairyakaraṇaṃ pataṅgāyāṃ parākramaḥ /<br />
            tapanyāṃ grāhamukhabandhaś citrāyāṃ vividhaṃ gītam //
            </p>
         
         
         <p>rudanyāṃ saumanasyena samuttāraḥ / hasanyāṃ tūṣṇīṃbhāvayogena / āśīviṣāyāṃ sarpaviṣamaṃtraprayogena
            / vetravatyāṃ tīkṣṇaśastrasaṃpātayogena samuttāraḥ / nadīḥ samatikramya paṃcayakṣaśatānāṃ
            gulmakasthānam* / tad dhairyam āsthāya vidrāvyam* / tataḥ kinnararājasya bhavanam
            iti / tato manoharā tam ṛṣim evam uktvā pādābhivandanaṃ kṛtvā prakrāntā /</p>
         
         
         <p>yāvat sudhanaḥ kumāras taṃ karvaṭakaṃ sannāmya gṛhītaprābhṛto hastināpuram anuprāptaḥ
            / śrutvā rājā parāṃ prītim upagataḥ / tataḥ kumāro mārgaśramaṃ prativinodya pituḥ
            sakāśaṃ gataḥ / praṇāmaṃ kṛtvā purastān niṣaṇṇaḥ / rājñā parayā saṃbhāṣaṇayā saṃbhāṣitaḥ
            / uktaś ca / kumāra śivena (<span class="bold">MSV I 147</span>) tvam āgataḥ / deva tava prasādāt karvaṭakaḥ saṃnāmitaḥ / nīpakā gṛhītāḥ / citrakaḥ
            sthāpitaḥ / ime tu karapratyayāḥ / paṇyāgāraś ca sthāpita iti / rājā kathayati / putra
            śobhanaṃ pratigṛhītam* / tataḥ pituḥ praṇāmaṃ kṛtvā saṃprasthitaḥ / rājā kathayati
            / kumāra tiṣṭha prābhṛtaṃ sahitāv eva bhokṣyāmaḥ / deva gacchāmi ciradṛṣṭā me manoharā
            / alaṃ kumāra adya gamanena / tiṣṭha śvo gamiṣyasīti / so 'nurudhyamāna <span class="it">evam āha / tāta adyaiva mayāvaśyaṃ gantavyam* / rājā tūṣṇīm avasthitaḥ / tataḥ</span> (<span class="bold">fol. 180v1 = GBM 6.1029</span>) kumāraḥ svagṛhaṃ gataḥ / paśyati śrīvivarjitam antaḥpuradvāram* / sa cintāparaḥ
            praviṣṭo manoharāṃ na paśyati / itaś cāmutaś ca saṃbhrāntaḥ śūnyahṛdayaḥ śabdaṃ kartum
            ārabdhaḥ <span class="it">manoharā</span> manohareti / yāvad antaḥpuraṃ sannipatitam* / bhoḥ striyaḥ kṣepaṃ kartum ārabdhaḥ
            / viddho 'sau hṛdayaśalyena sutarāṃ praṣṭum ārabdhaḥ / tābhir yathābhūtaṃ samākhyātam*
            / sa śokena saṃmuhyate / tā striyaḥ kathayanti / deva antaḥpure tatprativiśiṣṭatarāḥ
            striyaḥ santi / kimarthaṃ śokaḥ kriyate / sa pitur nairguṇyam upaśrutya kṛtaghnatāṃ
            ca mātuḥ sakāśam upasaṃkrāntaḥ / pādayor nipatya kathayati / amba</p>
         
         
         <p>
            manoharāṃ na paśyāmi manorathaguṇair yutām* /<br />
            sādhurūpasamāyuktā kva gatā me manoharā //
            </p>
         
         
         <p>
            manasā saṃpradhāvāmi mano me saṃpramuhyati /<br />
            hṛdayaṃ dahyate caiva rahitasya tayā bhṛśam* //
            </p>
         
         <span class="note"><span class="bold">MSV I 148</span></span>
         
         <p>mano 'bhirāmā ca manoharā ca sā mano 'nukūlā ca manoratiś ca me /
            santaptadeho 'smi manoharāṃ vinā kuto mamedaṃ vyasanaṃ samāgatam // iti /</p>
         
         
         <p>sā kathayati / putra kṛcchrasaṃkaṭasaṃbādhaprāptā manoharā iti mayā pramuktā / amba
            yathākatham* / tayā yathāvṛttaṃ sarvaṃ vistareṇa samākhyātam* / sa pitur nairguṇyam
            akṛtajñatāṃ coktā kathayati / amba kutra gatā katareṇa patheneti / sā kathayati /
            putra</p>
         
         
         <p>eṣaḥ asau pathā śaila ṛṣisaṃghaniṣevitaḥ /
            uṣito dharmarājena yatra yātā manoharā // iti /</p>
         
         
         <p>sa manoharāviyogaduḥkhārtaḥ kṛcchraṃ vilalāpa karuṇaṃ paridevamānaḥ /</p>
         
         
         <p>manoharāṃ na paśyāmi manorathaguṇair yutām* / pūrvavad yāvat* /
            kuto mamedaṃ vyasanaṃ samāgatam // iti /</p>
         
         
         <p>tato mātrābhihitaḥ / putra santy asminn antaḥpure tatprativiśiṣṭatarāḥ striyaḥ / kimarthaṃ
            śokaḥ kriyate iti / kumāraḥ kathayati / amba kuto me ratiḥ prāpyatām iti / sa tayā
            samāśvāsyamāno 'pi śokasantaptas tasyāḥ pravṛttiṃ samanveṣamāṇa itaś cāmutaś ca paribhramitum
            ārabdhaḥ / tasya buddhir utpannā / yata eva labdhā tam eva tāvat pṛcchāmīti / sa phalakasya
            lubdhakasya sakāśaṃ gataḥ / pṛcchati / manoharā kutas tvayā labdhā iti / amuṣmin parvatapārśve
            ṛṣiḥ prativasati / tasyāśramapade brahmasabhā nāma puṣkariṇī / tasyāṃ snātum avatīrṇā
            / ṛṣivyapadeśena (<span class="bold">MSV I 149</span>) labdhā iti / sa saṃlakṣyati / ṛṣir idānīm abhigantavyaḥ / tasmāt pravṛttir bhaviṣyatīti
            / eṣa ca vṛttānto rājñā śrutaḥ / manoharāviyogāt kumāro 'tīva viklava iti / tato rājñābhihitaḥ
            / kumāra kim asi viklavaḥ / idānīṃ tatprativiśiṣṭam antaḥpuraṃ vyavasthāpayāmīti /
            sa kathayati / tāta na śakyaṃ mayā tām anānīyāntaḥpurasthena bhavitum* / sa rājñā
            bahv apy ucyamāno</p>
         
         
         <p><span class="bold">[folios 181-198 are missing; the remaining portion has been taken from Divy 453-461]</span></p>
         
         
         <p><span class="it">na nivartate / tato rājñā nagaraprākāraśṛṅgāṭakeṣv ārakṣakāḥ puruṣāḥ sthāpitā yathā
               kumāro na niṣkāsatīti / kumāraḥ kṛtsnāṃ rātriṃ jāgartukāmaḥ / uktaṃ ca / paṃceme rātryām
               alpaṃ svapanti bahu jāgrati / katame paṃca / puruṣāḥ striyam apekṣamāṇāḥ / pratibaddhacittaḥ
               strīpuruṣaḥ / utkruśaprāṇī / caurasenāpatiḥ / bhikṣuś cālabdhavīrya iti / atha kumārasyaitad
               abhavat* / yadi dvāreṇa yāsyāmi rājā dvārapālakān rakṣakāṃś ca daṇḍenotsādayiṣyati
               yanv aham arakṣitena pathā gaccheyam iti / sa rātryāṃ vyutthāya nīlotpalamālābaddhaśirā
               yena rakṣiṇaḥ puruṣā na santi tena tāṃ mālāṃ dhvaje baddhvāvatīrṇaḥ / candraś ca coditaḥ
               /</span></p>
         
         
         <p><span class="it">tato 'sau candram avekṣya manoharāvirahita evaṃ vilalāpa /
               bhoḥ pūrṇacandra rajanīkara tārarāja tvaṃ rohiṇīnayanakānta susārthavāha /
               </span>(<span class="bold">Divy 454</span>)
            <span class="it">kaccit priyā mama manoharaṇaikadakṣā dṛṣṭā tvayā bhuvi manoharanāmadheyā // iti /</span></p>
         
         
         <p>(<span class="bold">MSV I 150</span>)</p>
         
         <p><span class="it">anubhūtapūrvaratim anusmaran jagāma / dadarśa mṛgīm* / tām apy uvācā /</span></p>
         
         
         <p>
            <span class="it">he tvaṃ kuraṅgi tṛṇavāripalāśabhakṣe svasty astu te cara sukhaṃ na mṛgārir asmi /</span><br />
            <span class="it">dīrghekṣaṇā mṛgavadhūkamanīyarūpā dṛṣṭā tvayā mama manoharanāmadheyā //</span>
            </p>
         
         
         <p><span class="it">sa tām atikramyānyatamaṃ pradeśaṃ gato dadarśa vanaṃ nānāpuṣpaphalopaśobhitaṃ bhramarair
               upabhujyamānasāram* / tato 'nyatamaṃ bhramaram uvāca /</span></p>
         
         
         <p>
            <span class="it">nīlāñjanācalasuvarṇa madhudvirepha vaṃśāntarāmburuhamadhyakṛtādhivāsa /</span><br />
            <span class="it">varṇādhimātrasadṛśāyatakeśahastā dṛṣṭā tvayā mama manoharanāmadheyā //</span>
            </p>
         
         
         <p><span class="it">tasmād api pradeśād atikrāntaḥ paśyaty āśīviṣam* / dṛṣṭvā cāha //</span></p>
         
         
         <p>
            <span class="it">bhoḥ kṛṣṇasarpa tanupallavalolajihvā vaktrāntarotpatitadhūmakalāpavaktra /</span><br />
            <span class="it">rāgāgninā tava samo na viṣāgnir ugro drṣṭā tvayā mama manoharanāmadheyā //</span>
            </p>
         
         
         <p><span class="it">tam api pradeśaṃ samatikrānto dadarśāparaṃ kokilābhināditam* / drṣṭvā ca punas taṃ
               kokilam uvāca /</span></p>
         
         
         <p><span class="it">bhoḥ kokilottama vanāntaravṛkṣavāsin nārīmanohara patat trigaṇasya rājan /
               </span>(<span class="bold">MSV I 151</span>)<span class="it">
               nīlotpalāmalasamāyatacārūnetrā dṛṣṭā tvayā mama manoharanāmadheyā //</span></p>
         
         
         <p><span class="it">tam api pradeśaṃ samatikrānto dadarśāśokavṛkṣaṃ sarvapariphullam* /</span></p>
         
         
         <p>
            <span class="it">maṅgalyanāmāntaranāmayuktaḥ sarvadrumāṇām adhirājatulyaḥ /</span><br />
            <span class="it">manoharāśokavimūrcchitaṃ mām* eṣo 'ñjalis te kuru vītaśokam* //</span>
            </p>
         
         
         <p>(<span class="bold">Divy 455</span>)</p>
         
         <p><span class="it">sa evaṃ viklavo 'nupūrveṇa tasya ṛṣer āśramapadam anuprāptaḥ / sa tam ṛṣiṃ savinayaṃ
               praṇipatyovāca /
               
               <p>
                  cīrājināmbaradhara kṣamayā viśiṣṭa mūlāṅkurāmalakavilvakapitthabhaktaḥ /<br />
                  vande ṛṣe nataśirā vada me laghu tvaṃ dṛṣṭā tvayā mama manoharanāmadheyā //
                  </p>
               </span>
            </p>
         
         
         <p><span class="it">tataḥ sa ṛṣiḥ sudhanaṃ kumāraṃ svāgatavacanāsanadānakriyādipuraḥsaraḥ pratisaṃmodyovāca
               /</span></p>
         
         
         <p>
            <span class="it">dṛṣṭā sā paripūrṇacandravadanā nīlotpalābhāsvarā</span><br />
            <span class="it">rūpeṇa priyadarśanā suvadanā nīlāñcitabhrūlatā /</span><br />
            <span class="it">tvaṃ svastho bhuvi bhujyatāṃ hi vividhaṃ mūlaṃ phalaṃ ca prabho</span><br />
            <span class="it">paścāt svasti gamiṣyasīti manasā nātrāsti me saṃśayaḥ //</span>
            </p>
         
         
         <p><span class="it">idaṃ hy avocad vacanaṃ ca subhrūḥ kumāra tṛṣṇā tvayi bādhate me /
               </span>(<span class="bold">MSV I 152</span>)<span class="it">
               mahac ca duḥkhaṃ vasatāṃ vaneṣu yātāṃ ca māṃ {</span>Divy: <span class="it">ramāṃ} drakṣyasi niścayena // iti /</span></p>
         
         
         <p><span class="it">iyaṃ ca tayāṃgulimudrikā dattā / kathayati ca / kumāra viṣamāḥ panthāno durgamāḥ khedam
               āpatsyase nivartasveti / yadi ca nivāryamāṇo na tiṣṭhet tasya mārgam upadeṣṭum arhasi
               / kumāra idaṃ ca tayā samākhyātam* / uttare digbhāge trayaḥ kālaparvatās tān atikramyāpare
               trayas tān apy atikramya himavān parvatarājaḥ / tatpraveśena tvayā imāni bhaiṣajyāni
               samudānetavyāni / tadyathā sudhā {</span>Divy: <span class="it">sūdayā} nāmauṣadhis tayā ghṛtaṃ paktvā pātavyaṃ tena ca te na tṛṣā na bubhukṣā smṛtibalaṃ
               ca vardhayati / vānaraḥ samudānetavyo mantram adhyetavyaṃ saśaraṃ dhanur grahītavyaṃ
               maṇayo 'vabhāsātmakāḥ agado viṣaghātako 'yaskīlās trayo vīṇā ca / himavataḥ parvatarājasyottareṇotkīlakaḥ
               parvataḥ / tataḥ kūjako {</span>Divy: <span class="it">kūlako} jalapathaḥ khadirakaḥ ekadhārako vajrakaḥ kāmarūpī utkīlaka airāvatako 'dhunānaḥ
               {</span>Divy:<span class="it"> 'dhovāṇaḥ}</span> <span class="it">pramokṣaṇa {</span>Divy:<span class="it"> -ka} ete parvatāḥ / sarve te samatikramaṇīyāḥ / </span>(<span class="bold">Divy 456</span>)<span class="it"> tatra khadirake parvate guhāpraveśa ekadhārake ca utkīlake / vajrake tu pakṣirājena
               praveśaḥ / ebhir upāyais te sarve parvatāḥ samatikramaṇīyāḥ / yantrāṇi ca bhaṃktavyāni
               / ajavaktro meṇḍhakaḥ puruṣo rākṣasarūpī piṅgalo hantavyaḥ / guhāyāṃ lālāsrotasā mahatājagaro
               vegena pradhāvati / sa te vikrameṇa hantavyaḥ /</span></p>
         
         
         <p>(<span class="bold">MSV I 153</span>)</p>
         
         <p><span class="it">ardhāntaragataṃ nāgaṃ yatra paśyet kirīṭakam* /{</span>Divy: <span class="it">kiṭibhakaś ca}
               cāpamuktena bāṇena hantavyo mama kāraṇāt* //</span></p>
         
         
         <p>
            <span class="it">yatra paśyeta dvau meṣau saṃghaṭṭantau parasparam* /</span><br />
            <span class="it">tayoḥ śṛṅgam ekaṃ bhaṃktvā mārgaṃ pratilapsyase //</span>
            </p>
         
         
         <p>
            <span class="it">āyasau puruṣau dṛṣṭvā śastrapāṇī mahābhayau /</span><br />
            <span class="it">tayor ekaṃ tāḍayitvā mārgaṃ pratilapsyase //</span>
            </p>
         
         
         <p>
            <span class="it">saṅkocayantīṃ prasārayantīṃ rākṣasīm āyasaṃ mukham* /</span><br />
            <span class="it">yadā paśyet tadā kīlaṃ lalāṭe tasyā nikhānayet* //</span>
            </p>
         
         
         <p>
            <span class="it">śilāvartas tathā kūpo vilaṃghyas te ṣaṣṭihastakaḥ /</span><br />
            <span class="it">haripiṅgalakeśākṣo dāruṇo yakṣarākṣasaḥ //</span>
            </p>
         
         
         <p>
            <span class="it">kārmukaṃ maṇḍalaṃ kṛtvā hantavyaś ca durāsadaḥ /</span><br />
            <span class="it">nadyaś ca balatas tāryā nakragrāhasamākulāḥ //</span>
            </p>
         
         
         <p><span class="it">naṅgā pataṅgā tapanī citrā rudanī hasanī āśīviṣā vetravatī ca /</span></p>
         
         
         <p>
            <span class="it">nāngāyāṃ rākṣasīkopaḥ pataṅgāyām amanuṣyakāḥ /</span><br />
            <span class="it">tapanyāṃ grāhabahulatvaṃ citrāyāṃ kāmarūpiṇaḥ //</span>
            </p>
         
         
         <p>
            <span class="it">rudanyāṃ kinnarīceṭyo hasanyāṃ kinnarīsnuṣā /</span><br />
            <span class="it">āśīviṣāyāṃ nānāvidhāḥ sarpā vetranadyāṃ tu śālmaliḥ /</span><br />
            <span class="it">naṅgāyāṃ dhairyakaraṇaṃ pataṅgāyāṃ parākramaḥ /</span><br />
            <span class="it">tapanyāṃ grāhamukhabandhaś citrāyāṃ vividhaṃ gītam* //</span>
            </p>
         
         
         <p>(<span class="bold">MSV I 154</span>)</p>
         
         <p><span class="it">rudanyāṃ saumanasyena samuttāraḥ / hasanyāṃ tūṣṇīṃbhāvena / āśīviṣāyāṃ sarpaviṣamantraprayogena
               samuttāro vetranadyāṃ </span>(<span class="bold">Divy 457</span>)<span class="it"> tīkṣṇaśastrasaṃpātayogena samuttāraḥ / nadīm atikramya pañcayakṣaśatānāṃ gulmakasthānam*
               / tad dhairyam āsthāya vidrāvyam* / tato drumasya kinnararājasya bhavanam iti /</span></p>
         
         
         <p><span class="it">tataḥ sudhanaḥ kumāro yathopadiṣṭān oṣadhamantrāgadaprayogān samudānīya tasya ṛṣeḥ
               pādābhivandanaṃ kṛtvā prakrāntaḥ / tatas tena yathopadiṣṭāḥ sarve samudānītāḥ sthāpayitvā
               vānaram* / tatas tān ādāya punar api tasya ṛṣeḥ sakāśam upasaṃkrāntaḥ / uktaś ca /
               alaṃ kumāra kim anena vyavasāyena kiṃ manoharayā / tvam ekākī asahāyaḥ śārīrasaṃśayam
               avāpsyasīti / kumāraḥ prāha / maharṣe 'vaśyam evāhaṃ prayāsyāmīti / kutaḥ</span></p>
         
         
         <p>
            <span class="it">candrasya khe vicarataḥ kva sahāyabhāvaḥ daṃṣṭrābalena balinaś ca mṛgādhipasya /</span><br />
            <span class="it">agneś ca dāvadahena kva sahāyabhāvaḥ asmadvidhasya ca sahāyabalena kiṃ syāt* //</span>
            </p>
         
         
         <p><span class="it">kiṃ bho mahārṇavajalaṃ na vigāhitavyaṃ kiṃ sarpaduṣṭa iti naiva cikitsanīyaḥ /
               vīryaṃ bhajeta sumahadūrjitasatvadṛṣṭaṃ yatne kṛto yadi na sidhyati ko 'tra doṣaḥ
               // iti /</span></p>
         
         
         <p><span class="it">tataḥ sudhanaḥ kumāro manoharopadiṣṭena vidhinā saṃprasthito 'nupūrveṇa parvatanadīguhāprapātādīni
               bhaiṣajyamantrāgadaprayogena vinirjitya </span>(<span class="bold">MSV I 155</span>)<span class="it"> drumasya kinnararājasya bhavanasamīpaṃ gataḥ / kumāro 'pasyat</span></p>
         
         
         <p>
            <span class="it">tan nagaram adūraṃ śrīmadudyānopaśobhitam* /</span><br />
            <span class="it">nānāpuṣpaphalopetaṃ nānāvihagasevitam* //</span>
            </p>
         
         
         <p>
            <span class="it">taḍāgadīrghikāvāpīkinnaraiḥ samupāvṛtam* /</span><br />
            <span class="it">kinnarīs tatra cāpaśyat pānīyārtham upāgatāḥ //</span>
            </p>
         
         
         <p><span class="it">tatas tāḥ sudhanakumāreṇābhihitāḥ / kim anena bahunā pānīyena kriyata iti / tāḥ kathayati
               / asti drumasya kinnararājasya duhitā manoharā nāma / sā manuṣyahastagatā babhūva
               / tasyāḥ sa manuṣyagandho naśyati / sudhanaḥ kumāraḥ pṛcchati / kim ete ghaṭāḥ samastāḥ
               sarve tasyā upari nipātyante āhosvid ānupūrveṇeti / tāḥ kathayanti / ānupūrvyā / sa
               saṃlakṣayati / śobhano 'yam</span> (<span class="bold">Divy 458</span>) <span class="it">upāya imām aṃgulimudrām ekasmin ghaṭe prakṣipāmīti / tenaikasyāḥ kinnaryā ghaṭe 'nālakṣitaṃ
               prakṣiptā / sā ca kinnarī abhihitā / anena tvayā ghaṭena manoharā tatprathamataraṃ
               snāpayitavyā / sā saṃlakṣayati / nūnam atra kāryeṇa bhavitavyam* / tatas tayāsau ghaṭaḥ
               prathamataraṃ manoharāyā mūrdhni nipātito yāvad aṃgulimudrā utsaṅge nipatitā / sā
               manoharayā pratyabhijñātā / tataḥ kinnarīṃ pṛcchati / mā tatra kaścin manuṣyo 'bhyāgataḥ
               / sāha / abhyāgataḥ / gacchainaṃ pracchannaṃ praveśaya / tayā praveśitaḥ sugupte pradeśe
               sthāpitaḥ /</span></p>
         
         
         <p><span class="it">tato manoharā pituḥ pādayor nipatya kathayati / tāta yady asau sudhanaḥ kumāra āgacched
               yenāhaṃ hṛtā tasya tvaṃ kiṃ kuryāḥ / sa kathayati / tam ahaṃ khaṇḍaśataṃ kṛtvā catasṛṣu
               dikṣu kṣipeyaṃ manuṣyaḥ </span>(<span class="bold">MSV I 156</span>) <span class="it">asau kiṃ teneti / manoharā kathayati / tāta manuṣyabhūtasya kuta ihāgamanam* / aham
               eva bravīmīti / tato drumasya kinnararājasya paryavasthāno vigataḥ / tato vigataparyavasthānaḥ
               kathayati / yady asau kumāra āgacchet tasya hi tvāṃ sarvālaṅkāravibhūṣitāṃ prabhūtacittopakaraṇaiḥ
               kinnarīsahasraparivṛtāṃ bhāryāratnaṃ dadyām iti / tato manoharayā hṛṣṭatuṣṭapramuditayā
               sudhanaḥ kumāro divyālaṅkāravibhūṣito drumasya kinnararājasyopadarśitaḥ / tato drumaḥ
               kinnararājaḥ sudhanaṃ kumāraṃ dadarśābhirūpaṃ darśanīyaṃ prāsādikaṃ paramayā śubhavarṇapuṣkalatayā
               samanvāgatam* / dṛṣṭvā ca punaḥ paraṃ vismayam upagataḥ / tatas tasya vijñāsāṃ kartukāmena
               sauvarṇāstambhā ucchritāḥ sapta tālāḥ sapta bheryaḥ sapta śūkarāḥ / āha ca /</span></p>
         
         
         <p>
            <span class="it">Cf. KAvk 64.313-316</span><br />
            <span class="it">tvayā kāntyā jitās tāvad ete kinnaradārakāḥ /</span><br />
            <span class="it">saṃdarśitaprabhāvas tu divyasaṃbandham arhasi //</span>
            </p>
         
         
         <p>
            <span class="it">atyāyataṃ śaravaṇaṃ kṛtvoddhṛtya śaraṃ kṣaṇāt* /</span><br />
            <span class="it">vyuptam anyūnam uccitya punar dehi tilāḍhakam* /</span><br />
            <span class="it">saṃdarśaya dhanurvede dṛḍhalakṣyādikauśalam* /</span><br />
            <span class="it">tataḥ kīrtipatākeyaṃ tavāyattā manoharā //</span>
            </p>
         
         
         <p>(<span class="bold">Divy 459</span>)</p>
         
         <p><span class="it">sudhanaḥ kumāro bodhisatvaḥ / kuśalāś ca bhavanti bodhisatvās teṣu teṣu śilpasthānakarmasthāneṣu
               devatāś caiṣām autsukyam āpatsyante avighnabhāvāya / tato bodhisatvo nṛtyagītavīṇāpaṇavasughoṣakavallarīmṛdaṅgādinānāvidhena
               </span>(<span class="bold">MSV I 157</span>)<span class="it"> daivatyopasaṃhatena vāditraviśeṣeṇa samantād āpūryamāṇo 'nekaiḥ kinnarasahasraiḥ
               parivṛtāḥ /</span></p>
         
         
         <p>
            <span class="it">Cf. KAvk 64.320-321</span><br />
            <span class="it">śatakratusamādiṣṭair yakṣaiḥ śūkararūpibhiḥ /</span><br />
            <span class="it">utpāṭite śaravaṇe same vyuptaṃ tilāḍhakam* //</span>
            </p>
         
         
         <p>
            <span class="it">ekīkṛtaṃ samuccitya śakrasṛṣṭaiḥ pipīlakaiḥ /</span><br />
            <span class="it">kumāraḥ kinnarendrāya vismitāya nyavedayat* //</span>
            </p>
         
         
         <p><span class="it">nīlotpaladalābhenāsinā gṛhītena paśyato drumasya kinnararājasya sauvarṇastambhasamīpaṃ
               gatvā tān stambhān kadalīcchedena khaṇḍakhaṇḍaṃ chettum ārabdhaḥ / tatas tān tilaśo
               'vakīrya sapta tālān sapta bherīḥ sapta ca śūkarān bāṇena vidhya sumeruvad akampyo
               'vasthitaḥ / tato gaganatalasthābhir devatābhiś ca kinnaraśatasahasrair hāhākārakilikilāprakṣveḍoccair
               nādo mukto yaṃ dṛṣṭvā ca kinnararājaḥ paraṃ vismayam upagataḥ / tataḥ kinnarīsahasrasya
               manoharāsamānarūpasya madhye manoharāṃ sthāpayitvā sudhanaḥ kumāro 'bhihitaḥ / ehi
               kumāra pratyabhijānāsi manoharām iti / tataḥ sudhanaḥ kumāras tāṃ pratyabhijñāya gāthābhigītenoktavān*
               /</span></p>
         
         
         <p>
            <span class="it">yathā drumasya duhitā mameha tvaṃ manoharā /</span><br />
            <span class="it">śīghram etena satyena padaṃ vraja manohare //</span>
            </p>
         
         
         <p><span class="it">tataḥ sā drutapadam abhikrāntā / kinnarāḥ kathayanti / devāyaṃ sudhanaḥ kumāro balavīryaparākramasamanvito
               manoharāyāḥ pratirūpaḥ / kimarthaṃ vipralabhya / dīyatām asya manohareti / tato drumaḥ
               kinnararājaḥ kinnaragaṇena saṃvarṇitaḥ sudhanaṃ kinnarābhimatena mahatā </span>(<span class="bold">MSV I 158</span>)<span class="it"> satkāreṇa puraskṛtya manoharāṃ divyālaṅkāravibhūṣitāṃ vāmena pāṇinā gṛhītvā dakṣiṇena
               sauvarṇabhṛṅgāraṃ </span>(<span class="bold">Divy 460</span>)<span class="it"> sudhanaḥ kumāro 'bhihitaḥ / kumāra eṣā te manoharā kinnarīparivṛtā bhāryārthāya dattā
               / aparicitā mānuṣāḥ / yathaināṃ na parityakṣyasīti / paraṃ tāteti sudhanaḥ kumāro
               drumasya kinnararājasya pratiśrutya kinnarabhavanastho manoharayā sārdhaṃ niṣpuruṣeṇa
               tūryeṇa kṛīḍate ramate paricārayati /</span></p>
         
         
         <p><span class="it">so 'pareṇa samayena svadeśam anusmṛtya mātāpitṛviyogajena duḥkhenātyāhato manoharāyā
               nivedayati / mātāpitṛviyogajaṃ me duḥkhaṃ bādhata iti / tato manoharayā eṣa vṛttānto
               vistareṇa pitur niveditaḥ / sa kathayati / gaccha kumāreṇa sārdham apakrāntayā te
               bhavitavyaṃ vipralambhakā manuṣyāḥ / tato drumeṇa kinnararājena prabhūtaṃ maṇimuktāsuvarṇādīn
               datvānupreṣitaḥ / sa manoharayā sārdham uparivihāyasā kinnarakhagapathena saṃprasthito
               'nupūrveṇa hastināpuranagaram anuprāptaḥ / tato hastināpuraṃ nagaraṃ nānāmanohareṇa
               surabhiṇā gandhaviśeṣeṇa sarvadig āmoditam* / śrutvā dhanena rājñānandabheryaś ca
               tāḍitāḥ / sarvaṃ ca tan nagaram apagatapāṣāṇaśarkarakaṭhallaṃ kāritaṃ candanavārisiktam
               āmuktapaṭṭadāmakalāpasamucchritadhvajapatākaṃ surabhidhūpaghaṭikopanibaddhaṃ nānāpuṣpāvakīrṇaramaṇīyam*
               / tataḥ kumāro 'nekanaravarasahasraparivṛto manoharayā sārdhaṃ hastināpuraṃ </span>(<span class="bold">MSV I 159</span>)<span class="it"> nagaraṃ praviṣṭaḥ / tato mārgaśramaṃ prativinodya vividhāni ratnāny ādāya pituḥ sakāśam
               upasaṃkrāntaḥ / pitrā kaṇṭhe pariṣvaktaḥ pārśve rājāsane niṣaṇṇaḥ / kinnaranagaragamanāgamanaṃ
               ca vistareṇa samākhyātam* /</span></p>
         
         
         <p><span class="it">tato dhanena rājñātibalavīryaparākrama iti viditvā rājyābhiṣekeṇābhiṣiktaḥ / sudhanaḥ
               kumāraḥ saṃlakṣayati / yan mama manoharayā sārdhaṃ samāgamaḥ saṃvṛtto rājyābhiṣekaś
               cānuprāptas tat pūrvakṛtahetuviśeṣād yanv aham idānīṃ dānāni dadyāṃ puṇyāni kuryām
               iti / tena hastināpure nagare dvādaśavarṣāṇi nirargalo yajña iṣṭaḥ /</span></p>
         
         
         <p><span class="it">syāt kalu te mahārājānyaḥ sa tena kālena tena samayena sudhanaḥ kumāro veti / na khalv
               evaṃ draṣṭavyam* / api tv aham eva tena </span>(<span class="bold">Divy 461</span>)<span class="it"> kālena tena samayena bodhisatvacaryāyāṃ vartamānaḥ sudhano nāma rājā babhūva / yan
               mayā manoharānimittaṃ balavīryaparākramo darśito dvādaśavarṣāṇi nirargalo yajña iṣṭo
               na tena mayānuttarā samyaksaṃbodhir adhigatā kin tu tad dānaṃ tac ca vīryam anuttarāyāḥ
               samyaksaṃbodher hetumātrakaṃ pratyayamātrakaṃ saṃbhāramātrakam* /</span></p>
         
         
         <p><span class="bold">[folios 181-198 are missing]</span></p>
         
         
         <p>(<span class="bold">fol. 199r1</span>; <span class="bold">MSV,Wi 69; MSV I 161</span>) darśanīyā prāsādikā / caṃcā māṇavikā / tāṃ protsāhayāmaḥ sā tair dūtair āhūyoktā
            / yat khalu bhagi<span class="it">n</span>i <span class="it">pūrvaṃ no lābhasatkāra evam evāsīt* idānīṃ lokāḥ śramaṇasya gautamasya sakāśaṃ gacchanti
               / tasya satkāraṃ kurvanti / a</span>smākaṃ lābhasatkāraḥ sarveṇa sarvaṃ samucchinnaḥ sā tvam adhyupekṣase | caṃcā māṇavikā
            kathayati <span class="it">/ āryakā mayā kiṃ karaṇīyam* bhagini tava jñātīnāṃ kṛte śramaṇena gautamena saha abrahmacaryaṃ
               caritavyam* / apavādaś ca tasya dātavyaḥ / etena naḥ pūrvavat*</span> lābhasatkāro bhaved ity evam ukte caṃcā māṇavikā parivrājikā saṃbahulānām anyatīrthikaparivrājakānām
            <span class="it">evam āha / āryakāḥ śramaṇasya gautamasyāpavādam ahaṃ na utsahe / bhagini yāvat tvaṃ
               śramaṇasya gautamasyāpavādaṃ notsahase tāvad vayaṃ tvayā saha nāla</span>piṣyāmo na saṃlapiṣyāmo nālokayiṣyāmo na vyavalokayiṣyāmo na ca te sarvāvāseṣu prajña<span class="it">payiṣyasi āsanāni / athānuśocantī tvaṃ narakagatim avāpsyasi / alpaprajñāḥ striyaḥ
               / sā bhītā</span> kathayaty eṣāham āryakā yan mayā karaṇīyam ehi tvaṃ bhagini jetavanam abhīkṣṇaṃ gaccha
            kaṃcit kālaṃ gatvā śramaṇasya gau<span class="it">tamasya apavādaṃ dāpaya / sā pratyaham utthāya jetavanaṃ gatā / yāvat sā bhājanam
               ekaṃ baddhvā yena bhaga</span>vāṃs tenopasaṃkrāntā / tena khalu samayena bhagavān anekaśatānāṃ purastān niṣaṇṇo
            dharmaṃ deśayati | adrakṣīḍ bhagav<span class="it">ān dūrataś caṃcā māṇavikām* / dṛṣṭvā tasyaitad abhavat* / adya mama karmāṇi kṛtāny
               upacitā</span>ni (<span class="bold">MSV I 162</span>) labdhasaṃbhārāṇī pariṇatapratyayāny oghavat pratyupasthitāny avaśyabhāvīni ko 'nyaḥ
            pratyanubhaviṣyatīti / tataś caṃcā māṇavikā parivrā<span class="it">jikā bhagavataḥ purataḥ sthitvāha /</span></p>
         
         
         <p><span class="it">aham āpannasatvāsmi tvayā kāmopasevanāt* /
               ratir labdhā yaśo ghuṣṭaṃ</span> dharmaṃ vadasi sāmpratam iti /</p>
         
         
         <p>bhagavān āha // abhūtavādī na<span class="it">ra</span>kān upaiti / caṃcā māṇavikā prāha / yaś cāpi kṛtvā na karomīti cāha // bhagavā<span class="it">n āha /</span></p>
         
         
         <p><span class="it">hīno hi dharmair ubhayatra loke
               tulyām avasthāṃ samupaiti martyaḥ //</span></p>
         
         
         <p><span class="it">atha śakro devendraḥ aho</span> vateyaṃ caṃcā māṇavikā bhagavantaṃ viheṭhayiṣyati | bhikṣusaṃghaṃ ceti viditvā tad
            bhājanam ṛddhyā pṛthivyāṃ nipātitavān* // tataś caṃcā mā<span class="it">ṇavikā lajjitā dūram apasṛtā / atha sthavirasthavirā bhikṣavo bhagavantam evam āhuḥ
               /</span> kṛtā (<span class="bold">MSV,Wi 70</span>) bhadanta rājñaḥ prasenajitasya dharmādhikārikī kathā vyākṛtaṃ taṃ ca yatrānuttarāyāṃ
            samyaksaṃbodhau tatprathamataraṃ cittam utpāditaṃ yāv<span class="it">at samyaksaṃbuddhānāṃ lābhasatkārakathā / vayam anavatapte mahāsarasi bhagavataḥ purastāt
               svaka</span>svakānāṃ (<span class="bold">fol. 199v1</span>) karmaṇāṃ (<span class="bold">MSV I 163</span>) plot<span class="it">i</span>ṃ vyākuryāma ity adhivāsayati bhagavāṃ sthavirasthavirāṇāṃ bhikṣūṇāṃ tūṣṇīṃbhāvena
            /</p>
         
         
         <p>dharmatā khalu buddhānāṃ bhagavatāṃ jī<span class="it">vatā</span>ṃ <span class="it">tiṣṭhatāṃ dhriyamāṇānāṃ yāpayatāṃ yaduta daśāvaśyakaraṇīyāni bhavanti / na tāvad buddhā
               bhaga</span>vantaḥ parinirvānti yāvad buddho na vyākṛto bhavati | satvenāvaivartyam anuttarāyāṃ
            samyaksaṃbodhau cittam utpāditaṃ bhavati sarvabuddhavineyā vinī<span class="it">tā bhavanti / tribhāga āyuṣaḥ utsṛṣṭo bhavati / sīmābandhaḥ kṛto bhavati / śrāvakayugam
               agratāyām utsṛ</span>ṣṭo bhavati / śrāvastyāṃ mahāprātihāryaṃ vidarśitaṃ bhavati / sāṃkāśye nagare devāvatāraṇaṃ
            vidarśitaṃ bhavati / mātāpitarau satyeṣu prati<span class="it">ṣṭhāpitau bhavataḥ / anavatapte mahāsarasi śrāvakasaṃghena sārdhaṃ pūrvikā karmaplotideśanā
               vyākṛtā bhavati /</span></p>
         
         
         <p><span class="it">atha buddho</span> bhagavāṃ śrāvakasaṃghena sārdhaṃ anavatapte mahāsarasi pūrvikāṃ karmaplotiṃ vyākartukāmo
            bhikṣūn āmantrayate sma | āgam<span class="it">ayata bhikṣavo yenānavataptaṃ mahāsaras tena svakasvakānāṃ pūrvikāṃ karmaplotiṃ vyākuryāma
               / bhikṣavaḥ evaṃ bhadanta iti</span> bhagavataḥ pratyaśrauṣuḥ atha bhagavān ekonaiḥ pañcabhir arhacchataiḥ sārdhaṃ śrāvastyām
            antarhitaḥ anavatapte mahāsarasi <span class="it">caṇḍayakṣarākṣasaniṣevite nānāpuṣpavṛkṣopaśobhite prādurbhūtaḥ /</span></p>
         
         
         <p><span class="it">yaṃ vyāḍayakṣācaritaṃ manoramaṃ vicitrapuṣpais tarubhiḥ suśobhitam /
               ito yato jalavahasāgaraṃga</span>mā nadyaś catasraḥ prasṛtāś caturdiśaṃ //</p>
         
         <span class="note"><span class="bold">MSV I 164; MSV,Wi 71</span></span>
         
         <p>gaṅgā ca sindhuś ca tathaiva vakṣuḥ sītā ca yan na prataranti mānuṣāḥ
            nānyatra ye ri<span class="it">ddhibalasya lābhī hanteha gacchāmi saro mahodadhim* //</span></p>
         
         
         <p><span class="it">dharmatā khalu ya</span>smin samaye buddhā bhagavanto laukikaṃ cittam utpādayanti tasmin samaye kuntapipīlakādayo
            'pi prāṇino <span class="it">bhagavataś cetasā cittam ājānanti / atha nandopanandayor nāgarājayor etad abhavat*
               / kimarthaṃ bhagavatā laukikaṃ cittam utpāditam* / pa</span>śyato 'navatapte mahāsarasi karmaplotiṃ vyākartukāmaḥ tatas tasyānavataptasya mahāsaraso
            madhye <span class="it">sarvasuvarṇakhacitaratnamayakāṇḍakiñjalkakarmakṛtarathacakropamasahasradalakamalaparivṛto
               bhagavān bhikṣusaṃghena saha padma</span>karṇikāyāṃ niṣaṇṇaḥ sthavirasthavirā api bhikṣavo 'nyāsu padmakarṇikāsu niṣaṇṇāḥ tena
            khalu <span class="it">samayena śāriputro gṛdhrakūṭaparvate saṃghāṭikāṃ sīvyati sma / atha bhagavān āyuṣmantaṃ
               mahāmaudgalyāyanam āha / gaccha maudgalyāyana pravrajyāsa</span>hāyakam ānayety evaṃ bhadantety āyuṣmāṃ mahāmaudgalyāyana<span class="it">ḥ</span> anavatapte mahāsarasy antarhito gṛdhra<span class="it">kūṭe parvate āyuṣmataḥ śāriputrasya purataḥ sthitvā evam āha / āyuṣman śāriputra pañcaśatārhadbhiḥ
               saha śāstā ekaikaśaḥ</span> (<span class="bold">fol. 200r1</span>) pūrvikāṃ karmaplotiṃ vyākartukāma<span class="it">s</span> tvatpratīkṣaṇaparaḥ āgaccha gacchāmaḥ sa kathayaty āyuṣman mahā<span class="it">maudgalyā</span>yana saṃghāṭī tā<span class="it">vat sīvyāmi / paścād āgamiṣyāmīti / sa kathayati / tathāstu sahāya / atha </span>(<span class="bold">MSV I 165</span>)<span class="it"> mahāmaudgalyāyana ṛddhyā pañcabhir a</span>ṅgulībhiḥ sīvitum ārabdhaḥ āyuṣmāñ cchāriputraḥ kathayati āyuṣmaṃ mahāmaudgalyāyana
            syūtā bh<span class="it">a</span>v<span class="it">a</span>tu | sa kathayaty āyuṣmañ cchāri<span class="it">putra sacet tvaṃ na gaccher balāt tvāṃ grahīṣyāmi / athāyuṣmān śāriputras tasya kāñcīm
               ākṛṣya kathayati /</span> mahāmaudgalyāyana nanu tvaṃ bhagavatā ṛddhimatāṃ agro nirdiṣṭaḥ sa tvam etat tāva<span class="it">n</span> naya paścān māṃ neṣyasīti | tata āyuṣmatā mahāmau<span class="it">dgalyāyanena te tatra nītāḥ / atha āyuṣmān śāriputraḥ saṃlakṣayati / ayaṃ maharddhikaḥ
               / sacet sthānam idaṃ sarvaṃ</span> neṣyatīti / sa tena gṛdhrakūṭe parvate upanibaddha āyuṣmatā mahāmaudgalyāyanenākṛṣṭo
            gṛdhrakūtaḥ parvata<span class="it">ḥ kamp</span>i<span class="it">tum ārabdhaḥ
               / athāyuṣmān śāriputraḥ saṃlakṣayati / anena gṛdhrakūṭaparvataś cālita iti ... yanv
               ahaṃ sumerau upanibadhnīyā</span>m (<span class="bold">MSV,Wi 72</span>) iti sa tena sumerau parvatarāje upanibaddhaḥ punar āyuṣmatā mahāmaudgalyāyanenākṛṣṭaḥ
            sumeruḥ <span class="it">parvato nandopanandau nāgarājau ca cālitau / anavataptaṃ mahāsaraś ca / sarvaṃ kṣubdham*
               / atha sthavirastha</span>virā bhikṣavaś calitum ārabdhāḥ padmakarṇikeṣu niṣaṇṇās te bhagavantaṃ papracchuḥ
            kimarthaṃ bhagavaṃ nandopa<span class="it">nandau nāgarājau cālitau / bhagavān āha / bhikṣavaḥ nandopanandayor nāgarājayor nāsti
               kampanam iti śrutvā tau ṛddhiviku</span>rvitaṃ kuruta iti āyuṣmāñ cchāriputraḥ saṃlakṣayati yanv ahaṃ bhagavataḥ padmanāḍe
            upanibaddhnīyām iti | tena bhagavataḥ pa<span class="it">dmanāḍe upanibaddho niṣkampaṃ sthitaḥ / yadā tasya ṛddhi ṛddhyā parābhūtā tadā </span>(<span class="bold">MSV I 166</span>)<span class="it"> āyuṣmantaṃ śāriputram evam āha / gaccha āyu</span>ṣmañ cchāriputra riddhivikurvitam āgaccha gacchāvaḥ gacchāyuṣman mahāmaudgalyāyana
            eṣo 'ham āgata eva yāvad āyuṣmān mahām<span class="it">audgalyāyano na pratyāgatas tāvad āryāyuṣmān śāriputro gataḥ / bhagavataḥ pādau śirasā
               vanditvā ekānte padmakarṇikāyāṃ</span> niṣaṇṇaḥ tataḥ paścād āyuṣmān mahamaudgalyāyano gataḥ paśyaty āyuṣmantaṃ śāriputraṃ
            sa kathayaty āgato 'si āyuṣmaṃ śāriputr<span class="it">a āvām āgatau /</span></p>
         
         
         <p><span class="it">saṃśayajātā bhikṣavaḥ sarvasaṃśayacchettāraṃ bhagavantaṃ papracchuḥ / bhadanta bhagavatā</span> āyuṣmāṃ mahāmaudgalyāyana<span class="it">ḥ</span> ri<span class="it">ddhimatām a</span>gro nirdiṣṭo 'tha ca punar āyuṣmatā śāriputreṇa riddhyā parājita iti / bhagavān āha
            // na <span class="it">bh</span>i<span class="it">kṣava etarhi atīte 'dhvany api śilpakuśalena parājitaḥ /</span></p>
         
         
         <p><span class="it">bhūtapūrvaṃ </span>(<span class="bold">fol. 200v1</span>)<span class="it"> madhya</span>deśe 'nyataraś citrakarācāryo 'bhūt sa k<span class="it">ena</span>c<span class="it">i</span>d <span class="it">ar</span>th<span class="it">a</span>karaṇīyena madhyadeśād yavanaviṣayaṃ gataḥ sa tatra yantrācāryasya niveśane 'vatīrṇaḥ
            tena tasya yantr<span class="it">apuṭṭalikāṃ kṛtvā praveśitā / sā tasya pādau dhāvitvā sthitā / atha sa tasyā gamanasamaye
               kathayati / sā</span> tūṣṇīm avasthitā / sa saṃlakṣayati nūnaṃ mamaiṣā paricārikā preṣitā sa tāṃ haste
            gṛhītvā ākraṣṭum ārabdhaḥ yāvac chaṅkalikāpuṃjo <span class="it">vyavasthitaḥ / sa lajjitaḥ saṃlakṣayati / aham anena lajjāpitaḥ / aham apy enaṃ sarājaparijanaṃ
               </span>(<span class="bold">MSV I 167</span>)<span class="it"> lajja</span>yiṣyāmīti tena dvārābhimukham ātmapratibimbakam udbandhakaṃ likhitaṃ kavāṭasandhau
            ca nilīyāvasthitaḥ tasya yo vyutthānakāla<span class="it">ḥ</span> so '<span class="it">t</span>i<span class="it">krāntaḥ / atha yantrācāryaḥ saṃlakṣayati / dūrāgata eṣaḥ / kasmād dvāram idam anavaruddham*
               / sa praviśya paśyati yāvad u</span>dbadhya mṛtaṃ sa saṃlakṣayati kiṃkāraṇaṃ anenātmā jīvitād vyavaropitaḥ paśyati tāṃ
            dāruputrikāṃ śaṃ<span class="it">kalikāṃ puñjībhūtām* / sa saṃlakṣayati / eṣa lajjāpitaḥ / samayocitam ācāram anuṣṭhāya</span> (<span class="bold">MSV,Wi 73</span>)<span class="it"> atithi</span>ḥ kālaṃ karoti sa taṃ tāvan na satkaroti yāvad rajñe niveditam iti | tatas tena rājñ<span class="it">aḥ sakāśaṃ</span> gatvā niveditam* de<span class="it">va āsīd yavanaviṣaye citrācāryaḥ / sa matsakāśam āgataḥ / tasya paricaryārthāya mayā
               dāruputrikā praveśitā / tena tasyā hastau</span> gṛhītvā ākṛṣṭā śaṃkalikāpuñjo 'vasthitaḥ tena prabhinnenātmā udbaddhaḥ tad arhati
            devas taṃ pratyavekṣituṃ tato <span class="it">'haṃ satkaromi / atha rājñā rājapuruṣāḥ preṣitāḥ / bhavanto yūyam adya prāk pratyavekṣadhvam*
               / atha te tatra gatvā pratyavekṣante / teṣām etad abhavat* / asmābhiḥ ka</span>tham asmān nāgadantakād avatārayitavyam iti | apare kathayanti pāśaś chettavya iti
            te kuṭhāraṃ <span class="it">g</span>ṛ<span class="it">hītvā chettum ārabdhāḥ / yāvat paśyanti citrācāryam* / atha citrakalācāryaḥ</span> kavāṭāntarikāyā nirgatya kathayati / bhoḥ puruṣa tvayāham ekākī prabhinnas tvaṃ punaḥ
            sarā<span class="it">jikāyāṃ</span> parṣado madhye (<span class="bold">MSV
               I 168</span>) mayā prabhe<span class="it">d</span>i<span class="it">ta / kiṃ manyadhve bhikṣavas tena kālena tena samayena yo 'sau yantra</span>kalācārya eṣa ev<span class="it">āsau</span> maudgalyāyano bhikṣus tena kālena tena samayena <span class="it">yo 'sau citrakarācārya eṣa evāsau śāriputro bhikṣus tena kālena tena samayena</span> tadāpy anenaiṣa śi<span class="it">lpena pa</span>rājitaḥ etarhy apy anenaiṣa <span class="it">ṛddhyā parājitaḥ /</span></p>
         
         
         <p><span class="it">bhūyo 'pi yo 'nena śilpakuśalena parājitas tac chrūyatām* / bhūtapūrvaṃ bhikṣavo dvayoś
               citrakalācā</span>ryayor vivādo 'bhūt* ekaḥ kathayaty ahaṃ śobhanaṃ śilpaṃ jānāmīti dvitīyo 'pi kathayaty
            ahaṃ śobhanataraṃ jān<span class="it">āmīt</span>i parasparaṃ spardhayā <span class="it">rājasakāśaṃ gatau / tasya pādayor nipatitau / ekaḥ kathayati / ahaṃ śobhanaṃ śilpaṃ
               darśayiṣyāmi / dvitīyo 'pi kathayati / ahaṃ śobhanataraṃ śilpaṃ darśayiṣyāmi / atha</span> (<span class="bold">fol. 201r1</span>) rājñā tayor dvārakoṣṭhako darśitaḥ bhavanto nāhaṃ jāne ko yuvayoḥ śobhanataraṃ śilpaṃ
            jānīta ity a<span class="it">pi tv eka e</span>kāṃ bhittiṃ citrayatu dvi<span class="it">tīyo aparāṃ* / </span>+ + + + + + + + + + + + + + + + + + + + + + + (<span class="bold">GBM 6.1066a</span>) c<span class="it">i</span>trayitum ārabdhau | tatraikena ṣaḍbhir māsai<span class="it">ś citra</span>karma kṛtaṃ dvitīyena ṣaḍbhir māsair bhittiḥ parikarmitā / yasya citrakarma parisamāptaṃ
            sa rājñaḥ sakā<span class="it">śam</span> up<span class="it">asaṃ</span>krāntaḥ upasaṃkramya katha<span class="it">yati deva mama citra</span>karma parisam<span class="it">āptaṃ draṣṭum arhasi / atha </span>(<span class="bold">MSV I 169</span>)<span class="it"> rājā sahā</span>yena nirgatya dṛṣṭaṃ parituṣṭaḥ śobhanaṃ ci<span class="it">traka</span>rmeti / dvitīyaḥ pādayor nipatya kathayati idānīṃ madīyaṃ citrakarma draṣṭum arhasi
            / tena yavanikāpanītā cchāyā tatra nipatitā (<span class="bold">MSV,Wi 74</span>) rā<span class="it">jñā tad dṛṣṭvā visma</span>y<span class="it">a</span>m āpanna idaṃ śobh<span class="it">anataraṃ citrakarmeti yavanikā</span>m ākṛṣya pādayor nipatya kathayati <span class="it">deva nai</span>tac citrakarmāpi tu bhittīparikarmaivam iti / tato rājñā bhūyasyā mātrayā paraṃ vismayam
            āpannaḥ kathayati ayaṃ śobhanataraḥ śilpika iti | ki<span class="it">ṃ</span> manyadhve bhikṣavo yenā + + <span class="it">ṣaḍbhir māsair bhittiparikarma kṛtaṃ</span> eṣa evāsau śāriputro bhikṣuḥ yena tu ṣ<span class="it">aḍbhir māsai</span>ś citrakarma kṛtaṃ eṣa evāsau maudgalyāyano bhikṣus tena kālena tena samayena tadāpy
            eṣo 'nena śilpena parājitaḥ etarhy apy anenaiṣa ri<span class="it">d</span>dhyā parājitaḥ //</p>
         
         
         <p>bhūyo 'py. + + + <span class="it">ṛddh</span>y<span class="it">ā parā</span>j<span class="it">i</span>taḥ tac chrūyatāṃ <span class="it">/</span> bhūtapūrvaṃ bhikṣavo vārāṇasīṃ nagaraṃ <span class="it">upani</span>śṛtya dvau ṛṣī prativasataḥ śaṃkhāś ca likhitaś ca / yāvad apareṇa samayena devo vṛṣṭaḥ
            kardamo jātaḥ śaṃkhaḥ skhalitaḥ kardame patitaḥ kuṇḍikā bhagnā tata<span class="it">s tena</span> śāpo dattaḥ tasmāt tvayā durācāra na varṣitavyam iti / rājñā brahmad<span class="it">attena vārā</span>ṇasīnivāsinā ca janakāyena śrutaṃ tatas tair asau gatvā vijñaptaḥ maharṣe maivaṃ kriyatām
            iti / sa kathayati na śakyaṃ mayā durācārasya kṣamituṃ dvādaśa varṣāṇy anena pa<span class="it">rābhū</span>tena na varṣitavyam iti | tato rājñā brahmadattena tena ca janak<span class="it">āyena li</span>khito vijñaptas tenāyācanaṃ (<span class="bold">MSV I 170</span>) kṛtaṃ devo vṛṣṭaḥ kiṃ manyadhve bhikṣavo yo 'sau tena kālena tena samayena ṛṣiḥ
            śaṃkhaḥ eṣa evāsau maudgalyāya<span class="it">no</span> yas tv asau likhita eṣa evāsau śāri<span class="it">pu</span>tro bhikṣus tena kālena tena samay<span class="it">e</span>na tadāpy anena riddhyā parājitaḥ //</p>
         
         
         <p>punar api yathaiṣo 'nena riddhyā parājitas tac chrūyatāṃ / likhitaḥ śaṃkhasya kasmiṃścit
            prayojane pādayor nipatitaḥ śaṃkhena padbhyāṃ ja<span class="it">ṭā</span> + .. likhitenābhihitaḥ sūryasyābhyudgamanakālasamaye tava mūrdhā sphaliṣyatīti |
            śaṃkhaḥ kathayati / tasmāt sūr<span class="it">yo nābhyudeṣya</span>tīti / andhakāraṃ loke prādurbhūtaṃ / tato rājñā brāhmaṇagṛhapatibhiś ca śaṃkho vijñaptaḥ
            maharṣe maivaṃ kriyatāṃ iti / sa kathay<span class="it">ati</span> (<span class="bold">MSV,Wi 75</span>) sūryo 'bhyudeṣyati niyataṃ mama śiraḥ sphaliṣyati / sa likhitenābhihitaḥ (<span class="bold">fol. 201v1</span>) yady evaṃ mṛnmayaṃ śiraḥ kriyatāṃ / yā + + + + <span class="it">mṛ</span>nmayaṃ śiraḥ kṛtaṃ sūryasyābhyudayena sphuṭitam* kiṃ manyadhve bhikṣavo yo 'sau śaṃkhaḥ
            (<span class="bold">GBM 6.1066b</span>) eṣa evāsau maudgalyāyano bhikṣuḥ yo 'sau li<span class="it">khita e</span>ṣa evāsau śāriputro bhikṣuḥ //</p>
         
         
         <p>yathā punar apy anena śilpena parājitas tac chrūyatāṃ / madhyadeśād dantakalācāryo
            dantataṇḍulānāṃ prastham ādāya yavanaviṣayaṃ gataḥ sa citrakarācāryagṛhe 'vatīrṇaḥ
            sa ca śūnyaḥ sa tasya bhāryām uvāca / vayasyabhārye ta<span class="it">ṇ</span>ḍu<span class="it">lapra</span>sthā .. (<span class="bold">MSV I 171</span>) sādhayitvānuprayaccheti / sa sthāpayitvā prakrāntaḥ sā sādhayitum ārabdhā / kāṣṭhakṣayaḥ
            saṃvṛtto na ca siddhās tato 'syā<span class="it">ḥ</span> svāmī āgataḥ kathayati bhadre kim etat* tayā vistareṇa samākhyātaṃ sa vyavalokayitum
            ārabdhaḥ <span class="it">/</span> paśyati dantataṇḍulāṃ sa tāṃ vipra<span class="it">laṃbhayaṃ</span> kathayati bhadre kṣāram etat pānīyaṃ anyad ghaṭam ānaya tenaite taṇḍul<span class="it">āḥ sādhayi</span>ṣyantīti / tayāsau dantakalācāryo 'bhihitaḥ mṛṣṭaṃ pānīyam ānayeti <span class="it">/</span> tena tām uktvā anyatamasmin pradeśe vāpī likhitā tasyāṃ ca kukkuro vyādhmāta<span class="it">ko</span> likhitaḥ <span class="it">/</span> ta<span class="it">to da</span>ntakarācāryo ghaṭaṃ gṛhītvā taṃ pradeśam anuprāptaḥ <span class="it">/</span> paśyati kukkuraṃ mṛ<span class="it">taṃ vyādhmā</span>takaṃ <span class="it">/</span> sa ghrāṇaṃ pidhāya nirīkṣitum ārabdho yāvat tasya tad udakabhājanaṃ bhagnaṃ + dantakarācāryaḥ
            pratibhinnaḥ <span class="it">/</span> kiṃ manyadhve bhikṣavo yo 'sau dantakarācārya eṣa evāsau maudgalyāyano bhikṣuḥ yo
            'sau citrakarāc<span class="it">ārya e</span>ṣa evāsau śāriputro bhikṣuḥ <span class="it">/</span> api tu yāsāṃ dhyānavimokṣasamādhisa<span class="it">māpa</span>ttīnāṃ lābhī tathāgatas tāsāṃ pratyekabuddhā nāmāpi na jānanti / yāsāṃ pratyekab<span class="it">uddhā lābhinas tāsāṃ śāri</span>p<span class="it">u</span>tro bhikṣur nāmāpi na jānīte / yāsāṃ lābhī ś<span class="it">āripu</span>tro bhikṣus tāsāṃ maudgalyāyano bhikṣur nāmāpi na jānīte / yāsāṃ maudgalyā<span class="it">yano</span> bh<span class="it">i</span>kṣur lābhī tāsāṃ tadanye śrāvakā nāmāpi na jānate / mahar<span class="it">d</span>dhikaḥ śāri<span class="it">putro mahāmaudgalyāya</span>nāt* kin tu tadbahulavihāritāṃ sandhāya <span class="it">ma</span>yā ṛddhimatām agro nirdiṣṭaḥ // // śāriputramaudgalyāyanavargaḥ // //</p>
         
         <span class="note"><span class="bold">MSV,Wi 76</span></span>
         
         <p>athāyuṣmān m<span class="it">ahākā</span>śyapaḥ svāṃ karmaplotiṃ vyā<span class="it">karoti / kathayati</span></p>
         
         
         <p><span class="it">sa tatra ga</span>tvā giram abhyudīray. <span class="it">pūrvaṃnivāsācaritānulomikām* /
               ta</span>d drutam ekaṃ smarati parīttaṃ yat kṛtvānubha<span class="it">va</span>ti phalaṃ mahat* <span class="it">1</span>
            siṃho yathā parvataśailadhārī viśārado gacchati gocarāya /
            sa kāśyapo .. + + + + + kaḥ pūrvenivā + + + + + + + <span class="it">2</span>
            śyāmākap<span class="it">ra</span>s<span class="it">tha</span> + + + + + + + + + + + + + + + + <span class="it">dak</span>ṣ<span class="it">i</span>ṇam*
            vimuktacitte akhile anā<span class="it">s</span>r<span class="it">ave</span> 'raṇe vihāriṇy anavadyamānase | <span class="it">3</span>
            <span class="note"><span class="bold">MSV,Wi 77</span></span>
            tasmiṃś ca saṃbhāvayed dharmam uttamaṃ tasmin dharme praṇidhāya mā<span class="it">nasam*</span>
            + + + + + .. ś ca samāga .. + + + + + + + + + + + + <span class="it">4</span>
            + + + + + + + + + + + + <span class="it">sahasra</span>kṛtvaḥ kuruṣūpapannavāṃ
            dīrghāyuṣkeṣv amame<span class="it">ṣu</span> + + + (<span class="bold">fol. 202r1</span>) viśeṣagāmiṣv anihīnavṛttiṣu <span class="it">5</span>
            tasyaiva caikasya phalena karmaṇaḥ sahasrakṛtvas tridaśān upā<span class="it">gamam*
               vicitra</span>mālyābharaṇānulep<span class="it">a</span>naḥ praṇītakāyo .. .. + + + + + <span class="it">6</span>
            + + + + + + + + + + + (<span class="bold">GBM 6.1061a</span>) .* punaś ca deveṣu śubheṣu nandane
            pu<span class="it">nar manu</span>ṣyeṣu śubheṣv ahaṃ punaḥ upasaṃpannaś cetasaḥ praṇidhānakāraṇāt* <span class="it">7</span>
            tasyaiva caikasya phalena karmaṇ<span class="it">o</span> jāto mahāśālakule dvijo hy aham*
            prabhūtavitto naranārisaṃm<span class="it">ataḥ</span> + + + + + + + + + + + + <span class="it">8</span>
            <span class="note"><span class="bold">MSV,Wi 78</span></span>
            + + + + + + <span class="it">ma</span>yā kadācin naivāpaśyaṃ hy apratimany<span class="it">aśrāvakān*</span>
            kṛtvā paṭaplotikakanthikām ahaṃ loke 'rhadbhyaḥ praṇipatya prāvrajam* <span class="it">9</span>
            so 'haṃ tathā pravrajito hy apaśyaṃ jinaṃ niṣaṇṇaṃ bahuputracaitye /
            praṇamya pādau ca muner avocaṃ śāstā me bhagavāṃ śr<span class="it">āvakas te 'haṃ 10</span>
            + + + + + + + + + + .. śāstā te 'haṃ tvaṃ punaḥ śrāvako me /
            śṛṇu<span class="it">tvaṃ dha</span>rmaṃ madhuraṃ praṇītaṃ yadīcchase sarvaduḥkhād vimoktuṃ / <span class="it">11</span>
            ye cāpi me puruṣavareṇa tāyinā dharmā mahākāruṇikena deśitā<span class="it">ḥ</span>
            dhyānāni catvāri balendriyāṇy a + + + + + + + + + + <span class="it">12</span>
            + + + .ā dharmanikāmalābhī kṣīṇāsravo hy antimade<span class="it">hadhārī</span>
            ebhiś ca me paścimadehadhāribhiḥ samāgamo 'yaṃ rijubhir nīrajaskaiḥ <span class="it">13</span>
            saṃpannavādī hi jinas tathāgataḥ saṃpadyate śīlavato yadīcchasi |
            <span class="note"><span class="bold">MSV,Wi 79</span></span>
            yathā yathā me manasā + + + + + + + + + + + . antimo bhavaḥ <span class="it">14</span>
            kṣīṇā ca me jātir athāpi tṛṣṇā + + + tā bandhanam eva cchinnaṃ /
            putro 'ham asmy oraso dharmarājño nirvāsyāmi kleśagaṇakṣayāc ca / <span class="it">15</span>
            dhūtavāsānām aham agro nirdiṣṭaḥ sarvadarśinā |
            kṣīṇāsravo vāntadoṣaḥ pr<span class="it">āpto</span> + + + + <span class="it">pa</span>d<span class="it">a</span>m* <span class="it">16</span>
            evaṃ hi kāśyapaḥ sthaviro bhikṣusaṃghāgratasthitaḥ
            v<span class="it">yākaroti</span> svakaṃ karma anavatapte mahāhrade // //</p>
         
         
         <p>kāśyapavargaḥ prathamaḥ // //</p>
         
         
         <p>atha sthavirasthavirā bhikṣavaḥ āyuṣmantaṃ śāriputram idam avocan* kim āyuṣmatā śāriputreṇa
            karma kṛtaṃ yasy<span class="it">a</span> k<span class="it">ar</span>m<span class="it">a</span>ṇo vipākena mahāprajño mahāpratibhānaś ca saṃvṛttaḥ / sa kath<span class="it">ayaty</span></p>
         
         
         <p><span class="it">araṇye</span> 'ham ṛṣiṃ śāntam apaśyaṃ śramaṇaṃ tadā |
            pratyekabuddhaṃ bhagavantaṃ lūhacīvaradhāriṇam* <span class="it">18</span>
            tasmiṃś cittaṃ prasādyāhaṃ dhāvayitvā ca cīvaram*
            syūtvā raṃktvā ca tathā vandya cainaṃ punaḥ punaḥ <span class="it">19</span>
            tato mam<span class="it">ā</span>nukaṃpārthaṃ so 'ntarikṣaṃ samudgataḥ
            prajvalaṃs tejasā svena tato vaih<span class="it">āyasaṃ</span> + + <span class="it">20</span>
            añjaliṃ saṃpragṛhyāham akārṣaṃ praṇi<span class="it">dh</span>iṃ <span class="it">tata</span>ḥ
            tīkṣṇendriyo mahāprajña īdṛśaḥ syām ahaṃ yathā | <span class="it">21</span>
            <span class="note"><span class="bold">MSV,Wi 80</span></span>
            nāḍhye kule 'bhijāyeyaṃ mā cāhaṃ nīcavṛttiṣu |
            madhye kule 'bhijāyeyaṃ pravrajyābahulaḥ sadā | <span class="it">22</span>
            tenāhaṃ kuśalamūlena paṃca jātiśatāny ahaṃ |
            manuṣyalābhaṃ labdhv<span class="it">ā</span> c<span class="it">a</span> pr<span class="it">ā</span>vr<span class="it">a</span>jaṃ cānagārikām* <span class="it">23</span>
            iyaṃ me paści<span class="it">mā jātir labdho</span> me mānuṣo bhavaḥ
            ārādhitaḥ sārtha<span class="it">vā</span>haḥ saṃbuddho 'yam anuttaraḥ <span class="it">24</span>
            pravrajyā ca mayā labdhā śākyasiṃhasya śāsane |
            arhatvaṃ ca mayā prāptaṃ śītībhūto 'smi nirvṛtaḥ
            ardhamāsād bhadantāhaṃ gatipāramitāṃ gataḥ <span class="it">25</span>
            <span class="note"><span class="bold">fol. 202v1</span></span>
            saṃmukhaṃ caiva śāstā māṃ bhikṣusaṃgh. + + + +
            vyākaroti prajñayā śreṣṭhaṃ dharmacakrānuvartakam* <span class="it">26</span>
            śāriputro mahāprajño bhikṣusaṃghāgrataḥ sthitaḥ
            vyākaroti svakaṃ karma anavatapte (<span class="bold">GBM 6.1061b</span>) mahāhrade // // <span class="it">27</span></p>
         
         
         <p>śāriputravargo dvitīyaḥ // //</p>
         
         
         <p>atha sthavirasthavirā bhikṣavaḥ āyuṣmantaṃ mahāmaudga<span class="it">lyā</span>y<span class="it">anam ida</span>m <span class="it">a</span>vocan* vyākṛtā āyuṣmaṃ mahāmaudgalyāyana āyuṣmatā śāriputreṇa svakakarmaplotir idānīṃ
            tvam api svakāṃ karmaplotiṃ vyākuru | evam ukta āyuṣmān mahāmaudgalyāyanaḥ sthavirasthavirān
            bhikṣūn idam avocat*</p>
         
         
         <p>.. .. .. ham ṛṣiḥ pūrvaṃ vanaprastham upāśṛtaḥ
            puruṣas tatra cāgamya pravrajyā<span class="it">ṃ</span> mām ayācata | <span class="it">28</span>
            keśāṃs tasyāvaropyāhaṃ dhāvayitvā ca cīvaram*
            rañjayitvā tataḥ prādāt so 'bhūd āttamanā<span class="it">ḥ</span> tadā | <span class="it">29</span>
            <span class="note"><span class="bold">MSV,Wi 81</span></span>
            ekāntam upasaṃkramya paryaṅkena niṣaṇṇavān*
            pratyekabodhiṃ spṛṣṭvā sa sta .. + + + saṃgataḥ <span class="it">30</span>
            prāmodyam upagamyāhaṃ saṃpragṛhyāñjaliṃ tataḥ
            akārṣaṃ praṇidhiṃ tatra prārthayaṃ riddhim uttamā<span class="it">ṃ</span> |
            īdṛśā mama riddhiḥ syād yathaivāsya mahāṛṣeḥ <span class="it">31</span>
            tenāhaṃ kuśalamūlena yatra yatropapannavān*
            devabhūto manuṣyaś ca kṛtapuṇyo vya<span class="it">rocayam* 32</span>
            iyaṃ me paścimā jātir labdho me mānuṣo bhavaḥ
            ārādhitaḥ sārthavāhaḥ saṃbuddho 'yam anuttaraḥ <span class="it">33</span>
            pravrajyā ca mayā labdhā śākyasiṃhasya śāsane |
            arhatvaṃ ca mayā prāp<span class="it">t</span>aṃ śī<span class="it">tībhūto 'smi nir</span>vṛtaḥ <span class="it">34</span>
            aham ṛddhimatām agryo nirdiṣṭaḥ sarvadarśinā
            .. + <span class="it">parī</span>ttaṃ kuśalam anubhūtaṃ sukhaṃ bahu | <span class="it">35</span>
            yac cāpy akuśalaṃ karma śṛṇuta vyākaromy aham*
            purottame rājagṛhe cābhūvaṃ śreṣṭhidārakaḥ <span class="it">36</span>
            bahir gṛhasya krīḍitvā praviśaṃ bha<span class="it">ktakarāṇāt*</span>
            + + + <span class="it">māt</span>āpitarāv ubhau tatra rahogatau | <span class="it">37</span>
            dṛṣṭvā t. .. .. .. + + 'vadhyāyante ca lajjitāḥ
            manaḥpradoṣaṃ cākārṣaṃ pitur mātur athāntike |
            yadā pumāṃ bhaviṣyāmi haṃmy ev<span class="it">a</span>ṃ naḍaghātyayā | <span class="it">38</span>
            manaḥpradoṣaṃ kṛtvāhaṃ kāyena na parā<span class="it">kṛtaṃ</span>
            + + + + + + + + + + + <span class="it">du</span>ḥkham uttamam* <span class="it">39</span>
            tataḥ karmāvaśeṣeṇa .. .. + <span class="it">pa</span>ścime bhave |
            naḍaghātyayā haniṣyanti śramaṇā anyatīrthikāḥ <span class="it">40</span>
            sa eva hi mamābādho bhavitā maraṇāntikaḥ
            karmāvaśeṣaṃ caramaṃ tataḥ kṣīṇaṃ bhaviṣyati | <span class="it">41</span>
            tasmāt prasādya + + + + + + + + + + +
            + + + + + <span class="it">heto</span>r hi satvā gacchanti sadgatim* <span class="it">42</span>
            ity evaṃ k<span class="it">olitaḥ</span> sthaviro bhikṣusaṃghāgratasthitaḥ
            vyākaroti sva<span class="it">kaṃ ka</span>rma anavatapte mahāhrade // // <span class="it">43</span></p>
         
         
         <p>kolitavar<span class="it">g</span>as <span class="it">tṛ</span>tīyaḥ // //</p>
         
         <span class="note"><span class="bold">MSV,Wi 82</span></span>
         
         <p>atha sthavirasthavirā bhikṣavaḥ āyuṣmantaṃ śo<span class="it">bhitam</span> + + + + + + + + + + + + .. kolitena svakā karmaplotir idānī<span class="it">m āyu</span>ṣmān api śobhitaḥ svakāṃ karmaplotiṃ vyākarotu / athāyuṣmāñ c<span class="it">ch</span>obhita<span class="it">ḥ</span> bhikṣusaṃghasya purastāt svakāṃ karma<span class="it">plotiṃ vyā</span>karotu /</p>
         
         
         <p>saṃghārāmam ahaṃ gat<span class="it">v</span>ā dṛṣṭvācokṣaṃ tad aṅga<span class="it">ṇaṃ</span>
            + + + + + + + + + + + + + + + + <span class="it">44</span>
            <span class="it">tata</span>ś <span class="it">ci</span>ttaṃ prasādyāhaṃ cokṣaṃ dṛṣṭvā tad aṅga<span class="it">ṇam*</span>
            niṣkleśa<span class="it">ḥ</span> syām ity avocaṃ yathedaṃ cokṣam aṅgaṇaṃ / <span class="it">45</span>
            <span class="note"><span class="bold">fol. 203r1</span></span>
            tena kuśalamūlena yatra yatropapannavān*
            prā<span class="it">sādi</span>ko darśanīyaś cābhirūpo bhavāmy aham* <span class="it">46</span>
            tataḥ karmāvaśe<span class="it">ṣeṇa</span> + + + + + + + +
            + + + + + + + + + + (<span class="bold">GBM 6.1062a</span>) śobhitam eva me | <span class="it">47</span>
            śobhamāno hy ahaṃ jāto <span class="it">jñāti</span>saṃghāgratas tadā |
            priyo manāpaḥ sarveṣāṃ jñātīnāṃ satkṛtaḥ sadā | <span class="it">48</span>
            ārādhitaḥ sārthavāhaḥ saṃbuddho 'ya<span class="it">m an</span>u<span class="it">t</span>t<span class="it">araḥ</span> |
            arhatvaṃ <span class="it">ca</span> mayā prāptaṃ śītībhūto 'smi nirvṛtaḥ <span class="it">49</span>
            yo me ca pra<span class="it">ṇidhiḥ</span> + + + + + + + + +
            + + + + + + + + kṛtakṛtyo nirāsravaḥ <span class="it">50</span>
            sarvaṃ jam<span class="it">budvīpam a</span>pi kāśivastreṇa śodhayet*
            vītarāgasya yaś caikaṃ caṃkramaṃ śodhayed ṛṣeḥ <span class="it">51</span>
            jambudvīpe ca sarvasmiṃ śodhayed ṛṣicaṃkramāṃ /
            yaś ca cāturdiśe saṃghe kaṭāmātraṃ viśodhayet* <span class="it">52</span>
            jambudv<span class="it">īpe</span> + + + + + + + + + + +
            <span class="it">ya</span>ś cāpy ekaṃ pāṇimātraṃ jina .. .. .. + + + <span class="it">53</span>
            etāṃ viśeṣitaṃ jñātvā yā mayā veditā svayaṃ /
            saṃmārjya sugatastūpaṃ prasādayata mānasaṃ | <span class="it">54</span>
            tasmāt prajānatā<span class="it">ṃ</span> samyak saṃbuddhasya guṇān bahūn*
            kāryaḥ stūpeṣu satk<span class="it">āro</span> + + + + + + + + <span class="it">55</span>
            <span class="it">etad bhadantā</span>ḥ smarāmi yan mayā kuśalaṃ kṛtam*
            .. .. + + <span class="it">pha</span>laṃ tasya kāntam iṣṭaṃ manoramam* <span class="it">56</span>
            <span class="note"><span class="bold">MSV,Wi 83</span></span>
            tasmāj jinasya stūpeṣu pūjāṃ kurvīta śobhanām*
            etad bhadantā<span class="it">ḥ</span> paramaṃ puṇyakṣetram anuttamam* <span class="it">57</span>
            na hi cittaprasādasya bhavaty alpā + + + +
            + + + + + <span class="it">saṃb</span>uddh<span class="it">e</span> buddhānāṃ śrāvakeṣu vā | <span class="it">58</span>
            śobhitaḥ sthavira<span class="it">ś</span> + <span class="it">bhi</span>kṣusaṃghāgrataḥ sthitaḥ
            vyākaroti svakaṃ karma anavatapte mahāhrade // // <span class="it">59</span></p>
         
         
         <p>śobhitavargaś caturthaḥ // //</p>
         
         
         <p>atha sthavirasthavirā bhikṣavaḥ āyuṣmantaṃ suman<span class="it">asam idam avoca</span>n* vyākṛtam āyuṣmaṃ sumana āyuṣmatā śobhi<span class="it">tena</span> + + + + idānīm āyuṣmān api svakaṃ karma vyākarotu //</p>
         
         
         <p>karṇe sumanasaṃ kṛtvā kṛtvā mālā<span class="it">ṃ</span> ca mūrdhani |
            udyānabhūmiṃ niryāmi vayasyaiḥ parivāritaḥ <span class="it">60</span>
            vipaśyinaḥ stūpam ahaṃ tatrāpaśyaṃ mahāmuneḥ
            sa<span class="it">ṃ</span>pūjyamāna<span class="it">ṃ</span> mahatā janakāyena sarvataḥ <span class="it">61</span>
            vayasyakā gṛhī<span class="it">t</span>v<span class="it">ā</span> + + + <span class="it">mā</span>lāṃ svakāṃ svakāṃ /
            tasminn āropayaṃ stūpe suprasannena cetasā | <span class="it">62</span>
            tān ahaṃ tatra dṛṣṭvātha janam anyaṃ tathā bahu |
            karṇād gṛhītvā kusumaṃ stūpe āropaye tadā | <span class="it">63</span>
            tenāhaṃ kuśalamūlena yatra yatropapannavān*
            devabhūto manuṣyaś ca kṛtapuṇyo virocit<span class="it">aḥ 64</span>
            <span class="it">ārādhita</span>ḥ sārthavāhaḥ saṃbuddho 'yam anuttaraḥ
            ar<span class="it">hatva</span>ṃ <span class="it">ca ma</span>yā prāptaṃ śītībhūto 'smi nirvṛtaḥ <span class="it">65</span>
            ekapuṣpaṃ parityajya varṣakoṭiśatāny aham*
            deveṣu paricary'; eva śeṣeṇa parinirvṛtaḥ <span class="it">66</span>
            saced bhadanta ājñāsye saṃbuddhasya guṇān bahūn*
            bhūyo 'kariṣye satkārāṃ supra<span class="it">san</span>n<span class="it">e</span>na cetasā | <span class="it">67</span>
            tasmāt prajānatām asya + + + + <span class="it">guṇ</span>ān bahūn*
            kāryaḥ stūpeṣu satkāro bhaviṣyati mahāphalaḥ <span class="it">68</span>
            na hi cittaprasādasya svalpā bhavati dakṣiṇā
            tathāgate vā saṃbuddhe buddhānāṃ śrāvakeṣu vā | <span class="it">69</span>
            etad bhadantāḥ smarāmi yan mayā kuśalaṃ kṛtaṃ*
            anubhūtaṃ phalaṃ tasya (<span class="bold">fol. 203v1</span>) kāntam iṣṭaṃ manoramaṃ <span class="it">70</span>
            <span class="note"><span class="bold">MSV,Wi 84</span></span>
            tena karm. + + + + + + jātiḥ punarbhavaḥ
            arhann asmi hatakleśaḥ śītībhūto 'smi nirvṛtaḥ <span class="it">71</span>
            nāhaṃ punarbhavaśayyāṃ saṃsāre śayitaḥ kvacit*
            iyaṃ me bhavitā jātir (<span class="bold">GBM 6.1062b</span>) anupādāya paścimā : <span class="it">72</span>
            tenaiva hetunā cedaṃ nāma me sumanā iti /
            mukto 'smi sarvaduḥkhebhya uttīrṇo bhavasāga<span class="it">rāt* 73</span>
            <span class="it">i</span>ty <span class="it">e</span>vaṃ sumanā sthaviro bhikṣusaṃghāgrataḥ sthitaḥ
            vyākaroti svakaṃ karma anavatapte mahāhrade // // <span class="it">74</span></p>
         
         
         <p>sumanovargaḥ pañcamaḥ // //</p>
         
         
         <p>atha sthavirasthavirā bhikṣavaḥ āyuṣmantaṃ koṭīviṃśam idam avocan* v<span class="it">yākṛ</span>tam āyuṣmaṃ koṭīviṃsa āyuṣmatā sumanasā svakā karmaplotir idānīm āyuṣmān api svakāṃ
            karmaplotiṃ <span class="it">vyākarotu</span> kim āyuṣmatā koṭīviṃśena karma kṛtaṃ yasya karmaṇo vipākena bhagavatā ārabdhavīryāṇām
            agro nirdiṣṭaḥ sa kathayati</p>
         
         
         <p>cātu<span class="it">rdiśasya saṃ</span>ghasya mayaikaṃ layanaṃ kṛtam*
            bandhumatyāṃ pravacane rājadhānyāṃ vipaśyinaḥ <span class="it">75</span>
            saṃstīrya layanasyāhaṃ d<span class="it">ū</span>ṣyair bhuvam avāsṛjam*
            prahṛṣṭacittaḥ sumanā akārṣaṃ praṇidhiṃ tadā <span class="it">76</span>
            ārādhayeyaṃ saṃbuddhaṃ labheyaṃ upasampadam*
            parāṃ śāntiṃ ca nirvāṇaṃ + + + <span class="it">a</span>jaraṃ padam* <span class="it">77</span>
            aham etena puṇyena kalpāṃ navati saṃsṛtaḥ
            devabhūto manuṣyaś ca kṛtapuṇyo virocitaḥ <span class="it">78</span>
            tataḥ karmāvaśeṣeṇa paścime 'smiṃ samucchraye |
            śreṣṭhino 'grasya + + + + + + + .. putrakaḥ <span class="it">79</span>
            jātamātraṃ ca māṃ śrutvā chandaḥ pitu<span class="it">r abh</span>ūd <span class="it">a</span>y<span class="it">am*</span>
            + + <span class="it">a</span>haṃ kumārasya koṭīdravyasya viṃśatiṃ <span class="it">80</span>
            romābhūt pādatalayor jātābhūc caturaṅgulāḥ
            susūkṣmā mṛdusaṃsparśā<span class="it">ḥ</span> śubhās tūlapicūpamāḥ <span class="it">81</span>
            atītā navatiḥ kalpāḥ kalpo cai<span class="it">k.</span> + + + +
            + + + + <span class="it">a</span>saṃstīrṇe pādaṃ nyastaṃ mahītale | <span class="it">82</span>
            ārādhitaḥ sārtha<span class="it">vā</span>haḥ saṃbuddho 'yam anuttaraḥ
            arhatvaṃ ca mayā prāptaṃ śītībhūto 'smi nirvṛtaḥ <span class="it">83</span>
            <span class="note"><span class="bold">MSV,Wi 85</span></span>
            agryo 'smy ārabdhavīryāṇāṃ nirdiṣṭaḥ sarvadarśinā |
            kṣīṇāsravo vāntadoṣaḥ prāpto 'ham aca<span class="it">laṃ</span> + + <span class="it">84</span>
            + + + + + + + + <span class="it">bhikṣu</span>saṃghāgratasthitaḥ
            vyākaroti svakaṃ karma anavatapte mahāhrade // // <span class="it">85</span></p>
         
         
         <p>koṭīviṃśavargaṣ ṣaṣṭhaḥ // //</p>
         
         
         <p>atha sthavirasthavirā bhikṣavaḥ āyuṣmantaṃ vāgīśam idam avocan* vyākṛtā āyuṣmaṃ vāgīśa
            āyuṣma<span class="it">tā</span> + + + + + + + + + + + <span class="it">idānī</span>m āyuṣmān api vyākarotu svakāṃ karm<span class="it">aplotiṃ</span> / sa kathayati</p>
         
         
         <p>navaty atītāḥ kalpā me nābhijānāmi durgatim*
            devabhūto manuṣyaś ca kṛtapuṇyo vi<span class="it">roc</span>i<span class="it">ta</span>ḥ <span class="it">86</span>
            ajānānaḥ kuśalam ahaṃ kevalānyonyadarśanāt*
            ta<span class="it">t</span>o <span class="it">v</span>i<span class="it">paśy</span>i<span class="it">naḥ</span> + + + + + + + + + + <span class="it">87</span>
            + + + <span class="it">kā</span>kinīnāṃ vai gandhamālyavilepanaiḥ
            .. + + tvā stūpe ca na vinipātam ahaṃ gataḥ <span class="it">88</span>
            kṛtvālpakaṃ tu kuśalam anubhūtaṃ sukhaṃ bahu |
            arhatvaṃ ca mayā + + <span class="it">śī</span>tībhuto 'smi nirvṛtaḥ <span class="it">89</span>
            saced dhi nāma sambuddhaṃ jñatvā mā .. + + + +
            + + + + + + + + + + + + + + <span class="it">bha</span>v<span class="it">e</span>t* <span class="it">90</span>
            tasmāt prajānatā<span class="it">ṃ</span> samyak saṃbuddhasya .. + + +
            <span class="note"><span class="bold">fol. 204r1</span></span>
            stūpeṣu kāryaḥ satkāro bhaviṣyati mahāphalaḥ <span class="it">91</span>
            agro 'smi gāthākārāṇāṃ nirdiṣṭaḥ sarvadarśinā |
            bahu<span class="it">śrutaś ca vāgī</span>śaḥ kalyāṇapratibhānavā<span class="it">n*</span> <span class="it">92</span>
            + + + + + + + + + + + + + + + +
            + + + + + + + + + + + + + (<span class="bold">GBM 6.1063a</span>) <span class="it">ma</span>h<span class="it">ā</span>hrade // // <span class="it">93</span></p>
         
         
         <p>vāgīśavargaḥ sap<span class="it">tamaḥ // //</span></p>
         
         
         <p>atha sthavirasthavirā bhikṣavaḥ āyuṣmantaṃ piṇḍolabharadvājam idam avocan* vyākṛtam
            āyuṣman bhara<span class="it">d</span>v<span class="it">āja</span> āyuṣmatā vāgīśena svakā ka<span class="it">r</span>m<span class="it">aplotir</span> + + + + + + + + + + + + + + + + + <span class="it">piṇḍo</span>labharadvājaḥ kathayati</p>
         
         <span class="note"><span class="bold">MSV,Wi 86</span></span>
         
         <p>abhūvaṃ śreṣṭhi<span class="it">putro</span> 'ham īśvaraḥ paitṛke gṛhe /
            anurakṣayā pitur ahaṃ mithyā mātary avarttiṣam* <span class="it">94</span>
            pitaraṃ bhaginī<span class="it">ṃ</span> bhrātṝṃ dāsakarmakarān api |
            tarpayāmy annapānena mātara<span class="it">ṃ</span> paryabhāṣiṣam* <span class="it">95</span>
            mātsaryen<span class="it">ā</span> + + + + + + + + + + + +
            + + + u<span class="it">k</span>t<span class="it">a</span>vāṃ vācam upalāṃ bhuṃkṣva bhojanam* <span class="it">96</span>
            <span class="it">tena ka</span>rmavipākena narake kṣepitaṃ bahu |
            pratāpane kālasūtre duḥkhaṃ prāptam analpakam* <span class="it">97</span>
            narakebhyas tataś cyutvā labdhvā vai mānuṣaṃ bhavam*
            tena karmavipākena pāṣāṇaṃ bhu .. + + + <span class="it">98</span>
            + + + + + + + + <span class="it">tāsu tasū</span>papattiṣu |
            tathā ca kṣutpipāsābhy<span class="it">ā</span>ṃ + + <span class="it">kā</span>laṃ karomy aham* <span class="it">99</span>
            iyaṃ me paścimā jātir labdho me mānuṣo bhavaḥ
            ārādhitaḥ sārthavāhaḥ saṃbuddho 'yam anuttaraḥ <span class="it">100</span>
            pravrajyā ca mayā labdhā śākyasiṃhasya śāsane |
            a<span class="it">rhatvaṃ</span> + + + + + + + + + <span class="it">'s</span>m<span class="it">i</span> n<span class="it">i</span>rvṛtaḥ <span class="it">101</span>
            siṃhanādinām agraś ca nirdiṣṭaḥ sa<span class="it">rvadarśi</span>nā |
            sarve me vāhitā<span class="it">ḥ</span> kleśā vītakleśo 'smy anāsravaḥ <span class="it">102</span>
            idānīm api bhadantāham evam ṛddhimataḥ sataḥ
            bhaviṣya<span class="it">n</span>ty upalā eva guhāyāṃ mama bhojanam* <span class="it">103</span>
            etad bhadantā<span class="it">ḥ</span> + + + + + + + + k<span class="it">ṛ</span>ta<span class="it">ṃ</span> mayā |
            anubhūtaṃ phalaṃ tasya na hi karma praṇaśya<span class="it">ti 104</span>
            <span class="it">piṇḍo</span>labharadvāja<span class="it">ḥ</span> sthaviro bhikṣusaṃghāgratasthitaḥ
            vyākaroti svakaṃ karma anavatapte mahāhrade // // <span class="it">105</span></p>
         
         
         <p>piṇḍolabharadvājavargo 'ṣṭamaḥ // //</p>
         
         
         <p>atha sthavirasthavirā bhikṣavaḥ āyuṣ<span class="it">mantaṃ s</span>v<span class="it">ā</span>g<span class="it">a</span>t<span class="it">a</span>m idam avocan* vyākṛtam āyuṣmaṃ svāgata āyuṣmatā <span class="it">piṇḍolabha</span>radvājena svakā karmaplotir idānīm āy<span class="it">u</span>ṣmān api svāgataḥ svakā<span class="it">ṃ</span> karmaplotiṃ vyākarotu | athāyuṣmāṃ svāgatas tasyāṃ velāyāṃ svakāṃ karmaplotiṃ vyākaroti
            |</p>
         
         
         <p>bandhu<span class="it">ma</span>tyāṃ rājadhānyām abhūvaṃ śreṣṭhidārakaḥ
            prabhūtadhanadhānyo 'haṃ janakāyasya saṃmataḥ <span class="it">106</span>
            <span class="note"><span class="bold">MSV,Wi 87</span></span>
            + + + <span class="it">satkṛ</span>to 'bhūvam atha naigamamantriṇām*
            .. + + + <span class="it">da</span>rśanīyo rūpadarśanamūrcchitaḥ <span class="it">107</span>
            {<span class="it">rūpayauvanamūrcchitaḥ</span>: J.W. de Jong; <span class="it">IIJ</span> 7 (1964), pp. 232-235}
            tato 'haṃ ratham āruhya janakāyapuraskṛtaḥ
            udyānabhūmiṃ niryāmi sarvakāmasamarpitaḥ <span class="it">108</span>
            tatra cāpaśyam udyāne śramaṇaṃ saṃvṛtendriyam*
            śāntendriyasamācāraṃ lūhacīv<span class="it">aradhāriṇam</span>* <span class="it">109</span>
            taṃ cāhaṃ śramaṇaṃ dṛṣṭvā daurmana<span class="it">s</span>y<span class="it">a</span> + + + +
            <span class="it">nir</span>d<span class="it">o</span>ṣakaṃ vāṅmanas taṃ jugupsann avasādaye : <span class="it">110</span>
            ayaṃ pravrajitaḥ kasya durvarṇo ghoradarśanaḥ
            kuṣṭhī gātreṣv arurgātraḥ kṛśo dhamanisantataḥ <span class="it">111</span>
            tena karmavipākena vacoduścaritena ca /
            tataś cyutaḥ kālagato narakeṣūpapannavān* <span class="it">112</span>
            <span class="note"><span class="bold">fol. 204v1</span></span>
            durvarṇo duḥkhito 'haṃ <span class="it">ca</span> bhavāmi narak. + +
            + + <span class="it">gātreṣ</span>v <span class="it">a</span>rurgātraḥ kṛśo dhamanisantataḥ <span class="it">113</span>
            kapālapāṇir vyāhāraṃ śaṇaśāṭīnivāsitaḥ
            saṃkārakūṭaśayano 'layano 'thāparāyaṇaḥ <span class="it">114</span>
            yena (<span class="bold">GBM 6.1063b</span>) yena ca gacchāmi bhikṣām āhārakāraṇāt*
            daṇḍino vārayante māṃ bhavāmi ca jugupsitaḥ <span class="it">115</span>
            paṃca jātiśatāny evaṃ yatr<span class="it">a ya</span>tr<span class="it">o</span>p<span class="it">a</span>pannavān*
            tatraiva ca kṣutpipāsābhyāṃ duḥkhī kālaṃ karomy aham* <span class="it">116</span>
            <span class="note"><span class="bold">MSV,Wi 88</span></span>
            durāgataś ca me nāma sarvanāmajugupsitaḥ
            amanāpaś ca sarveṣāṃ tadaivāsaṃ jugupsitaḥ <span class="it">117</span>
            so 'haṃ saṃbuddhaṃ adrākṣaṃ bhikṣusaṃghapuraskṛtam*
            mahato janak<span class="it">āyasya de</span>śayantaṃ paraṃ padam* <span class="it">118</span>
            dṛṣṭvā ca janakāyaṃ taṃ pradhāvaṃ tvaritaṃ gataḥ
            apy evānnasya pānasya labheyaṃ yāvadarthikaṃ / <span class="it">119</span>
            dṛṣṭvā ca janakāyaṃ taṃ dharmārthāya niṣaṇṇakam*
            nirāśaḥ pratyapakrāmaṃ nāsti bhaktasya dāyakaḥ <span class="it">120</span>
            pratyabhāṣe tato nātho mahākāruṇiko muniḥ
            + + <span class="it">svāga</span>ta bhadraṃ te niṣīdedaṃ tavāsanam* <span class="it">121</span>
            so 'haṃ prāmodyam āgamya saṃpragṛhyāñjaliṃ tataḥ
            śāstuḥ pādau namasyāham ekānte sanniṣaṇṇavān* <span class="it">122</span>
            tataḥ kāruṇikaḥ śāstā gautamo hy anukampayā |
            katha + + <span class="it">ā</span>n<span class="it">u</span>pūrvā so 'haṃ satyāni dṛṣṭavān* <span class="it">123</span>
            yācet tato 'haṃ pravrajyāṃ dṛṣṭ<span class="it">asatyo mahā</span>munim*
            pravrājayat kāruṇiko gautamo me 'nukaṃpayā <span class="it">124</span>
            svāgataś ceti me nāma kṛtavān lokanāyakaḥ
            tejodhātusamāpattyām agryaṃ mām abhyanirdiśet* <span class="it">125</span>
            ity evaṃ svā<span class="it">gatasthaviro bhikṣusaṃ</span>ghāgratasthitaḥ
            vyākaroti svakaṃ karma anavatapte mahāhrade // // <span class="it">126</span></p>
         
         
         <p>svāgatavargo navamaḥ // //</p>
         
         
         <p>atha sthavirasthavirā bhikṣava āyuṣmantaṃ nandikam idam avocan* vyākṛtam āyuṣman nandika
            āyuṣmatā svā<span class="it">gatena svakā karmaplotir i</span>dānīṃ tvam api nandika svakāṃ karmaplotiṃ vyākaro<span class="it">tu athā</span>yuṣmān nandikas tasyāṃ velāyāṃ svakāṃ karmaplotiṃ vyākaroti</p>
         
         <span class="note"><span class="bold">MSV,Wi 89</span></span>
         
         <p>purottame rājagṛhe śreṣṭhy abhūvaṃ mahādhanaḥ
            durbhikṣe vartamāne ca ṛṣayas tatra bhojit<span class="it">āḥ 127</span>
            + + + + + + + + + + + <span class="it">ṛṣir āga</span>t<span class="it">a</span>ḥ
            pratyekabuddho bhagavāṃ vaśībhūto + + sravaḥ <span class="it">128</span>
            cintāmātsaryadoṣeṇa pāpikāṃ cintayāmy aham*
            ko 'dhunemaṃ śramaṇakaṃ sapta varṣāṇi bhojayet* <span class="it">129</span>
            kvāthayitvāśvamūtreṇa tato bhaktam apācayet*
            abhojayaṃ ṛṣiṃ ta .. + + + + + + + <span class="it">130</span>
            + + + + + + + + <span class="it">na</span>rakapakvavāṃś ciram*
            saṃghāte raura<span class="it">ve</span> + + tapane 'tha pratāpane | <span class="it">131</span>
            narakāt pracyutaś cāhaṃ labdhvā vai mānuṣaṃ bhavam*
            glānakaḥ paravaśyaś ca duḥkhī <span class="it">kāla</span>ṃ <span class="it">ka</span>romy aham* <span class="it">132</span>
            pañca jātiśatāny e<span class="it">vaṃ</span> + + + + + + + +
            + + + + + + + + + + + + + + + + <span class="it">133</span>
            <span class="it">iyaṃ</span> m<span class="it">e</span> paścimā jātir labdho me mānuṣo <span class="it">bhavaḥ</span>
            ārādhitaḥ sārthavāhaḥ saṃbuddho 'yam anuttaraḥ <span class="it">134</span>
            pravrajyā ca mayā labdhā śākyasiṃhasya śāsane
            <span class="it">arhatvaṃ</span> ca mayā prāptaṃ śītībhūto '<span class="it">sm</span>i <span class="it">nirvṛtaḥ 135</span>
            + + + + + + + + + + + + + + + +
            + + + + + + + + <span class="it">gl</span>ānakaḥ parivartakaḥ <span class="it">136</span>
            ity evaṃ na<span class="it">nd</span>i<span class="it">kaḥ sthavi</span>ro (<span class="bold">fol. 205r1</span>) bhikṣusaṃghāgratasthitaḥ
            vyākaroti svakaṃ karma anavatapte mahāhrade // // <span class="it">137</span></p>
         
         
         <p>nandikasyānir<span class="it">uddha</span> + + <span class="it">varg</span>o daśamaḥ // //</p>
         
         
         <p>u<span class="it">ddānam* //</span> + (<span class="it">27 akṣaras lost</span>) (<span class="bold">GBM 6.1064a</span>) <span class="it">piṇḍo</span>lasvāgatanandikāḥ // //</p>
         
         
         <p><span class="it">atha stha</span>virasthavirā bhikṣavaḥ āyuṣmantaṃ yaśasam idam avocan* vyākṛtam āyuṣmaṃ yaśa āyuṣmatā
            <span class="it">nan</span>d<span class="it">i</span>k<span class="it">e</span>na svakā karmaplotir idānīm āyu<span class="it">ṣmān</span> + <span class="it">svakāṃ</span> k<span class="it">ar</span>m<span class="it">aplotiṃ</span> + + + + + + + + + + + + + + + + + <span class="it">ka</span>rmaplotiṃ vyākaroti |</p>
         
         <span class="note"><span class="bold">MSV,Wi 90</span></span>
         
         <p>purāraṇye mu<span class="it">ni</span> + + grāmaṃ piṇḍārtham āvrajam*
            nārīkuṇapam adrākṣaṃ vyādhmātakavinīlakam* <span class="it">138</span>
            yoniśaḥ pratyavekṣyāhaṃ paryaṅkena niṣaṇṇavān*
            aśubhāṃ tatra bhāvayāmy ekāgraḥ susamāhitaḥ <span class="it">139</span>
            + + + + + + + + + + + + + + + +
            + + + bhīṣaṇaṃ śabdaṃ samādher aham u<span class="it">tth</span>i<span class="it">taḥ 140</span>
            tasyā<span class="it">ḥ</span> kukṣistham adrākṣaṃ purīṣam atha śoṇita<span class="it">ṃ</span> /
            taṃ pūtigandham aśuci<span class="it">ṃ</span> pragharantaṃ samantataḥ <span class="it">141</span>
            āntram antraguṇā vṛkkā hṛdayaṃ klomakaṃ tathā |
            khādyamānaṃ kṛmiśataiḥ pu<span class="it">naś</span> + + + + + <span class="it">142</span>
            + + + + + + <span class="it">dṛṣ</span>ṭvā sve śarīre nibaddhavān*
            yathaivedaṃ + + + + yathaivaitad idaṃ tathā <span class="it">143</span>
            tataḥ samādher vyutthāya prakrānto 'smy āśramaṃ prati /
            na piṇḍāya tadācārṣaṃ bhuktavān naiva bhojanam* <span class="it">144</span>
            yadā cāhaṃ punar grāmaṃ praviṣaṃ bhojanā<span class="it">r</span>th<span class="it">ikaḥ</span>
            + + + + + + + + + + + tatra bhāvayam* <span class="it">145</span>
            sarvam idaṃ rūpagataṃ ya + + <span class="it">kuṇa</span>paṃ tathā |
            antaḥ pūrṇam amedhyasya sarvam eva jugupsitam* <span class="it">146</span>
            evaṃ bhāvayato 'bhīkṣṇaṃ prāpta me vītarāgatā |
            brāhmān vihārāṃś catvāra apramāṇāḥ subhāvitāḥ <span class="it">147</span> {brāhmā vihārāś}
            ta + + + + + + + <span class="it">brahma</span>l<span class="it">o</span>kaparāyaṇaḥ
            brahmalokād ahaṃ cyutvā jāto <span class="it">vārāṇa</span>sīpure // <span class="it">148</span>
            jāto 'graśreṣṭhinaḥ śrīmāṃ ahaṃ tatraikaputrakaḥ
            priyo manāpaḥ sarveṣāṃ niṣṭhāprāptaś ca sampadām* <span class="it">149</span>
            divā samparicaryāhaṃ rātrau śayyām akalpayam*
            laghv eva tata utthāya tatrā<span class="it">paś</span>y<span class="it">aṃ</span> bahū<span class="it">ḥ</span> striyaḥ <span class="it">150</span>
            <span class="note"><span class="bold">MSV,Wi 91</span></span>
            kṛtvā mrdaṅgāṃ śirasi bherīpaṇavavallarī<span class="it">ḥ</span>
            + + + <span class="it">pra</span>lapant<span class="it">ī</span>s tāḥ suptā vikṣiptabāhavaḥ <span class="it">151</span>
            tato me purvako hetur udapādi mahārthikaḥ
            śmaśānasaṃjñāśubhat<span class="it">ā</span> āsīd antaḥpure mama | <span class="it">152</span>
            tataḥ saṃvegam āpanno visvaraṃ kṛtavān aham*
            upadr<span class="it">u</span>to 'smi mārṣā upasṛṣṭaḥ samantataḥ <span class="it">153</span> {māriṣā}
            śayanāt tata utthāya prāsād<span class="it">āt</span> + + + +
            vivṛṇvanti mama dvāraṃ devatā a<span class="it">nukampayā 154</span>
            nagarād abhiniṣkramya nadītīram upāgataḥ
            apaśyaṃ pārime tīre śramaṇaṃ saṃvṛtendriyam* <span class="it">155</span>
            taṃ cāhaṃ śramaṇaṃ dṛṣṭvā śabdam uccam udīrayan*
            upadruto 'smi śramaṇa upasṛṣṭo 'smi mārṣa | <span class="it">156</span> {māriṣa}
            ālapta + + + + .. māṃ vācāmṛtayā tadā |
            ehi <span class="it">kumāra nirbhīta</span>m idaṃ te nirupadrutam* <span class="it">157</span>
            <span class="note"><span class="bold">MSV,Wi 92</span></span>
            nadīpāram ahaṃ tīrṇa utsṛjya maṇipāduke |
            upasaṃkrāntaḥ kāruṇikaṃ buddham apratipudgalam* <span class="it">158</span>
            tato māṃ tṛṣitaṃ jñātvā sa śāstāpratipudgalaḥ
            dharmaṃ madhuraṃ ācaṣṭe taṃ cāha<span class="it">ṃ</span> prat<span class="it">i</span>buddhavān* <span class="it">159</span>
            <span class="note"><span class="bold">fol. 205v1</span></span>
            yacet tato 'haṃ pravrajyāṃ dṛṣṭasatyo ma<span class="it">hāmuniṃ
               prāvrā</span>j<span class="it">a</span>yat kāruṇiko gautamo me 'nukampayā | <span class="it">160</span>
            rātrīnivāsena tata udite 'smin divākare |
            sarve mamāśravāḥ kṣīnā<span class="it">ḥ</span> śītībhūto 'smi nirvṛtaḥ
            ity evaṃ (<span class="bold">GBM 6.1064a</span>) yaśāḥsthaviro bhikṣusaṃghāgrataḥ sthita<span class="it">ḥ</span> |
            vyākaroti svakaṃ karmaṃ anavatapte mahāhrade // // <span class="it">162</span></p>
         
         
         <p>yaśāḥsthavirasya varga <span class="it">ekādaśaḥ //</span> //</p>
         
         
         <p>atha sthavirasthavirā bhikṣavaḥ āyuṣmantaṃ śaivalam idam avocan* vyākṛtam āyuṣmaṃ
            śaivala āyuṣmatā yaśasā svakā karmaplotir idānīm āyuṣmāṃ śaivalo vyākarotu svakāṃ
            karmaplotiṃ | athāyuṣmān śaiv<span class="it">alas tasyāṃ ve</span>lāyāṃ svakāṃ karmaplotiṃ vyākaroti</p>
         
         
         <p>vārāṇasyāṃ nagaryāṃ vai nirvṛte kāśyape jine |
            mahatstūpaṃ kāritavāṃ rājā <span class="it">ratna</span>mayaṃ kṛkiḥ <span class="it">163</span> *{mahāstūpaṃ}
            abhūvaṃ jyeṣṭhaputro 'haṃ kṛke rājño yaśasvinaḥ
            prathamaṃ ca mayā cchatraṃ jinastūpe pratiṣṭhitam* <span class="it">164</span>
            <span class="note"><span class="bold">MSV,Wi 93</span></span>
            tat karma kuśalaṃ kṛtvā yatra yatropa<span class="it">pannavān*
               de</span>vabhūto manuṣyaś ca kṛtapuṇyo virocitaḥ <span class="it">165</span>
            bhavāmy āḍhyo mahābhogas tāsu tāsūpapattiṣu |
            mahādānapatiś cāhaṃ bhavāmi dhanadhānyavān* <span class="it">166</span>
            dattaṃ dānaṃ analpaṃ ca paṃca jātiśatāni me |
            <span class="it">santa</span>rpitā yācanakā<span class="it">ḥ</span> śramaṇabrāhmaṇāḥ pṛthak* <span class="it">167</span>
            pratyekabuddhā akhil<span class="it">ā</span> + + + <span class="it">a</span>nāsravāḥ
            santarpitāḥ pañcaśatā<span class="it">ḥ</span> suprasannena cetasā | <span class="it">168</span>
            tat karma kṛtvā kuśalam iha paścimake bhave |
            āḍhye śākyakule jātamātro vācam abhāṣi yat* <span class="it">169</span>
            kaccid dhanaṃ vā dhāny<span class="it">aṃ</span> + + + + + + .i .. maḥ
            dānaṃ yato 'haṃ dāsyāmi tarpayiṣye vanīpakā<span class="it">n*</span> <span class="it">170</span>
            + + <span class="it">tṛ</span>ptiṃ na gacchāmi tarpayiṣye vanīpakān*
            sādhu me kṣipram ākhyātuṃ kaccid astīha vo dhanam* <span class="it">171</span>
            saṃvignamanaso 'bhūvaṃ<span class="it">s</span> te śrutvā mama bhāṣitam*
            diśo diśaṃ vidhāvanti sthāpayitvā ca + + + <span class="it">172</span>
            + + + + + + + + <span class="it">la</span>panam ālapate tadā |
            devo manuṣyo yakṣo + + + tvaṃ brūhi me laghu | <span class="it">173</span>
            tava putro 'ham asmy amba mānuṣo 'smi na rākṣasaḥ
            jātismaro dānapatir dānaṃ dātuṃ sadotsahe | <span class="it">174</span>
            abhūd āttamanā mātā śrutvā tad vacanaṃ mama |
            sā smā<span class="it">śv</span> + + + + + + + + + + + + <span class="it">175</span>
            parivāreṇa janetrī mām apoṣay<span class="it">at</span> + +
            + + <span class="it">ma</span>nāpaḥ sarveṣāṃ nātṛpyaṃ darśanena me | <span class="it">176</span>
            jātamātrasya me nityam abhyavardhata tat kulam*
            dhanadhānyasuvarṇena dāsakarmakarair api | <span class="it">177</span>
            <span class="note"><span class="bold">MSV,Wi 94</span></span>
            śaivalo dāra<span class="it">ko</span> jāto jātamātro 'bhyabhāṣata |
            śaival<span class="it">o</span> + + + + + + + + + + + + + <span class="it">178</span>
            + + <span class="it">ta</span>to 'haṃ dānāni tarpayitvā vanīpakā<span class="it">n*
               ārādha</span>yitvā sambuddhaṃ pr<span class="it">a</span>vrajitvānagārikām* <span class="it">179</span>
            nāham ṛṇāt pravrajito nāpi cājīvikābhayāt*
            ṣaḍ abhijñā mayā prāptā<span class="it">ḥ</span> pravrajya śraddhayā tadā | <span class="it">180</span>
            .. .. .. rājabhiś cā .. .. + + + + + + +
            + + + + + + + + + + + + + nasya ca | <span class="it">181</span>
            ity evaṃ śaivalaḥ sthaviro bhi<span class="it">kṣusaṃghā</span>gratasthitaḥ
            vyākaroti svakaṃ karma anavatapte mahāhrade // // <span class="it">182</span></p>
         
         
         <p>śaivalavarg<span class="it">o</span> dvādaśaḥ // //</p>
         
         
         <p>a<span class="it">tha sthavira</span>sthavirā bhikṣavaḥ āyuṣmantaṃ <span class="it">bakkulam idam avocan* vyākṛtam āyuṣmaṃ bakkula āyuṣmatā śaivalena svakā karmapl</span>otir idānīm āyuṣmān api bak<span class="it">kulaḥ svakāṃ</span> (<span class="bold">fol. 206r1</span>) karmaplotiṃ vyākarotu | <span class="it">athāyuṣmān bakkulas tasyāṃ velāyāṃ svakāṃ karmaplotiṃ vyākaroti</span></p>
         
         
         <p>bandhumatyāṃ rājadhānyāṃ gāndhiko 'haṃ purābhavam*
            vipaśyinaḥ pravacane bhi<span class="it">kṣusaṃghaṃ nya</span>mantraya<span class="it">m* 183</span>
            dadāmi glānabhai<span class="it">ṣajyaṃ</span> + + + + + + + +
            + + + + + + + + + + + + + + + + <span class="it">184</span>
            + + (<span class="bold">GBM 6.1065a</span>) <span class="it">nimantrita</span>ḥ saṃgho na ca kaścid ayācata |
            + + + śramaṇo tv eka ekām eva harītakī<span class="it">ṃ</span> | <span class="it">185</span>
            kalpāni tv ekanavati<span class="it">ṃ</span> vinipāto na me 'bhavat*
            paśya bhaiṣa<span class="it">jyadānas</span>y<span class="it">a</span> v<span class="it">i</span>pāko 'yaṃ mahārthikaḥ <span class="it">186</span>
            anu<span class="it">bh</span>ū<span class="it">taṃ</span> + + + + + + + + + + + +
            + + + + + + + + + + + + + <span class="it">mo</span>ditam* <span class="it">187</span>
            tataḥ karmāvaśeṣeṇa labdho <span class="it">me mānu</span>ṣo bhavaḥ
            nābhijānāmy aśaikṣo hi grahituṃ rāṣṭrapiṇḍakam* <span class="it">188</span>
            trirātreṇaiva tisro 'pi vidyā<span class="it">ḥ</span> sākṣātkṛtā mayā |
            yāpayel lūhalūhena pāṃsukūlaṃ ca cīvaram* <span class="it">189</span>
            asa<span class="it">ṃkīrṇo</span> + + + + + + + + + + + +
            + + + + <span class="it">va</span>rṣaśatam āyur asmiṃ bhave mama | <span class="it">190</span>
            <span class="note"><span class="bold">MSV,Wi 95</span></span>
            na gl<span class="it">ānam a</span>bhijānāmi tāvatkālikam apy aham*
            etad bhadantā<span class="it">ḥ</span> smarāmi parīttaṃ kuśalaṃ kṛtam*
            anubhūtaṃ phalan tasya kāntam iṣṭaṃ sukhodayam* <span class="it">191</span>
            ity evaṃ bakkulaḥ stha<span class="it">viro bhikṣusaṃghāgratasthitaḥ
               vyākaroti svakaṃ karma a</span>navatapte mahāhrade // // <span class="it">192</span></p>
         
         
         <p>bakkul<span class="it">avarga</span>s trayodaśaḥ // //</p>
         
         
         <p>atha sthavirasthavirā bhikṣavaḥ āyuṣmantaṃ sthaviraṃ sthaviranāmānaṃ idam avocan*
            vyākṛtam āyuṣmaṃ sthavira āyuṣmatā bakku<span class="it">lena svakā karmaplotir idānīm āyuṣmān api</span> sth<span class="it">a</span>viro vyākarotu svakāṃ karmaploti<span class="it">ṃ</span> | atha sthavira<span class="it">ḥ</span> sthaviranāmā tasyāṃ velāyāṃ svakāṃ karmaplotiṃ <span class="it">vyākaroti</span> /</p>
         
         
         <p>carmakāro 'ham abhavaṃ pūrvam anyāsu jātiṣu |
            durbhikṣe carmakhaṇḍāni tataḥ sve + + + + + <span class="it">193</span>
            + + + + + + + + āhārasyaiva kāraṇāt*
            piṇḍāya śramaṇaś cāny<span class="it">a</span> + + + bhojanārthikaḥ <span class="it">194</span>
            tasmai cittaṃ prasādyāhaṃ dattavāṃś carmamiśrikām*
            śramaṇaḥ paribhujyāsau tata ākāśam utthitaḥ <span class="it">195</span>
            prāmodyam upagamyāhaṃ saṃpragṛhyāñjaliṃ tataḥ
            .. + + + + + + + + + + + + + + .. .. | <span class="it">196</span>
            prītiṃ ca labdhvā vipulāṃ akārṣaṃ praṇidhiṃ + +
            <span class="it">sthavirai</span>r īdṛśair eva bhaven mama samāgamaḥ <span class="it">197</span>
            bhikṣ<span class="it">u</span>ṇānena yo dharmaḥ spṛṣṭaḥ kāyena nirmalaḥ
            spṛśeyaṃ tam ahaṃ dharmaṃ praṇidhir me tadābhavat* <span class="it">198</span>
            anupetaṃ ca varṇena gandhena c<span class="it">a</span> + + + +
            + + + + <span class="it">ra</span>sāpann<span class="it">aṃ</span> dattaṃ dānaṃ tadā mayā | <span class="it">199</span>
            anubhūtaṃ bahu sukhaṃ kṛtvā kuśal<span class="it">am</span> + +
            <span class="it">deva</span>bhūto manuṣyaś ca kṛtapuṇyo viroc<span class="it">itaḥ 200</span>
            <span class="it">iya</span>ṃ m<span class="it">e</span> paścimā jātir labdho me mānuṣo bhavaḥ
            ārādhitaḥ sārthavāhaḥ saṃbuddho 'yam anuttaraḥ <span class="it">201</span>
            yaś ca praṇidhir uttamā sa + + + + + + +
            + + + + + + + + śītībhūto 'smi nirvṛtaḥ <span class="it">202</span>
            iti tatra mahāsthavira<span class="it">ḥ</span> sthaviranāmā + + + +
            <span class="it">vyāka</span>roti svakaṃ karma anavatapte mahāhrade // // <span class="it">203</span></p>
         
         
         <p>sthaviranāmā sthaviravargaś caturdaśamaḥ // //</p>
         
         <span class="note"><span class="bold">MSV,Wi 96</span></span>
         
         <p>atha sthavirasthavirā bhikṣavaḥ āyuṣmantaṃ uruvilvākāśyap<span class="it">am idam avocan* vyākṛ</span>tam āyuṣman kāśyapa sthavireṇa sthaviranāmnā svakā karmaplotir <span class="it">i</span>dānīṃ (<span class="bold">fol. 206v1</span>) āyuṣmanto 'pi vyākurvantu svakāṃ ka<span class="it">rmaplotiṃ</span> + + + vyākartum ārabdhāḥ</p>
         
         
         <p>āsaṃ<span class="it">s</span> trayaḥ sārthavā<span class="it">hā</span> bhrātaraḥ sahitā vayam*
            dṛṣṭvā stūpaṃ kāśyapasya vibhagnaṃ śakalīkṛtam* <span class="it">204</span>
            sārtha .. + + + + + (<span class="bold">GBM 6.1065b</span>) <span class="it">tatrākā</span>rṣīt punar navam*
            bhrātaraḥ sahitās trīṇi cchatrāṇy āropayāmahe <span class="it">205</span>
            tat karma kuśalaṃ kṛtvā ciraṃ svargeṣu moditāḥ
            mā<span class="it">nuṣyaṃ</span> + + <span class="it">āga</span>mya <span class="it">āḍhye</span> jātā mahākule | <span class="it">206</span>
            apaśyantaś ca sambuddhaṃ pravrajāmo 'nyatīrthikāḥ
            akārṣīt prātihāryāṇi nadīṃ nairañjanāṃ prati <span class="it">207</span>
            + + + + + + + .. muniṃ yācāmahe vayam*
            pravrājaye kāruṇikas tato 'smān <span class="it">anukampayā 208</span>
            <span class="it">ga</span>yaśīrṣaṃ vayaṃ gatvā gautamaṃ śāsan<span class="it">aṃ</span> t<span class="it">a</span>t<span class="it">a</span>ḥ
            ārabdhavīryair asmābhiḥ prāptaṃ nirvāṇam uttamam* <span class="it">209</span>
            kṛtveha śāstuḥ satkāraṃ stūpaṃ tad abhivandya ca |
            sarve vayaṃ pravrajitāḥ śītibh<span class="it">ūtāś ca nirvṛtāḥ 210</span>
            <span class="it">uruvi</span>lvānadīgayākāśyapā<span class="it">ḥ</span> sthavirās trayaḥ
            vyākurvaṃti svakaṃ karma ana<span class="it">vatapte mahā</span>hrade // // <span class="it">211</span></p>
         
         
         <p>uruvilvānadīgayākāśyapānāṃ vargaḥ paṃcadaśamaḥ // //</p>
         
         
         <p>atha sthavirasthavirā bhikṣavaḥ āyuṣmantaṃ yaśasam idam avocan* vyākṛtam āyuṣman +
            + + + + + + <span class="it">uruvilvānad</span>ī<span class="it">ga</span>yākāś<span class="it">y</span>apaiḥ svakā karmaplotir idānīm āyuṣmān api y<span class="it">aśāḥ svakāṃ ka</span>rmaplotiṃ vyākarotu |</p>
         
         
         <p>gāndhiko 'haṃ purābhūvaṃ gandhapaṇyeṣu kovidaḥ
            kumāryaś ca striyas tatra tadā paṇyārtham āgatāḥ <span class="it">212</span>
            <span class="note"><span class="bold">MSV,Wi 97</span></span>
            dṛṣṭvā ca rūpadhāriṇya<span class="it">ḥ</span> striyas tatr<span class="it">ā</span> .. + + +
            + + + + + + + + <span class="it">rāgaci</span>t<span class="it">t</span>āś ca dṛṣṭavān* <span class="it">213</span>
            na cotsahe vitarituṃ saṃhasaṃ saṃ .. + + +
            kṛtavān pāṇisaṃsparśa<span class="it">ṃ</span> parastrīṣv aparīkṣakaḥ <span class="it">214</span>
            tena karmavipākena narakeṣūpapannavān*
            mānuṣyaṃ punar āgamya pāṇiḥ śuṣyat<span class="it">i</span> dakṣiṇaḥ <span class="it">215</span>
            paṃca jāti<span class="it">śatāny</span> + + + + + + + + +
            + + + + + + pāṇiḥ saṃmlāyati viśuṣyati | <span class="it">216</span>
            ārādhito + + + + prāvrajaṃ cānagārikām*
            arhatvaṃ ca mayā prāptaṃ śītībhūto 'smi nirvṛtaḥ <span class="it">217</span>
            etad bhadantāḥ smarāmi yan mayākuśalaṃ kṛtam*
            anubhūtaṃ phalaṃ tasya na hi karma pra<span class="it">ṇaśyati 218</span>
            + + + + + + + + + + + + + + + +
            + + <span class="it">da</span>k<span class="it">ṣ</span>iṇakaḥ pāṇir na yathā vāmakas tathā <span class="it">219</span>
            + + + + + + + + + + + + + + + +
            + + + puruṣo vāpi duḥkhāṃ vindati vedanām* <span class="it">220</span>
            visarjayet pāradāram agniṃ prajvalitaṃ yathā |
            sveṣu dāreṣu santuṣyed buddhimān paṇḍito naraḥ <span class="it">221</span>
            paśyataḥ paradāreṣu yaḥ pumān + + + +
            + + + + + + + + + + + + + + + + <span class="it">222</span>
            + + <span class="it">kṛ</span>t<span class="it">aṃ</span> mayā pāpaṃ pūrvam anyāsu jātiṣu
            <span class="it">anubhū</span>taṃ phalaṃ tasya analpaṃ narake ciram* <span class="it">223</span>
            iyaṃ me paścimā jātiḥ prāptaṃ padam anuttaram*
            mukto 'smi sarvaduḥkhebh<span class="it">ya</span>ḥ <span class="it">ś</span>ītībhūto 'smi nirvṛtaḥ <span class="it">224</span>
            tasmād vimukhak. .. .. .. ..ṃ .ī .. .. .i + +
            + + + + + + + + + + + + + + + + <span class="it">225</span>
            + + + + yathā sthaviro bhikṣusaṃghāgratasthit<span class="it">aḥ
               vyāka</span>roti svakaṃ karma anavatapte mahāhrade // // <span class="it">226</span></p>
         
         
         <p>sthavirayaśaso vargaḥ ṣoḍaśaḥ // //</p>
         
         <span class="note"><span class="bold">MSV,Wi 98</span></span>
         
         <p>atha <span class="it">sthavirastha</span>virā bhikṣavaḥ āyuṣmantaṃ jyo<span class="it">tiṣkam idam avocan* vyākṛtam āyuṣmaṃ jyotiṣka āyuṣmatā yaśasā svakā karmaploti</span>r idānīm āyuṣmān api jyotiṣk<span class="it">aḥ vyākarotu</span> (<span class="bold">fol. 207r1</span>) svakāṃ karmaplotiṃ / athāyuṣmān jyotiṣkas tasyāṃ velāyāṃ svakāṃ karmaplotiṃ vyākaroti</p>
         
         
         <p>bandhumatyāṃ rāja<span class="it">dhānyāṃ</span> + + + + + + + +
            + + + + + + + + + + + + + + + + <span class="it">227</span>
            + + + + mahīpālo nararṣabham ahaṃ tadā |
            uttarottarabhaktena sagaṇaṃ tarpayāmahe | <span class="it">228</span>
            traimāsyaṃ bhojito buddho + + + + + + + +
            + + + + + + + + + + + + + + + + <span class="it">229</span>
            + + + + + <span class="it">saha</span>sraṃ bhojanācchādanaṃ tathā |
            ekaikasya tadā bhikṣor dānaṃ dattam analpakam* <span class="it">230</span>
            hemajālapraticchannā hastin<span class="it">a</span>ś c<span class="it">a s</span>v<span class="it">alaṃk</span>ṛ<span class="it">tāḥ</span>
            + + + + + + + + + + + + .. .. + + /// <span class="it">231</span>
            + + + + + + + + + + + + + + + +
            + + + + + + + + + + + ḥ paścimaḥ kṛtaḥ <span class="it">233</span>
            saṃtarpito mahārājñā ṛṣiśreṣṭho vināyakaḥ
            tato 'smi cintām āpanno dṛṣṭvā āsanasaṃpadaḥ <span class="it">234</span>
            syān me khādy<span class="it">aṃ</span> c<span class="it">a bhoj</span>y<span class="it">aṃ ca na</span> tv <span class="it">e</span>tādṛśam ā<span class="it">sanam*</span>
            + + + + + + + + + + + + + + + + <span class="it">235</span>
            + + + + + + + + + + + + + + + +
            + + <span class="it">mā</span>m abravīc chakraḥ sahāyas te bhavāmy aham* <span class="it">236</span>
            tena nirmitam udyānaṃ śubhaṃ divyaṃ manoramam*
            prajñaptam āsanaṃ divyaṃ divyāny ācchādanāni ca | <span class="it">237</span>
            tato vipaśyī .. myā + + + + + + + +
            + + + + + + + + + + + + + + + + <span class="it">238</span>
            + + + + + + + + + + + + svalaṃkṛtāḥ
            bhikṣoś chatraṃ dhārayanti tadaikaikasya mūrdhnani | <span class="it">239</span>
            tato divyena bhaktena tarpitaḥ sa vināyakaḥ
            divyair ācchādito vastrair muniḥ saśrāvak<span class="it">o</span> + + /// <span class="it">240</span>
            <span class="note"><span class="bold">MSV,Wi 99</span></span>
            <span class="it">kṛ</span>tapuṇyo viroceyaṃ deveṣu manujeṣu ca | <span class="it">241</span>
            kṛtvā maharṣeḥ satkāraṃ śrīmato vai vipaśyinaḥ <span class="it">242</span>
            iyaṃ me paścimā jātir jātā rājagṛhe vayam*
            biṃbisār<span class="it">as</span>y<span class="it">a</span> + + + + + + + + + + + <span class="it">243</span>
            + + + + + + + + + + + + + + + +
            + + + + <span class="it">amātyā</span>nāṃ naigamānāṃ ca sarvaśaḥ <span class="it">244</span>
            divyaiḥ kāmair ahaṃ nityam asmiṃ saṃtarpito 'bhavat*
            manuṣyabhūto 'nvabhavaṃ divyān kāmān manoramān* <span class="it">245</span>
            anuttaraḥ sārthavāhas tato buddho mahāmuniḥ
            vi<span class="it">nāyakaḥ</span> + + + + + + + + + + + + <span class="it">246</span>
            + + + + + + + + + + + + + + + +
            + + + + + saḥ prāyāṃ yenāsau bhagavān muniḥ <span class="it">247</span>
            + + + + + + dyotam ulkādhāraṃ prabhākaram*
            avatīrya rathāt padbhyāṃ upasaṃkrāntavān munim* <span class="it">248</span>
            vanditvā śirasā pādau mudito 'haṃ mah<span class="it">āmuneḥ</span>
            + + + + + + + + + + + + + + + + <span class="it">249</span>
            + + + + + + + + + + + + + + + +
            <span class="it">sārtha</span>vāhaṃ narādityaṃ chinnaṃ mārasya ba<span class="it">ndhanam* 250</span>
            <span class="it">lokasyā</span>n<span class="it">u</span>ttaraḥ śāstā mamāsāv anukampayā |
            āryasatyāny upadiśe pratyavidhyam ahaṃ tadā | <span class="it">251</span>
            ahaṃ tadā kāruṇikaṃ saṃbu<span class="it">ddham</span> + + + +
            + + + + + + + + + + + + + + + + <span class="it">252</span>
            + + + + + + + + + + (<span class="bold">fol. 207v1</span>) <span class="it">'prati</span>pudgalaḥ
            ehi bhikṣo ity avad. + + + upasaṃpadā | <span class="it">253</span>
            tenāpramattamanasā dṛḍhavīryasamādhinā |
            śivaṃ nirvāṇam amṛtaṃ spṛṣṭaṃ sthānam anuttaram* <span class="it">254</span>
            ārādhi<span class="it">taḥ</span> + + + + + + + + + + + +
            + + + + + + + + + + + + + + + + <span class="it">255</span>
            <span class="note"><span class="bold">MSV,Wi 100</span></span>
            + + + + + + + rāj jātyā ca maraṇena ca |
            śokai .. + + + + + + + mukto 'smi sarvataḥ <span class="it">256</span>
            jyotiṣka evaṃ sthaviraḥ bhikṣusaṃghāgratasthitaḥ
            vyākaroti svakaṃ karma anavatapte mahāhrade // // <span class="it">257</span></p>
         
         
         <p>/// <span class="it">ida</span>m avocan* vyākṛtam āyuṣmaṃ rāṣṭrapāla āyuṣmatā jyotiṣkeṇa svakā karmaplotir idānīm
            āyuṣmān api rāṣṭrapālo vyākarotu svakāṃ karmaplotiṃ / athāyuṣmān rāṣṭrapālas <span class="it">tasyāṃ velāyāṃ svakāṃ karmaplotiṃ vyākaroti</span></p>
         
         
         <p>+ + + + + + + + + + + + + <span class="it">va</span>rdhanaḥ
            rājñaḥ kṛker ahaṃ putraḥ kanīyān abhavaṃ tadā | <span class="it">258</span>
            akārayan mahatstūpaṃ śrīmataḥ kāśyapasya vai | {<span class="it">mahāstūpaṃ</span>}
            tasyaiva ca pituś chatraṃ khuḍḍākam anurak<span class="it">ṣ.</span> + /// <span class="it">259</span>
            <span class="it">ta</span>t karma kṛtvā kuśalaṃ yatra yatropapannavān*
            devabhūto manuṣya<span class="it">ś ca</span> kṛtapuṇyo virociṣam* / <span class="it">261</span>
            iyaṃ me paścimā jātir jāto 'haṃ sthūlakoṣṭhake |
            śre<span class="it">ṣṭhi</span> + + + + + + + + + + + + + + <span class="it">262</span>
            + + + + + + + + + + + + + + + +
            + + + + + pakṣo 'haṃ tathā janapadeṣv api | <span class="it">263</span>
            prasādiko darśanīyaḥ svabhirūpaḥ susaṃsthitaḥ
            mānuṣyakābhī riddhībhiḥ sarvakāmasamarpitaḥ <span class="it">264</span>
            priyaṃ ma<span class="it">nāpaḥ śāstā sa</span> + + + + + + + +
            + + + + + + + + + + + + + + + + <span class="it">265</span>
            <span class="it">sa</span>rvāśayānāṃ kuśalaḥ śāstā me 'pratipudgalaḥ
            pratyakṣipaṃ me pravrajyāṃ sa viditvāśayaṃ mama | <span class="it">266</span>
            na buddhā anan<span class="it">u</span>j<span class="it">ñ</span>ā<span class="it">t</span>aṃ mātrā pitrā ca + + +
            + + + + + + + + + + + + + + + + <span class="it">267</span>
            + + + + + + + + <span class="it">mātāpi</span>tror athābruvaṃ
            tātāmbāv anujānīta pravrajiṣye 'nagārikām* <span class="it">268</span>
            mātā pitā ca me śrutvā jātau .. .. .. .au .. +
            + + +ṃ + + + + .. maraṇ. + + + + + <span class="it">269
               </span>(<span class="bold">MSV,Wi 101</span>)
            + + + + + + + + + + + + + + + +
            + + + + + + + + <span class="it">nā</span>nujñāsyath<span class="it">a</span> māṃ yadi | <span class="it">270</span>
            ṣaḍrātraṃ muktim ākāṃkṣaṃ anāhāraḥ sthito 'bhavan*
            .. + + + + + + + + + + + + + + + <span class="it">271</span>
            + + + + + + + + + + + + + + + +
            + + + + + + + + + mṛtena kariṣyatha | <span class="it">272</span>
            saced abhirametāyaṃ pravrajyāyāṃ hi vaḥ sutaḥ
            evaṃ dr<span class="it">akṣyatha jīvitaṃ</span> + + + + + + + + <span class="it">273</span>
            + + + + + + + + + + + + + + + +
            <span class="note"><span class="bold">fol. 208r1</span></span>
            nānyatra mātāpitarau kānyasyānyā gatir bhavet* <span class="it">274</span>
            mātā pitā ca me prāha vayasyāḥ priy<span class="it">a</span> + + +
            + + + + + + + + + + + + + + + + /// <span class="it">275</span>
            <span class="it">mātā pi</span>tā ca me prāha sacet pravrajito bhavān*
            karoti darśanaṃ bhūyo gaccha pravraja putraka : <span class="it">277</span>
            sādhv ity ahaṃ + + + + + + + + + + + +
            + + + + + + + + + + + + + + + + /// <span class="it">278</span>
            tato 'haṃ pravrajitveha vyāhāraṃ śāstṛśāsane |
            sarvasaṃyojanaṃ kṣīṇam āsravā nihatā <span class="it">h</span>i <span class="it">me</span> <span class="it">280</span>
            + + + + + + + + + + <span class="it">a</span>nubhūt<span class="it">aṃ</span> + +
            + + + + + + + + + + + + + + + + <span class="it">281</span>
            + + + + + + + + + + + + + + + +
            + + + + + + prāptaṃ śītībhūto 'smi nirvṛtaḥ <span class="it">282</span>
            prasādya mānasaṃ tasmān mahākāruṇike jine /
            stūpe kuruta satkāra<span class="it">ṃ</span> vimokṣyatha mahābhay<span class="it">aṃ</span> /// <span class="it">283</span></p>
         
         <span class="note"><span class="bold">MSV,Wi 102</span></span>
         
         <p>rāṣṭrapālavargo 'ṣṭādaśamaḥ | // //</p>
         
         
         <p>atha sthavirasthavirā bhikṣavaḥ āyuṣmantaṃ svātim idam avocan* vyākṛtam āyuṣm<span class="it">an</span> /// <span class="it">āyuṣmatā rāṣṭrapālena svakā karmaplotir idānīm āyuṣmān api svātir vyākarotu svakāṃ</span> karmaplotiṃ athāyuṣmān svātis tasyāṃ velāyāṃ svakāṃ karmaplotiṃ vyākaroti</p>
         
         
         <p>ahaṃ rājagṛhe 'bhūvaṃ agra<span class="it">ḥ</span> śreṣṭhī mah<span class="it">ādhanaḥ</span>
            + + + + + + + + + + + + + + + + <span class="it">285</span>
            + + + + + + + + + + + + + + + +
            ṛṣīn abhojayan sarve hy ekaikaṃ ca kule kule | <span class="it">286</span>
            yādṛśaṃ ca svayaṃ bhaktam ātmārthe pacyate sadā |
            deyan tādṛśam evaiṣām ekai<span class="it">kasya</span> + + + + <span class="it">287</span>
            + + + + + + + + + + + + + + + +
            + + + + + + + + + + + <span class="it">pra</span>tirūpaka<span class="it">m*</span> | <span class="it">288</span>
            bhaktapaṃcaśat<span class="it">a</span>ṃ yādṛk <span class="it">karaṇḍān ma</span>ma sādhyate |
            bhaktaṃ tādṛśam evāhaṃ tasya bhikṣo<span class="it">ḥ</span> pradattavāṃ <span class="it">289</span>
            tato me tatra mātsaryam udapādi sudāru<span class="it">ṇam*</span>
            + + + + + + + + + + + + + + + + /// <span class="it">290</span>
            kutaḥ punar bhikṣum imaṃ traimā<span class="it">s.</span> + + + + +m*
            bhaviṣyaty atimātro 'yaṃ vyaya<span class="it">ḥ</span> paṃca śatāni me <span class="it">292</span>
            yanv ahaṃ śramaṇasyāsya maraṇāya parākramam*
            ku + + + + + + + + + + + + + + + <span class="it">293</span>
            + + + + + + + + + + + + + + + +
            bhojanena saha prādām ā .. + + + + + + <span class="it">294</span>
            tasmiṃś ca bhuktamātre 'sya vyādhir dāruṇam utthitaḥ
            antrāṇy āntraguṇā vṛkkā adhobhāgena nirgataḥ <span class="it">295</span>
            k. + + + + + + + + + + + + + + +
            + + + + + + + + + + + + + + + + <span class="it">296</span>
            + + + + + + (<span class="bold">fol. 208v1</span>) śreṣṭhī avadhīd ya imaṃ muniṃ
            praty<span class="it">ekabuddham</span> + + <span class="it">śītībhūta</span>m anāsravaṃ | <span class="it">297</span>
            samantāj <span class="it">j</span>ñātayaḥ kruddhā avadhyāyanti māṃ tataḥ
            bahv apuṇyaṃ prasūtaṃ te yad ayaṃ ghāti<span class="it">to</span> + + <span class="it">298</span>
            <span class="note"><span class="bold">MSV,Wi 103</span></span>
            + + + + + + + + + + + + + + + +
            + + + + + + + + <span class="it">prakāśi</span>to 'tyayaṃ tataḥ <span class="it">299</span>
            kṣamayitvā pu<span class="it">naḥ sarvaṃ pratide</span>śyātyayaṃ tataḥ
            sahasrārdhena bhaktena tarpayāmi sabhaktitaṃ <span class="it">300</span>
            tat pāpaṃ deśayitvāhaṃ kṣamayitvā ca tān ṛṣī<span class="it">n*</span>
            + + + + + + + + + + + + + + + + <span class="it">301</span>
            + + + + + + + + + + + + + + + +
            <span class="it">ya</span>thā muktā ime sarve tathā mucyeya bandh<span class="it">anāt* 302</span>
            mā daridreṣu geheṣu janma me 'bhūt kadācana :
            mā bhūt kadācin mātsaryaṃ samutpadyeta cetasi | <span class="it">303</span>
            pratyekabuddhaṃ hat<span class="it">avān</span> + + + + + + + +
            + + + + + + + + + + + + + + + + <span class="it">304</span>
            + + + + + + + + vedaye duḥkhavedanāṃ |
            mānuṣyaṃ punar āgamya kṣipraṃ kālaṃ karomy ahaṃ | <span class="it">305</span>
            mahādhano bhavāmy āḍhyo lokasatkṛtapūjitaḥ
            patadbhir āṃtrai + + + + + + + + + + + <span class="it">306</span>
            + + + + + + + + + + + + + + + +
            + + + + + + + na rāgaḥ sarvasamuddhṛtaḥ <span class="it">307</span>
            yadā cāpy anupādāya nirvāṇaṃ me bhaviṣyati |
            antrāṇy antraguṇā vṛkkā caikaṃ ca nipatiṣyati | <span class="it">308</span>
            ya .. + + + + + + + + + + + + + +
            + + + + + + + + + + + + + + + + <span class="it">309</span>
            + + + + + <span class="it">śrāva</span>styāṃ svātir bhikṣur mahar<span class="it">d</span>dhikaḥ
            vyākaroti svakaṃ karma anavatapte mahāhrade // // <span class="it">310</span></p>
         
         
         <p>svātivarga ekonaviṃśatimaḥ // // ///</p>
         
         
         <p><span class="it">jaṅghākā</span>śyapa svātinā bhikṣuṇā svakā karmaplotir idānīm āyuṣmān api jaṅghākāśyapo vyākarotu
            svakāṃ karmaplotiṃ / athāy<span class="it">uṣmāñ jaṅghākāśyapaḥ tasyāṃ velāyāṃ svakāṃ karmaplotiṃ vyākaroti</span></p>
         
         <span class="note"><span class="bold">MSV,Wi 104</span></span>
         
         <p>+ + + + + + + + + + + + + + + kaṃ /
            grāmeṇa vai samastena durbhikṣe vartamānake | <span class="it">311</span>
            āgato mama bhāgena tatraikaḥ śīta<span class="it">lo</span> + +
            + + + + + <span class="it">bhagavā</span>ṃ <span class="it">ś</span>ī<span class="it">t</span>ībhūto <span class="it">n</span>irāsravaḥ /// <span class="it">312</span>
            evaṃ vicintayitvāham akārṣaṃ pāpakāṃ matiṃ |
            kim asyāhaṃ pradāsyāmi bhikṣor bhaktam aka<span class="it">rmaṇaḥ 314</span>
            + + + + + + + + + + + + + + + +
            + + + + + + + + + + + + + + + + <span class="it">315</span>
            + + + + + + + + + + + + + + + +
            <span class="it">saṃghā</span>te tapane caiva duḥkhāṃ vindāmi vedanāṃ* <span class="it">316</span>
            narakāt pracyutaś cāhaṃ yatra yatropapannavān*
            kṛ + + + + + + + + + + + + + + + /// <span class="it">317</span>
            <span class="note"><span class="bold">fol. 209r1</span></span>
            pravrajya śraddhayā caivam āsravā nihatā mayā :
            abhijñā<span class="it">ḥ</span> ṣaṇ mayā spṛṣṭā<span class="it">ḥ</span> prāptam arha<span class="it">t</span>v<span class="it">am</span> + + /// <span class="it">319</span>
            + + + + + + + + + + + + + + + +
            + + + + + + + + + + + nto bhavāmy aham* <span class="it">321</span>
            jaṃghā kāśyapagotreṇa karmanāmā mahar<span class="it">d</span>dhikaḥ
            vyākaroti svakaṃ <span class="it">karma</span> anavatapte mah<span class="it">āhrade</span> /// <span class="it">322</span></p>
         
         
         <p><span class="it">bhi</span>kṣavaḥ āyuṣmantaṃ cūḍ<span class="it">a</span>panthakam idam avocan* vyākṛtam āyuṣmaṃ cūḍapanthaka āyuṣmatā jaṃghā<span class="it">kāśyapena svakā karmaplotir idānīm āyuṣmān api cūḍapanthako vyākarotu svakāṃ karmaplotiṃ
               / athāyuṣmān cūḍapanthakas tasyāṃ velāyāṃ svakāṃ karmaplotiṃ vyākaroti</span></p>
         
         
         <p>+ + <span class="it">sū</span>kariko 'bhūvaṃ pūrvam anyāsu jātiṣu :
            ba<span class="it">d</span>dhvā mukhe sūkarakā<span class="it">n</span> nadītīram atārayam* <span class="it">323</span>
            n<span class="it">a</span>d<span class="it">ī</span>m<span class="it">a</span>dhyam aha<span class="it">ṃ</span> prāp. + + + + + + + +
            + + + + + + + + + + + + + + + + <span class="it">324</span>
            + + + + + + + + + + + + + + + +
            + + + + + sma ṛṣayo mamāgatyānukampayā : <span class="it">325</span>
            te mā<span class="it">m a</span>mocayaṃs tatra tataḥ pravrājayanti māṃ
            āsaṃjñike vāva .. .. + yā .. + + + + + /// <span class="it">326</span>
            <span class="note"><span class="bold">MSV,Wi 105</span></span>
            <span class="it">ārādhi</span>taś ca saṃbuddha<span class="it">ḥ</span> prāvrajaṃ cānagārikāṃ |
            saṃmohavāṃś ca dhandhagatir uddeśaṃ nādhyagām aham* <span class="it">328</span>
            tṛbhir māsair bhadantaikā mayā + + + + + +
            + + + + + + + + + + + + + + + + <span class="it">329</span>
            + + + + + + + + + + + + + + + +
            <span class="it">sa</span>ndhāvatemaṃ saṃsāraṃ dīrghaṃ kalpam analpakam* <span class="it">330</span> {<span class="it">sandhāvitvemaṃ</span>}
            saṃmukhaṃ lokanāthasya vyākaro<span class="it">c</span> cūḍapanthakaḥ
            kṛṣṇaśuklāni karmāṇy a<span class="it">navatapte</span> + + + + /// <span class="it">331</span></p>
         
         
         <p><span class="it">i</span>dam avocan* vyākṛtam āyuṣmaṃ sa<span class="it">rpadāsa āyuṣmatā cūḍapa</span>nthakena svakā karmaplotir idānīm āyuṣmān api vyākarotu svakāṃ karma<span class="it">plotiṃ / athāyuṣmān cūḍapanthakas tasyāṃ velāyāṃ svakāṃ karmaplotiṃ vyākaroti</span></p>
         
         
         <p>+ + + + + + + + + + <span class="it">śramaṇa</span>ko 'bhavam*
            bahuśrutas tṛpiṭakaś cābhūvaṃ .. + + + + <span class="it">332</span>
            .. vācayāmy ahaṃ bhikṣūṃ na dharmaṃ deśayāmi ca |
            jānīyur bhikṣavo mānye mā bhūvaṃ + + + + + <span class="it">333</span>
            + + + + + + + + + + + + + + + +
            + + + + + + + + + + + + + + + + <span class="it">334</span>
            + + + + + + + + + + + + + + + ..
            na prakāśayase dharmaṃ na hy etat tava śobhanaṃ | <span class="it">335</span>
            tato maraṇakālo .. + + + + + + + +
            + + + + + + + + + + + + + + + + <span class="it">336</span>
            + + + + + + + + + + + + + + + +
            + + (<span class="bold">fol. 209v1</span>) + + + + + + + + + + + + + + <span class="it">337</span>
            + + + <span class="it">deśayit</span>v<span class="it">ā</span>h<span class="it">aṃ</span> mātsaryaṃ ca vinodya taṃ |
            parṣa<span class="it">t</span>sv adeśayaṃ dharmaṃ saptar<span class="it">ātram ahaṃ tadā</span> /// <span class="it">338</span>
            + + + + + + + + <span class="it">sapta</span>r<span class="it">ā</span>tr<span class="it">a</span>m <span class="it">a</span>h<span class="it">aṃ</span> t<span class="it">a</span>dā |
            dev<span class="it">a</span>l<span class="it">o</span>k<span class="it">e</span> pr<span class="it">a</span>m<span class="it">o</span>d<span class="it">itvā sarvakāmasa</span>marpitaḥ <span class="it">340</span>
            <span class="note"><span class="bold">MSV,Wi 106</span></span>
            devalokāt tataś cyutvā labdho me mānuṣo bhavaḥ
            śākyarājakule jā<span class="it">to</span> + + + + + + + + <span class="it">341</span>
            + + + + + + + + + + + + + + + +
            <span class="it">priyo manāpaḥ sarveṣāṃ niṣṭhāprāptaś ca saṃ</span>padān* <span class="it">342</span>
            kulāt kulāc ca puruṣaḥ prāvrajad + + + +
            <span class="it">ne</span>cchāmy ahaṃ tu pravrajyāṃ kāmabhogasamarpitaḥ <span class="it">343</span>
            mamaiva cānukaṃpārthaṃ saṃbuddho 'pr<span class="it">atipudgalaḥ</span>
            + + + + + + + + + + + + + + + + <span class="it">344</span>
            + + + + + + + + + + + + + + + +
            + + <span class="it">va</span>rṣāṇy ahaṃ tāva<span class="it">d</span> dānaṃ dāsyāmy analpak<span class="it">aṃ 345</span>
            <span class="it">dānāni</span> d<span class="it">a</span>tvā s<span class="it">a</span>pt<span class="it">ā</span>h<span class="it">aṃ</span> varṣāṇām aham atyayāt*
            tataś <span class="it">ca</span> pravrajiṣyāmi varapr<span class="it">ajña</span> + + + + /// <span class="it">346</span>
            <span class="it">bu</span>ddhasya gauraveṇāhaṃ vacanaṃ na pratikṣipet*
            saptāhena bhadantāhaṃ pravrajiṣye 'nukaṃpaka : <span class="it">348</span>
            datvā ca dānaṃ saptāhaṃ + + + + + + + +
            + + + + + + + + + + + + + + + + <span class="it">349</span>
            + + + + + + + + + + + + + <span class="it">u</span>ttamam*
            acintayitvā janatāṃ pravrajyām abhiniṣkramet* <span class="it">350</span>
            śraddhayā pravrajitvā ca yukto 'haṃ jinaśāsane |
            varṣai .. + + + + + + + + + + + + + <span class="it">351</span>
            + + + + + + + + + + + + + + + +
            + + + + + + + + + + gacchāmi nāmṛtam* <span class="it">352</span>
            tato me hrīvyapatrāpyam udapādi mahar<span class="it">d</span>dhikam*
            garhyo 'haṃ jñātisaṃghasya bhavi + + .. .. + + /// <span class="it">353</span>
            + + + + gṛhītvāhaṃ paryaṅkena niṣaṇṇavān*
            grīvāyāṃ sthāpitaṃ śastraṃ atha cittaṃ vyamucyata | <span class="it">355</span>
            <span class="note"><span class="bold">MSV,Wi 107</span></span>
            akhil. .. .. .i .o ..ṃ .. .. + + + + + +
            + + + + + + + + + + + + + + + + <span class="it">356</span>
            + + + + + + + + + + + + + + + +
            + + + + kṣeṇa mayā prāptā śāntir anuttamā : <span class="it">357</span>
            yat<span class="it">aḥ</span> purāham abhavaṃ klīvī saddharmamatsaraḥ
            phalaṃ ta .. + + + + + + + + + + + + /// <span class="it">358</span>
            + + + + + + + +/ḥ sarpadāso mahar<span class="it">d</span>dhikaḥ
            vyākaroti svakaṃ karma anavatapte mahāhrade | // // <span class="it">360</span></p>
         
         
         <p>s<span class="it">arpadāsavargo</span> ///</p>
         
         
         <p>fol. 211r1 (GBM 6.1069b): <span class="it">a</span>kārṣaṃ praṇidhin tadā <span class="it">403</span> etādṛśebhi sthavirair bhave ma<span class="it">ma</span>
            211r2: ahaṃ / susaṃsthito mayā bhogo yatra yatropapanna<span class="it">vān</span> <span class="it">406</span>
            211r3: <span class="it">ta</span>t karma kṛtvā kuśalaṃ jāto vārāṇasīṃ pure
            211r4: <span class="it">jentākasya ca snānena tāla</span>vilepanena ca / āropaṇena cchatrasya anu<span class="it">bhūtaṃ sukhaṃ bahu</span> <span class="it">411</span>
            211r5: .ikā samās triṃśad avarakā<span class="it">ḥ</span> <span class="it">413</span> pravrajyā ca mayā <span class="it">labdhā</span>
            211v6 (GBM 6.1069a): .. pr. gṛ .y. + + + .. .. .. .. y. .u t. dh. tt. ..
            211v7: svayaṃ <span class="it">439</span> maitreṇa kāyakarmaṇā vacasā manasā tathā
            211v8: <span class="it">śayyā</span>sanaṃ prajñāpaya prātihāryaṃ vidarśayaṃ / mame
            211v9: <span class="it">cin</span>t<span class="it">i</span>t<span class="it">a</span>m abhūd yaś cāsīt praṇidhir mama / taṃ ṣiddham e
            211v10: <span class="it">sa</span>ptāviṃśaḥ // // atha sthavirasthavi<span class="it">rā bhikṣava ayuṣmantam upasenam idam avocan* vyākṛtāyuṣman upasena āyuṣmatā dravyamallaputreṇa
               svakā karmaplotir idānīm āyuṣmān api</span>
            212r1 (GBM 6.1067b): <span class="it">sva</span>kāṃ karmaplotiṃ vyākaroti / athāyuṣmān upasena<span class="it">s</span>
            212r2: durgeṣu tatra tatra carāmy aham <span class="it">448</span> samupasthāpaye
            212r3: <span class="it">ta</span>dā / ahiṃsakasyātha mune<span class="it">ḥ</span> śaraṃ kāye 'nupātayaṃ <span class="it">451</span>
            212r4: narakebh<span class="it">ya</span>s <span class="it">ta</span>taś cyutvā tiryagyonim u<span class="it">pāgataḥ</span>
            212v7 (GBM 6.1067a): prārthaya / coccaku
            212v8: <span class="it">kṛtapu</span>ṇyo virocitaḥ <span class="it">485</span> anubhūtaṃ mayā rājyaṃ di<span class="it">v</span>yamā<span class="it">nuṣa</span>
            212v9: <span class="it">mā</span>nuṣo bhavaḥ / ārādhitaḥ śākyasiṃhaḥ saṃbuddho 'yam a<span class="it">nuttaraḥ</span> <span class="it">488</span>
            212v10: <span class="it">'s</span>m<span class="it">i</span> nirvṛtaḥ <span class="it">490</span> rājñāṃ kulāt pravrajito jñātir buddhasya bha<span class="it">drikaḥ</span>
            213r1 (GBM 6.1068b): āyuṣmaṃ lavaṇabhadrika āyuṣmatā bhadrikeṇa śākyarājena
            213r2: <span class="it">tā</span>yinaḥ / abhūvaṃ karmakāro 'haṃ bhṛtakaḥ puruṣas tadā <span class="it">492</span>
            213r3: <span class="it">karmav</span>ipākena vacoduścaritena ca / tataś cyutaḥ kāla<span class="it">gato</span>
            213r4: <span class="it">mā</span>rge vanaṣaṇ<span class="it">ḍ</span>a<span class="it">n</span>i<span class="it">v</span>āsitaḥ <span class="it">497</span> tatrāsmi lokapradyo<span class="it">taṃ</span>
            213v6 (GBM 6.1068a): <span class="it">c</span>yu<span class="it">t</span>v<span class="it">ā s</span>pṛ<span class="it">ṣ</span>ṭ<span class="it">a</span>v<span class="it">ān am</span>ṛ<span class="it">taṃ padaṃ</span> <span class="it">523cd</span>
            213v7: ity <span class="it">e</span>vaṃ madhuvāsiṣṭho bhikṣ<span class="it">usaṃghāgrataḥ</span>
            213v8: <span class="it">vipa</span>śy<span class="it">i</span>naṃ buddham adrākṣaṃ praviśantaṃ purottamam <span class="it">527</span> dṛṣṭvā mah<span class="it">ākāruṇikam</span>
            213v10: <span class="it">na cā</span>haṃ dharmam aśrauṣaṃ na cainaṃ śaraṇaṃ gataḥ / cittam eva pra<span class="it">sādya</span></p>
         
         
         <p>(<span class="bold">fol. 218r1; MSV I 211</span>) ṣvenodyacchamānena ghaṭamānena vyāyacchamānena sarvakleśaprahāṇād arhatvaṃ sākṣātkṛtam*
            / kiṃ bhadanta bhagavatā karma kṛtam* /</p>
         
         
         <p>bharadvājenāpi paṭhatā svādhyāyavatā trīṇi piṭakāny (<span class="bold">GBM 6.1070a</span>) adhītāni / tripiṭaḥ saṃvṛtto dhārmakathiko yuktam uktapratibhānaḥ / yāvat tenānyatamo
            gṛhapatir anvāvartitaḥ / tena tam uddiśya sarvopakaraṇasaṃpanno vihāraḥ kāritaḥ /
            tatas tena bhrātur vasiṣṭhasya saṃdiṣṭam* / āgaccha ekadhye prativasāmaḥ / sa śrutvā
            āgataḥ / tatas tena gṛhapatinā dṛṣṭaḥ śānteryāpathaḥ kāyaprāsādikaś cittaprāsādikaś
            ca / sa taṃ dṛṣṭvābhiprasannaḥ / tataḥ prasādajātena praṇītenāhāreṇa saṃtarpya mahārheṇa
            vastrayugenācchāditaḥ / tato bharadvājasya īrṣyā samutpannā / aham asya sarvatra pūrvaṃgamo
            nāham anena kadācid vastreṇācchāditaḥ / eṣa tv acirābhyāgata eṣa vastreṇācchādita
            iti sa bhrātur vasiṣṭhasya randhrānveṣī saṃvṛttaḥ / tenāsau saṃlakṣitaś cintayati
            / īrṣyāprakṛtir iyam* / yady asmai etad vastrayugaṃ <span class="it">na</span> dāsyāmi bhūyasyā mātrayā aprasādaṃ pravedayiṣyatīti / tena tasmai dattam* / tathāpy
            asau randhrānveṣaṇaparas tiṣṭhaty eva / yāvat tasya gṛhapateḥ preṣyadārikā taṃ vihāram
            āgaty āgatya karma karoti sā bharadvājenocyate / dārike ahaṃ tavaitad vastrayugam
            anuprayacchāmi / tvayā mama vacanaṃ kartavyam iti / sā kathayati / ārya kiṃ mayā karaṇīyam*
            / tvam etad vastrayugaṃ prāvṛtya gṛhe parikarma kuru / yadi gṛhapatiḥ pṛcchet kutas
            tavaitad vastrayugam iti / vaktavyaḥ ārya vasiṣṭhena me dattam iti / yadi pṛcchet
            kimartham iti / (<span class="bold">MSV I 212</span>) vaktavyaḥ ārya etad api praṣṭavyam* / kimarthaṃ puruṣāḥ strīṇāṃ <span class="it">praya</span>cchantīti / tatas tayā yathāsaṃdiṣṭaṃ sarvam anuṣṭhitam* / tatas tena gṛhapatinā vasiṣṭhasyāntike
            aprasādaḥ praveditaḥ / asatkārabhīravas te mahātmānaḥ / sa utthāya prakrāntaḥ / kiṃ
            manyadhve bhikṣavaḥ / yo 'sau bharadvājaḥ aham eva sa tena kālena tena samayena /
            yan mayārha<span class="it">nn asatkṛto</span> 'bhyākhyānenābhyākhyātaḥ tatas tasya karmaṇo vipākena bahūni varṣāṇi pūrvavan narakeṣu
            pakvaḥ yāvad etarhy apy aham abhisaṃbodhiḥ sundarikayā pravrājikayā abhūtenābhyākhyātaḥ
            /</p>
         
         
         <p>kiṃ bhadanta bhagavatā karma kṛtam* / yasya karmaṇo vipākena caṃcāmāṇavikayābhūtenābhyākhyātaḥ
            / bhagavān āha / tathāgatenaivaitāni bhikṣavaḥ pūrvam anyāsu jātiṣu karmāṇi kṛtāni
            upacitāni sādhāraṇāny asādhāraṇāni ca labdhasaṃbhārāṇi / pūrvavad yāvat phalanti khalu
            dehinām* / katamāni sādhāraṇāni /</p>
         
         
         <p>bhūtapūrvaṃ bhikṣavo vārāṇasyām anyatamo brāhmaṇo vedavedāṅgapāragaḥ pañcānāṃ māṇavakaśatānāṃ
            brāhmaṇānāṃ mantrān <span class="it">vācayati</span> vārāṇasīnivāsino janakāyasyātīva satkṛto gurukṛto mānitaḥ pūjito 'rhan saṃmataḥ /
            yāvad anyatamaḥ paṃcābhijña ṛṣir janapadacārikāṃ caran <span class="it">vārāṇasī</span>m anuprāptaḥ / vārāṇasīnivāsinā janakāyena dṛṣṭaḥ (<span class="bold">fol. 218v1</span>) prāsādikaś ca / dṛṣṭvā ca punaḥ sarvajanakāyo 'bhiprasannaḥ / yasya yad dātavyaṃ
            kartavyaṃ vā pāralaukikaṃ sa tasmai anuprayacchati / tatas tasya lābhasatkāro 'ntarhitaḥ
            / tasya ṛṣer antike (<span class="bold">GBM 6.1070b</span>) īrṣyābhiniviṣṭabuddhir (<span class="bold">MSV I 213</span>) māṇavakān āmantrayate / māṇavakā api tu kāmabhogy eṣa iti / te 'pi kathayanti /
            evam etad upādhyāya kāmabhogy evaiṣa nāyam ṛṣir iti / tataḥ sa rathyāvīthīcatvaraśṛṅgāṭakeṣu
            brāhmaṇagṛhapatikuleṣu cārocayanti / kin tarhi / kāmabhogīti śrutvā mahājanakāyena
            aprasādaḥ praveditaḥ / asatkārabhīrur asau vārāṇasyāḥ prakrāntaḥ / kiṃ manyadhve bhikṣavo
            yo 'sau brāhmaṇo 'ham sa tena kālena tena samayena / yāni tāni paṃcamāṇavakaśatāni
            evaitāni paṃcabhikṣuśatāni / yan mayābhyākhyātas tasya karmaṇo vipākena pūrvavad yāvan
            narakeṣu pakvaḥ / tenaiva karmāvaśeṣeṇa etarhy apy saṃbuddhabodhiś caṃcāmāṇavikayā
            abhūtenābhyākhyātaḥ sārdhaṃ paṃcabhir bhikṣuśataiḥ / idaṃ sādhāranaṃ karma /</p>
         
         
         <p>katarad asādhāraṇam* / bhūtapūrvaṃ bhikṣavo vārāṇasyāṃ brahmadatto nāma rājā rājyaṃ
            kārayati ṛddhaṃ ceti vistareṇa / tena khalu samayena bhadrā nāma rūpājīvinī prativasati
            / mṛṇālaś ca nāma dhūrtapuruṣaḥ / tena tasyā vastrālaṃkāram anupreṣitaṃ paricāraṇāya
            / sā tad vastrālaṃkāraṃ prāvṛtā / anyatamaś ca puruṣa paṃcakārṣāpaṇaśatāny ādāya upasthitaḥ
            / kathayati / bhadre āgaccha paricārayāva iti / sā saṃlakṣayati / yadi gamiṣyāmi paṃca
            kārṣāpaṇaśatāni na lapsye / adakṣiṇyaṃ caitat gṛhāgataṃ pratyākhyāya anyatra gamanam
            iti / tayā preṣyadārikā uktā / gaccha mṛṇālasya kathaya āryā kathayati na tāvad ahaṃ
            sajjā paścād āgamiṣyāmīti / tayā (<span class="bold">MSV I 214</span>) tasmai gatvā ārocitam* / so 'pi puruṣo bahukaraṇīyas tāṃ paricārya prathama eva
            yāme prakrāntaḥ / sā saṃlakṣayati / mahatī velā <span class="it">varta</span>te / śakṣyāmy ahaṃ tasyāpi cittagrāhaṃ kartum iti / tayā punar apy asau dārikābhihitā
            / gaccha mṛṇālasyārocaya / āryā sajjā saṃvṛttā / kathaya katarad udyānam āgacchatv
            iti / tayā tasmai gatvā ārocitam* / sa kathayati / kṣaṇena tavāryā sajjā kṣaṇena na
            sajjeti / sā dārikā tasyāḥ sāntarā / tayā samākhyātam* / āryaputra nāsau sajjā / kin
            tarhi / tvadīyena vastrālaṃkāreṇa anyena puruṣeṇa sārdhaṃ paricāritam iti / tasya
            yat kāmarāgaparyavasthānaṃ tad vigatam* / vyāpādaparyavasthānaṃ samutpannam* / saṃjātāmarṣaḥ
            kathayati / dārike bhadrāyā gatvā kathaya amukam udyānaṃ gaccheti / tayā gatvā bhadrāyā
            ārocitam* / sā tad udyānaṃ gatā / mṛṇālena dhūrtakapuruṣeṇoktā / yuktaṃ nāma tava
            madīyena vastrālaṃkāreṇa anyena puruṣeṇa sārdhaṃ paricaritum iti / sā kathayati /
            āryaputra asti eva mamāparādhaḥ / kin tu nityāparādho mātṛgrāmaḥ kṣamasveti / tatas
            tena saṃjātāmarṣeṇa (<span class="bold">fol. 219r1</span>) niṣkoṣam asiṃ kṛtvā jīvitād vyaparopitā / tatas tayā preṣyadārikayā mahān kolāhalaśabdaḥ
            kṛtaḥ / āryā praghātitā āryā praghātitena śrutvā mahājanakāyaḥ pradhāvito (<span class="bold">GBM 6.1071a</span>) yāvat tasminn udyāne surucir nāma pratyekabuddho dhyāyati / tato 'sau mṛṇālo
            dhūrtapuruṣaḥ saṃtrasto rudhiramrakṣitam asiṃ suruceḥ pratyekabuddhasya purastāc chorayitvā
            tasyaiva mahājanakāyasya madhyaṃ praviṣṭaḥ / mahājanakāyaś ca rudhiramrakṣitam asiṃ
            dṛṣṭvā anena pravrajitena bhadrā (<span class="bold">MSV I 215</span>) jīvitād vyaparopitā / tatas taṃ pratyekabuddhaṃ saṃjātāryāḥ kathayanti / bhoḥ pravrajita
            ṛṣidhvajaṃ dhārayasi / īdṛśaṃ nāma karoṣīti / sa kathayati / kiṃ kṛtam* / te kathayanti
            / bhadrayā te sārdhaṃ paricāritam* / sā jīvitād vyaparopiteti / sa kathayati / śāntaṃ
            nāham asya karmaṇaḥ kārīti / sa śāntavādy api tena mahājanakāyena paścādbāhugāḍhabandhanabaddho
            rājña upanāmitaḥ / devānena pravrajitena bhadrayā sārdhaṃ paricaritam* / sā jīvitād
            vyaparopiteti / aparīkṣakā hi rājānaḥ / kathayati / yady evaṃ gacchata ghātayata /
            parityakto 'yaṃ mayā pravrajita iti / tato 'sau karavīramālāvasaktakaṇṭhaguṇo nīlāmbaravasanaiḥ
            puruṣair udyataśastraiḥ saṃparivārito rathyāvīthicatvaraśṛṅgāṭakeṣv anuśrāvyamāno
            nagarād udyānābhimukho nīyate / tato mṛṇālasya dhūrtapuruṣasya buddhir utpannā ayaṃ
            tapasvī pravrajita adūṣyanapakārī abhūtenābhyākhyātaḥ / so 'yam idānīṃ praghātyate
            / na mama pratirūpaṃ syāt* / yad aham apy upekṣeya / iti viditvā parāvṛtya rājñaḥ
            sakāśam upasaṃkrāntaḥ pādayor nipatya kathayati / deva nāyaṃ pravrajito 'sya karmaṇaḥ
            kārī mayaitat pāpakaṃ karma kṛtam* / mucyatām ayaṃ pravrajita iti / kiṃ manyadhve
            bhikṣavaḥ / yo 'sau mṛṇālo nāma dhūrtaḥ ahaṃ sa tena kālena tena samayena / yan mayā
            pratyekabuddho 'bhūtenābhyākhyātas tasyāhaṃ karmaṇo vipākena bahūni varṣāṇi pūrvavad
            yāvan narakeṣu pakvaḥ / tena ca (<span class="bold">MSV I 216</span>) karmāvaśeṣeṇa caṃcāmāṇavikayā abhūtenākhyātaḥ / idam asādhāraṇam* /</p>
         
         
         <p>kiṃ bhadanta bhagavatā karma kṛtaṃ yasya karmaṇo vipākena vairaṃbheṣu yavān paribhuktavān
            sārdhaṃ bhikṣudvayonaiḥ pañcabhir bhikṣuśatair āyuṣman* śāriputramaudgalyāyanābhyāṃ
            divyā sudhā paribhukteti / bhagavān āha / tathāgatenaiva bhikṣavaḥ pūrvam anyāsu jātiṣu
            karmāṇi kṛtāni upacitāni / pūrvavad yāvat phalanti khalu dehinām* / yo 'śītivarṣasahasrāyuṣi
            prajāyāṃ vipaśyī nāma śāstā loka utpannaḥ / pūrvavad yāvad buddho bhagavān* / sa janapadacārikāṃ
            caran bandhumatīrājadhānīm anuprāptaḥ / tasyāṃ bandhumatyām anyatamo brāhmaṇaḥ paṇcamāṇavakaśatāni
            brāhmaṇānāṃ mantrān vācayati /</p>
         
         
         <p>tena vipaśyī samyaksaṃbuddhaḥ pañcaśataparivāro dṛṣṭaḥ / sa māṇa<span class="it">vakān</span> (<span class="bold">fol. 219v1</span>) <span class="it">ā</span>mantrayate / nārhanti bhavanto 'mī muṇḍakāḥ śramaṇakā divyāṃ sudhām arhanti tu koṭarayavān
            paribhoktum iti / tair abhyanumoditam* / evam evaitad upādhyāya nārhanty evāmī muṇḍakāḥ
            śramaṇakā divyāṃ sudhāṃ (<span class="bold">GBM 6.1071b</span>) bhoktum arhanti tu koṭarayavān paribhoktum iti / tatra dvau māṇavakau śuklau / tau
            kathayataḥ / upādhyāya na śobhanam uktam* / arhanty evāmī mahātmāno divyāṃ sudhāṃ
            paribhoktum iti / kiṃ manyadhve bhikṣavaḥ / yo 'sau pañcaśataparivāro brāhmaṇaḥ aham
            eva sa tena kālena tena samayena / yan mayā vipaśyinaḥ samyaksaṃbuddhasya saśrāvakasaṃghasyāntike
            kharaṃ (<span class="bold">MSV I 217</span>) vākkarma niścāritaṃ tasya karmaṇo vipākena mayā bahūni varṣāṇi bahūni varṣaśatāni
            bahūni varṣasahasrāṇi bahūni varṣaśatasahasrāṇi koṭarayavāḥ paribhuktāḥ / tenaiva
            karmāvaśeṣeṇaitarhy apy abhisaṃbuddhabodhinā vairambheṣu koṭarayavāḥ paribhuktāḥ sārdhaṃ
            bhikṣudvayonaiḥ paṃcabhikṣuśataiḥ / yau tau dvau māṇavakau etau śāriputramaudgalyāyanau
            bhikṣū /</p>
         
         
         <p>kiṃ bhadanta bhagavatā karma kṛtaṃ yasya karmaṇo vipākena duṣkaraṃ caritam iti / bhagavān
            āha tathāgatenaiva tāni bhikṣavaḥ pūrvam anyāsu jātiṣu karmāṇi kṛtāni upacitāni pūrvavad
            yāvat phalanti khalu dehinām* /</p>
         
         
         <p>bhūtapūrvaṃ bhikṣavo vaibhiḍiṃgyāṃ grāmanigame nandīpālo ghaṭīkāro 'bhūt* / nandīpālasūtraṃ
            vistareṇa yathā madhyamāgame rājasaṃyuktanikāye {Cf. SBV II 22ff.} / kiṃ manyadhve
            bhikṣavaḥ / yo 'sāv uttaro nāmo māṇavo 'ham eva sa tena kālena tena samayena / yan
            mayā pudgalo 'pavādo dattasya {MS: <span class="it">pudgalo 'vabodhito na boditas tasya /</span>} karmaṇo vipākena bodhimūle ṣaḍvarṣaṃ duṣkaraṃ caritam* / yan mayā bodhir abodhitābhaviṣyat*
            punar api mayā (<span class="bold">MSV I 218</span>) parāvṛtya trīṇi kalpāsaṃkhyeyāni bodhinimittam ātmā parikhedito 'bhaviṣyat* /</p>
         
         
         <p>kiṃ bhadanta bhagavatā karma kṛtaṃ yasya karmaṇo vipākenābhisaṃbuddhabodhir api bhagavān
            <span class="it">mandāgninā</span> vyādhinā spṛṣṭa iti / bhagavān āha tathāgatenaiva tāni bhikṣavaḥ pūrvam anyāsu jātiṣu
            karmāṇi kṛtāni upacitāni pūrvavad yāvat phalanti khalu dehinām* /</p>
         
         
         <p>bhūtapurvaṃ bhikṣavo 'nytamasmin karvaṭake vaidyo babhūva / tato 'nyatamasya gṛhapateḥ
            putraḥ glānaḥ saṃvṛttaḥ / tenāsau vaidya āhūya pṛṣṭaḥ / tena tasya bhaiṣajyaṃ dattam*
            / sa svasthaḥ saṃvṛttaḥ / tena gṛhapatinā tasyābhisāro <span class="it">na</span> dattaḥ / yāvat trir apy asau gṛhapatiputro glānaḥ saṃvṛttaḥ yāvat trir api tena svasthīkṛtaḥ
            / na ca tena tasyābhisāro dattaḥ / tataḥ sa vaidyas tīvreṇa paryavasthānenāmarṣitaḥ
            saṃlakṣayati / asya gṛhapatiputrasya mayā yāvat trir api cikitsā kṛtā / na cānena
            kiṃcid apy upakṛtam* / idānīṃ yadi bhūyo glānyaṃ patati tādṛśam asya bhaiṣajyaṃ dadāmi
            yenāsyāntrāṇi khaṇḍakhaṇḍaṃ śīryante iti / yāvad asau gṛhapatiputro daivayogāt punar
            glānyaṃ patitaḥ / tena vaidyena saṃjātāmarṣeṇā tādṛśaṃ tasya bhaiṣajyaṃ dattaṃ yenāntrāṇi
            khaṇḍa ...</p>
         
         
         <p><span class="bold">[folios 220-221 are missing in the MS]</span></p>
         
         
         <p>(<span class="bold">fol. 222r1; MSV I 220</span>) m ādiśed anukaṃpām anupādāyeti / bhagavān āha / samayenāhaṃ yuṣmāka nāmnā dakṣiṇām
            ādiśāmi / yadi yūyam anenaiva varṣeṇa dakṣiṇādeśanākāla upasaṃkrāmateti / te (<span class="bold">GBM 6.1072a</span>) kathayanti / jihrīmaḥ katham āgacchāma iti / atha bhagavāṃs tasyāṃ velāyāṃ gāthāṃ
            bhāṣate /</p>
         
         
         <p>
            alajjitavye lajjino lajjitavye alajjinaḥ /<br />
            abhaye bhayadarśino bhaye cābhayadarśinaḥ /<br />
            mithyādṛṣṭisamādānāt satvā gacchanti durgatim* //
            </p>
         
         
         <p>alajjitavye 'lajjino lajjitavye ca lajjinaḥ /
            abhaye 'bhayadarśino bhaye ca bhayadarśinaḥ /
            samyagdṛṣṭisamādānāt satvā gacchanti sadgatim* // iti /</p>
         
         
         <p>te kathayanti / bhagavann adyaivāgamiṣyāma iti /</p>
         
         
         <p>atha nāgarabindavā brāhmaṇagṛhapatayas tām eva rātriṃ śuci praṇītaṃ khādanīyabhojanīyaṃ
            pūrvavad yāvan nīcataram āsanaṃ gṛhītvā bhagavataḥ purastān niṣaṇṇo dharmaśravaṇāya
            / tāni ca pañca pretaśatāny upasaṃkrāntāni / tato nāgarabindavā brāhmaṇagṛhapatayaḥ
            pretān dṛṣṭvā niṣpalāyitum ārabdhāḥ / bhagavatābhihitāḥ / bhavantaḥ kimarthaṃ niṣpalāyanti
            / te kathayanti / bhagavan ete pretā āgacchanti / bhagavān āha / āgacchantu yuṣmākam
            evaite jñātayaḥ / yadi yūyam anujānīdhve aham eṣāṃ nāmnā dakṣiṇām ādiśeyam iti / te
            kathayanti / bhagavann anujānīmahe {MS: <span class="it">-nīdhvam*</span>} / tato bhagavān pañcāṅgena svareṇa teṣāṃ nāmnā dakṣiṇām ādeṣṭuṃ pravṛttaḥ /</p>
         
         <span class="note"><span class="bold">MSV I 221</span></span>
         
         <p>
            ito dānād dhi yad puṇyaṃ tat pretānupagacchatu /<br />
            vyuttiṣṭhantāṃ kṣipram ime pretalokāt sudāruṇāt* // iti
            </p>
         
         <p>
            tato '; bhinivṛttaṃ teṣāṃ cīvaraṃ pānabhojanam* /<br />
            śayanaṃ vāpi vividham akṣayaṃ sārvakālikam* //
            </p>
         
         
         <p>tato nāgarabindavān brāhmaṇagṛhapatīn dharmyayā kathayā saṃdarśya samādāpya samuttejya
            saṃpraharṣyotthāyāsanāt prakrāntaḥ /</p>
         
         
         <p>tato nāgarabindavānāṃ brāhmaṇagṛhapatīnāṃ kutūhalaśālāyāṃ saṃniṣaṇṇānāṃ saṃnipatitānām
            ayam evaṃrūpo 'bhūd antasamudāhāraḥ / maheccho vata bhavantaḥ śramaṇo gautamo mahecchā
            vāsya śrāvakā iti / apare kathayanti / alpeccho bhavantaḥ śramaṇo gautamo alpecchā
            vāsya śrāvakā na yathā tīrthyā iti / tena khalu samayena vairaṭṭasiṃho nāma brāhmaṇas
            tasyām eva parṣadi sanniṣaṇṇo 'bhūt sannipatitaḥ / atha vairaṭṭasiṃho brāhmaṇo nāgarabindavān
            brāhmaṇagṛhapatīn idam avocat* / ahaṃ bhavatāṃ pratyakṣīkariṣyāmi / alpeccho vā śramaṇo
            gautamo maheccho vā alpecchā vāsya śrāvakā mahecchā veti / atha vairaṭṭasiṃho brāhmaṇo
            yena bhagavāṃs tenopasaṃkrāntaḥ / upasaṃkramya bhagavantam idam avocat* / adhivāsayatu
            me bhagavān gautamo guḍakhādanikayā sārdhaṃ bhikṣusaṃgheneti / adhivāsayati bhagavān
            vairaṭṭasiṃhasya tūṣṇīṃbhāvena / atha vairaṭṭasiṃho brāhmaṇo bhagavatas tūṣṇīṃbhāvena
            adhivāsanaṃ viditvā bhagavato 'ntikāt prakrāntaḥ / tatra bhagavān bhikṣūn āmantrayate
            (<span class="bold">fol. 222v1</span>) sma / avatāraprekṣiṇā bhikṣavo vairaṭṭasiṃhena (<span class="bold">MSV I 222</span>) brāhmaṇena buddhapramukho bhikṣusaṃgho guḍakhādanikayā upanimantritaḥ / tad yuṣmākaṃ
            yo yāvat paribhuṃkte tena tāvad grahītavyam iti / (<span class="bold">GBM 6.1072b</span>) vairaṭṭasiṃhabrāhmaṇasya pañcaguḍasthālīśatāni bhavanti / sa pratyekaṃ guḍaśālāyā
            guḍasthālīṃ gṛhītvā paṃcaguḍasthālīśatāny ādāya yena bhagavāṃs tenopasaṃkrāntaḥ /
            upasaṃkramya bhagavantam idam avocat* / niṣīdatu bhagavān gautamaḥ saśrāvakasaṃghaḥ
            / sajjo guḍaḥ / paribhuṃkṣva / atha bhagavān niṣpāditapāṇipātraḥ purastād bhikṣusaṃghasya
            prajñapta evāsane niṣaṇṇaḥ / tato vairaṭṭasiṃho brāhmaṇaḥ ekāṃ guḍasthālīṃ gṛhītvā
            cārayitum ārabdhaḥ / yāvad bhagavatā tathādhiṣṭhitā yathā bhikṣusaṃghasya cāritā /
            avaśiṣṭā pūrṇāvasthitā / tato vairaṭṭasiṃho brāhmaṇo 'bhiprasannaḥ / tatas tena prasādajātena
            sāmantakena śabdo niścāritaḥ / alpeccho bhavantaḥ śramaṇo
            gautamaḥ / alpecchāś cāsya śrāvakā iti / tatas tena tīrthyā upanimantritāḥ / guḍaṃ
            paribhuktam* / tair amātrayā guḍo gṛhītaḥ / kaiścit khorakāṃ pūrayitvā tato gṛhītvā
            ca saṃprasthitam* / tato vairaṭṭasiṃhena brāhmaṇenābhihitāḥ / yūyam eva mohapuruṣā
            mahecchāḥ / śramaṇas tu gautamaḥ alpecchaḥ / alpecchā vāsya śrāvakāḥ / ity uktvā sa
            bhūyasyā mātrayā bhagavaty abhiprasanno yena bhagavāṃs tenopasaṃkrāntaḥ / upasaṃkramya
            bhagavatā sārdhaṃ saṃmodanīṃ saṃraṃjanīṃ vividhāṃ kathāṃ vyatisāryaikānte nyaṣīdat*
            / atha vairaṭṭasiṃho brāhmaṇo yena bhagavāṃs tenāṃjaliṃ praṇamayya bhagavantam idam
            avocat* / labheyāhaṃ bhadanta svākhyāte dharmavinaye (<span class="bold">MSV I 223</span>) pravrajyām upasaṃpadaṃ bhikṣubhāvaṃ careyam ahaṃ bhagavato 'ntike brahmacaryam iti
            / tato bhagavatā ehibhikṣukayā ābhāṣitaḥ / ehi bhikṣo cara brahmacaryam iti / pūrvavad
            yāvan nopasthito buddhamanorathena / {MS: <span class="it">nopacchito</span>; read <span class="it">nepa-</span>; cf. <span class="it">nepacchitā</span> -&gt; Pravr-v III, fol.47r6}</p>
         
         
         <p>tatra bhagavān bhikṣūn āmantrayate sma / tasmād anujānāmi kālena vākalena vā glānena
            vāglānena vā guḍaḥ paribhoktavyaḥ / nātra kaukṛtyaṃ karaṇīyam iti /</p>
         
         
         <p>āyuṣmān vairaṭṭasiṃhaḥ kuṇapadaurgandhyena cittaikāgratāṃ nārāgayati / bhagavān saṃlakṣayati
            / vairaṭṭasiṃho bhikṣuś caramabhavikaḥ kimarthaṃ satyāni na paśyatīti / saṃlakṣayati
            / kuṇapadaurgandhyavihāram* / pūrvavad yāvat* / tatra bhagavān āyuṣmantam ānandam
            āmantrayate sma / gacchānanda vairaṭṭasiṃhasya bhikṣor vihāraṃ gandhair mālyair dhūpaiś
            cūrṇaiḥ saṃskuru / śayanāsanaṃ ca dhūpaya / surabhikusumopacitaṃ ca puṣpavitānaṃ vitanv
            iti / evaṃ bhadantety āyuṣmān ānando bhagavataḥ pratiśrutya yāvad asau piṇḍapātaṃ
            gatas tāvat tasya vihāraṃ gatvā bhagavatopadiṣṭena vidhinā sarvam anuṣṭhitavān* /</p>
         
         
         <p>athāyuṣmān vairaṭṭasiṃhaḥ piṇḍapātam aṭitvā vihāram āgataḥ / paśyati divyāṃ vibhūtim*
            / tataḥ prītamanāḥ piṇḍapātaṃ paribhujya kṛtabhaktakṛtyo bahir vihārasya pādau prakṣālya
            vihāraṃ prāviśat* / praviśya niṣaṇṇaḥ paryaṅkam ābhujya ṛjuṃ kāyaṃ praṇidhāya pratimukhāṃ
            smṛtim upasthāpya (<span class="bold">fol. 223r1</span>) tasya sugandhaṃ ghrātvā cittasamādhānam utpannam* / tatas tena sarvakleśaprahāṇād
            arhatvaṃ sākṣātkṛtam* / pūrvavad yāvad abhivādyaś ca (<span class="bold">MSV I 224</span>) saṃvṛttaḥ / tatra bhagavān bhikṣūn āmantrayate sma / eṣo 'gro me (<span class="bold">GBM 6.1073a</span>) bhikṣavo bhikṣūṇāṃ mama śrāvakāṇāṃ śubhādhimuktānāṃ yaduta vairaṭṭasiṃho bhikṣuḥ
            / bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / paśya
            bhadanta anye bhikṣavaḥ śubhayādhimuktāḥ / āyuṣmāṃs tu vairaṭṭasiṃhaḥ śubhayādhimukta
            iti / bhagavān āha /</p>
         
         
         <p>eṣa bhikṣavaḥ paṃca janmaśatāni nirantaraṃ trayastriṃśebhyo devebhyaś cyutvā teṣv
            evopapannaḥ / idānīṃ carame bhave manuṣyeṣūpapannaḥ / kuṇapagandhaṃ ghrātvā cittaikāgratāṃ
            nāsāditavān* / sugandhaṃ tu ghrātvā cittasamādhānaṃ pratilabhya śubhayādhimuktaḥ /
            yady asyāyam upacāro na kṛto 'bhaviṣyad ūṣmagatam apy anena notpāditam abhaviṣyad
            iti / tasmād anujānāmi yo 'py anya evaṃ śubhādhimuktas tasyāpy evaṃrūpānupūrvī kartavyā
            / nātra kaukṛtyaṃ karaṇīyam* /</p>
         
         
         <p>atha bhagavān vṛjiṣu janapadeṣu cārikāṃ caran vaiśālīm anuprāpto vaiśālyāṃ viharati
            markaṭahradatīre kūṭāgāraśālāyām* / aśrauṣur vaiśālakā brāhmaṇagṛhapatayo bhagavān
            vṛjiṣu janapadeṣu cārikāṃ caran vaiśālīm anuprāpto vaiśālyāṃ viharati markaṭahradatīre
            kūṭāgāraśālāyām iti / śrutvā ca punar ekadhye sannipatya kathayati / bhavantaḥ śrūyate
            bhagavān vṛjiṣu janapadeṣu cārikāṃ caran vaiśālīm anuprāpto vaiśālyāṃ viharati markaṭahradatīre
            kūṭāgāraśālāyām iti / yady asmākam ekaiko bhagavantam upanimantrya bhojayiṣyati bhagavān
            viprakramiṣyati / anye 'vakāśaṃ na lapsyante / (<span class="bold">MSV I 225</span>) tat kriyākāraṃ vyavasthāpayāmo yathā gaṇa eva sambhūya bhagavantaṃ bhojayati na
            tv ekapuruṣa iti / te kriyākāraṃ kṛtvā vyavasthitāḥ /</p>
         
         
         <p>tena khalu samayena vaiśālyāṃ catvāro mahāpuṇyāḥ prativasanti / dhaniko dhanikapatnī
            dhanikaputro dhanikasnuṣā ca / teṣāṃ divyamānuṣyaśrīr gṛhe prādurbhūtā / tair asau
            kriyākāro na śrutaḥ / aśrauṣīd dhaniko gṛhapatir bhagavān vṛjiṣu janapadeṣu cārikāṃ
            caran vaiśālīm anuprāpto vaiśālyāṃ viharati markaṭahradatīre kūṭāgāraśālāyām iti /
            śrutvā ca punar vaiśālyā niṣkramya yena bhagavāṃs tenopasaṃkrāntaḥ / pūrvavad yāvat
            saṃpraharṣya tūṣṇīm* / atha dhaniko gṛhapatir utthāyāsanād ekāṃsam uttarāsaṃgaṃ kṛtvā
            yena bhagavāṃs tenāṃjaliṃ praṇamayya bhagavantam idam avocat* / adhivāsayatu bhagavān
            me śvo 'ntargṛhe bhaktena sārdhaṃ bhikṣusaṃgheneti / adhivāsayati bhagavān dhanikasya
            gṛhe tūṣṇīṃbhāvena / atha dhaniko gṛhapatir bhagavatas tūṣṇīṃbhāvenādhivāsanāṃ viditvā
            bhagavataḥ pādau śirasā vanditvā bhagavato 'ntikāt prakrāntaḥ /</p>
         
         
         <p>atha vaiśālakā brāhmaṇagṛhapatayo yena bhagavāṃs tenopasaṃkrāntāḥ / pūrvavad yāvad
            adhivāsayatu asmākaṃ bhagavān śvo 'ntargṛhe bhaktena sārdhaṃ bhikṣusaṃgheneti / bhagavān
            āha / nimantrito 'smi vāsiṣṭhās (<span class="bold">fol. 223v1</span>) tatprathamataraṃ dhanikena gṛhapatineti / te kathayanti / bhavanto dhanikena gṛhapatinā
            gaṇasya kriyākāro 'tikrānta ity apare kathayanti / (<span class="bold">MSV I 226</span>) kim asau vyatikramiṣyati / na tena kriyākāraḥ śrutaḥ / (<span class="bold">GBM 6.1073b</span>) puruṣaḥ śvo bhojayatu / vayaṃ paraśvo bhojayiṣyāma iti /</p>
         
         
         <p>athāyuṣmān ānandaḥ kālyam evotthāya pātracīvaram ādāya yena dhanikasya gṛhapater niveśanaṃ
            tenopasaṃkrāntaḥ / upasaṃkramya pūrveṇa nagaradvāreṇa praviṣṭaḥ / yāvat paśyati nāsanaprajñaptiṃ
            na bhaktaṃ sajjīkṛtam* / tato dhanikaṃ gṛhapatim idam avocat* / gṛhapate tvaṃ buddhapramukhaṃ
            bhikṣusaṃgham upanimantryālpotsukaḥ sthita iti / sa kathayati / kim āryānandaiva kathayasi
            gṛhapate nāsanaprajñaptiṃ paśyāmi nāpy āhāraṃ sajjīkṛtam* / ārya katareṇa tvaṃ dvāreṇa
            praviṣṭaḥ / gṛhapate pūrveṇa nagaradvāreṇa / ārya dakṣiṇena praviśa / sa dakṣiṇena
            praviṣṭo yāvat paśyati divyām āsanaprajñaptiṃ kṛtāṃ divyaṃ cāhāram upanvāhṛtam* /
            dṛṣṭvā ca punaḥ paraṃ vismayam āpannaḥ / atha dhaniko gṛhapatir bhagavato dūtena kālam
            ārocayati / samayo bhadanta sajjaṃ bhaktam* / apīdānīṃ pūrvavad bhagavantaṃ bhuktavantaṃ
            viditvā dhautahastam apanītapātraṃ nīcataram āsanaṃ gṛhītvā bhagavataḥ purastān niṣaṇṇo
            dharmaśravaṇāya /</p>
         
         
         <p>atha dhanikapatnī utthāyāsanād yena bhagavāṃs tenāṃjaliṃ praṇamayya bhagavantam idam
            avocat* / adhivāsayatu me bhagavān śvo 'ntargṛhe bhaktena sārdhaṃ bhikṣusaṃgheneti
            / adhivāsayati bhagavān dhanikapatnyā tūṣṇīṃbhāvena / adhivāsya ca dhanikasya gṛhapater
            dharmadeśanāṃ kṛtvotthāyāsanāt prakrāntaḥ / dhanikapatnyāpi (<span class="bold">MSV I 227</span>) bhojanaṃ sajjīkṛtam* / athāyuṣmān ānandaḥ kālyam evotthāya pātracīvaram ādāya yena
            dhanikasya gṛhapater niveśanaṃ tenopasaṃkrāntaḥ / upasaṃkramya dakṣiṇena dvāreṇa praviṣṭaḥ
            / nāsanaprajñaptiṃ paśyati nāpy āhāraṃ sajjīkṛtam* / dṛṣṭvā ca punar dhanikapatnīm
            idam avocat* / gṛhapatipatni buddhapramukhaṃ bhikṣusaṃgham upanimantrya kimartham
            ity alpotsukā tiṣṭhasīti nāsanaprajñaptiṃ nāpy āhāraṃ sajjīkṛtam* / ārya katareṇa
            tvaṃ dvāreṇa praviṣṭaḥ / dakṣiṇena / ārya pūrveṇa dvāreṇa praviśa / sa pūrveṇa praviṣṭaḥ
            / yāvat paśyati śobhanām āsanaprajñaptiṃ praṇītaṃ cāhāram upanvāhṛtam* / dṛṣṭvā ca
            punaḥ paraṃ vismayam āpannaḥ / tato dhanikapatnī bhagavato dūtena kālam ārocayati
            / samayo bhadanta sajjaṃ bhaktaṃ yasyedānīṃ bhagavān kālaṃ manyata iti / pūrvavad
            yāvad dhautahastam apanītapātraṃ nīcataram āsanaṃ gṛhītvā purastān niṣaṇṇo dharmaśravaṇāya
            /</p>
         
         
         <p>atha dhanikaputraḥ utthāyāsanād ekāṃsam uttarāsaṃgaṃ kṛtvā yena bhagavāṃs tenāṃjaliṃ
            praṇamayya bhagavantam idam avocat* / adhivāsayatu bhagavān śvo 'ntargṛhe bhaktena
            sārdhaṃ bhikṣusaṃgheneti / adhivāsayati bhagavān dhanikaputrasya tūṣṇīṃbhāvena / atha
            bhagavān dhanikapatnyā dharmadeśanāṃ kṛtvā prakrāntaḥ / dhanikaputreṇāpi śucinā praṇītaṃ
            khādaniyabhojanīyaṃ samudānītam* / athāyuṣmān ānandaḥ kālyam evotthāya (<span class="bold">fol. 224r1</span>) pātracīvaram ādāya yena dhanikasya gṛhapater niveśanaṃ tenopasaṃkrāntaḥ / upasaṃkramya
            dakṣiṇena dvāreṇa praviṣṭaḥ / nāsanaprajñaptiṃ paśyati nāpy āhāraṃ sajjīkṛtam* / dṛṣṭvā
            (<span class="bold">MSV I 228</span>) ca punar (<span class="bold">GBM 6.1074a</span>) dhanikaputram idam avocat* / gṛhapatiputra tvaṃ buddhapramukhaṃ bhikṣusaṃgham upanimantrya
            kim alpotsukas tiṣṭhasīti / sa kathayati / ārya kim eva kathayasi / na paśyāmy āsanaprajñaptiṃ
            nāpy āhāraṃ sajjīkṛtam* / ārya katareṇa tvaṃ dvāreṇa praviṣṭaḥ / dakṣiṇena / ārya
            paścimena praviśa / yāvad asau praviṣṭaḥ / yāvat paśyati śobhanām āsanaprajñaptiṃ
            praṇītaṃ cāhāram upanvāhṛtam* / dṛṣṭvā ca punaḥ paraṃ vismayam āpannaḥ / tato dhanikaputro
            bhagavato dūtena kālam ārocayati / samayo bhadanta sajjaṃ bhaktaṃ yasyedānīṃ bhagavān
            kālaṃ manyata iti pūrvavad yāvad dhautahastam apanītapātraṃ nīcataram āsanaṃ gṛhītvā
            bhagavataḥ purastān niṣaṇṇo dharmaśravaṇāya /</p>
         
         
         <p>atha dhanikasnuṣā utthāyāsanād yena bhagavāṃs tenāṃjaliṃ praṇamayya bhagavantam idam
            avocat* / adhivāsayatu me bhagavān śvo 'ntargṛhe bhaktena sārdhaṃ bhikṣusaṃgheneti
            / adhivāsayati bhagavān / dhanikaputrasya dharmadeśanāṃ kṛtvā prakrāntaḥ /</p>
         
         
         <p>atha vaiśālakā brāhmaṇagṛhapatayo yena bhagavāṃs tenopasaṃkrāntāḥ / upasaṃkramya bhagavataḥ
            pādau śirasā vanditvaikānte niṣaṇṇaḥ / ekāntaniṣaṇṇān vaiśālakān brāhmaṇagṛhapatīn
            dharmyayā kathayā yāvat samādāpya samuttejya saṃpraharṣya tūṣṇīm* / atha vaiśālakā
            brāhmaṇagṛhapatayaḥ utthāyāsanād ekāṃsam uttarāsaṃgaṃ kṛtvā yena bhagavāṃs tenāṃjaliṃ
            praṇamayya bhagavantam idam avocan* / adhivāsayatu bhagavān tv asmākaṃ śvo 'ntargṛhe
            bhaktena sārdhaṃ bhikṣusaṃgheneti / bhagavān āha / nimintrito 'smi vāsiṣṭhās tatprathamataraṃ
            dhanikasnuṣayeti / tato vaiśālikā (<span class="bold">MSV I 229</span>) brāhmaṇagṛhapatayaḥ kṣubdhāḥ kathayanti / bhavantaḥ kiṃ dhanikasyaikasya dhanam
            asti yena buddhapramukhaṃ bhikṣusaṃghaṃ pratidinaṃ bhojayati vayam avakāśaṃ na labhāmahe
            / katham atra pratipattavyam iti / apare kathayanti / yadā buddhapramukho bhikṣusaṃgho
            bhuktvā prakrāmati tadāsya gṛhād ekaikāṃ śilām udveṣṭayāma iti /</p>
         
         
         <p>athāyuṣmān ānandaḥ kālyam evotthāya pātracīvaram ādāya yena gṛhapater niveśanaṃ tenopasaṃkrāntaḥ
            / upasaṃkramya paścimena dvāreṇa praviṣṭaḥ / paśyati nāsanaprajñaptiṃ nāpy āhāraṃ
            upanvāhṛtam* / dṛṣṭvā ca punar dhanikasnuṣām idam avocat* / dhanikasnuṣe buddhapramukhaṃ
            bhikṣusaṃgham upanimantrya kim tvam alpotsukā tiṣṭhasīti / sā kathayati / maiva kathayasi
            / na paśyāmy āsanaprajñaptiṃ nāpy āhāraṃ sajjīkṛtam* / ārya katareṇa tvaṃ dvāreṇa
            praviṣṭaḥ / paścimena / ārya uttareṇa praviśa / sa uttareṇa dvāreṇa praviṣṭaḥ / yāvat
            paśyati divyām āsanaprajñaptiṃ kṛtāṃ divyaṃ cāhāram upanvāhṛtam* / dṛṣṭvā ca punaḥ
            paraṃ vismayam āpannaḥ / tato dhanikasnuṣā bhagavato dūtena kālam ārocayati / (<span class="bold">fol. 224v1</span>) samayo bhadanta sajjaṃ bhaktam* / yasyedānīṃ pūrvavad yāvad purastād bhikṣusaṃghaya
            prajñapta evāsane niṣaṇṇaḥ /</p>
         
         
         <p>atha vaiśālakā brāhmaṇagṛhapatayaḥ sarve saṃbhūya dhanikasya gṛhadvāre sthitāḥ / (<span class="bold">GBM 6.1074b</span>) dhanikaṃ gṛhapatim idam avocan* / gṛhapate vaiśālako gaṇaḥ kṣuṇṇo dvāre tiṣṭhati
            / gaccha kṣamayainam* / mā te anarthaṃ kariṣyatīti / (<span class="bold">MSV I 230</span>) sa nirgatya kṣamāyitum ārabdhaḥ / te kathayanti / gṛhapate kiṃ tavaivaikasya dhanam
            asti yena tvaṃ pratidivasaṃ buddhapramukhaṃ bhikṣusaṃghaṃ bhojayasi vayam avakāśaṃ
            na labhāmahe iti / sa kathayati / bhavanto na mayā gaṇasya kriyākāraḥ śrutaḥ / tad
            arhati gaṇaḥ kṣantum iti / apare kathayanti / bhavantaḥ pradhānapuruṣo 'yaṃ kṣamyatām
            asyeti / taiḥ kṣāntam* / sa kathayati / yady evaṃ praviśata / te gṛhaṃ praviṣṭāḥ /
            paśyanti śobhanām āsanaprajñaptiṃ kṛtāṃ praṇītaṃ cāhāraṃ samanvāhṛtam* / dṛṣṭvā ca
            punaḥ paraṃ vismayam āpannāḥ kathayanti / gṛhapate tvam evaiko 'rhasi buddhapramukhaṃ
            bhikṣusaṃghaṃ bhojayituṃ na vayam iti / sa teṣāṃ ratnān anuprayacchati / te na pratigṛhṇanti
            / bhagavatābhihitāḥ / pratigṛhṇīdhvaṃ durlabhāny etāni ratnānīti / tair gṛhītāni /
            yena ca yādṛśaṃ gṛhītaṃ tasya tādṛśam eva varṇāvabhāsaḥ saṃvṛttaḥ / tato dhanikasnuṣā
            sukhaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyabhojanīyena
            pūrvavad yāvad dhautahastam apanītapātraṃ nīcataram āsanaṃ gṛhītvā bhagavataḥ purastān
            niṣaṇṇo dharmaśravaṇāya /</p>
         
         
         <p>tato bhagavatā dhanikasya dhanikapatnyā dhanikaputrasya dhanikasnuṣāyāś cāśayānuśayaṃ
            dhātuṃ prakṛtiṃ ca viditvā caturāryasatyasaṃprativedhikī dharmadeśanā kṛtā / yāṃ śrutvā
            dhanikena dhanikapatnyā dhanikaputreṇa dhanikasnuṣayā ca viṃśatiśikharaṃ samudgataṃ
            satkāyadṛṣṭiśailaṃ jñānavajreṇa bhitvā srotaāpattiphalaṃ sākṣātkṛtam* / (<span class="bold">MSV I 231</span>) te dṛṣṭasatyās trir udānam udānayanti pūrvavad yāvat* / abhikrāntā vayaṃ bhagavantaṃ
            śaraṇaṃ gacchāmo dharmaṃ ca bhikṣusaṃghaṃ ca / upāsakāṃś cāsmān dhārayantu yāvajjīvaṃ
            prāṇopetaṃ śaraṇagatam abhiprasannāḥ / atha bhagavān dhanikaṃ dhanikapatnīṃ dhanikaputraṃ
            dhanikasnuṣāṃ ca dharmyayā kathayā saṃdarśya samādāpya samuttejya saṃpraharṣyotthāyāsanāt
            prakrāntaḥ /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta dhanikena dhanikapatnyā dhanikaputreṇa dhanikasnuṣayā ca karma kṛtaṃ yasya
            karmaṇo vipākena āḍhye mahādhane mahābhoge kule jātā divyamānuṣīṃ ca śriyaṃ pratyanubhavanti
            / bhagavataś cāntike satyadarśanaṃ kṛtam iti / bhagavān āha / ebhir eva bhikṣavaḥ
            karmāṇi kṛtāny upacitāni labdhasaṃbhārāṇi pariṇatapratyayāny oghavat pratyupasthitāny
            avaśyaṃbhāvīni / pūrvavad yāvat phalanti khalu dehinām* /</p>
         
         
         <p>bhūtapurvaṃ bhikṣavo vārāṇasyām anyatamo mālākāraḥ (<span class="bold">fol. 225r1 = GBM 6.1059</span>; MSV,Wi 108) <span class="it">prativasati</span> tena sadṛśāt kulāt kalataram ānītaṃ sa tayā sārdha<span class="it">ṃ</span> kr<span class="it">ī</span>ḍati ramate paricārayati / tasya krīḍato ramamāṇasya paricārayataḥ putro jātaḥ tenāpy
            asau sadṛśāt kulāt pariṇītaḥ so (<span class="bold">GBM 6.1075a</span>) 'pareṇa samayena daridraḥ sa<span class="it">ṃ</span>vṛttaḥ paramadaridras tena saputrakalatrasnuṣeṇa / mahatā yatnenaikaḥ paṭaḥ saṃpāditas
            tatas taṃ prāvṛtya mālākāro rājñe puṣpāṇy upanāmayati | tam eva prāvṛtya mālākārapatnī
            antaḥpurāyopanayati mālākāraputro 'pi tam eva prāvṛtya kumārāṇāṃ upanayati / mālākārasnuṣāpi
            tam eva prāvṛtya rājñaḥ snuṣāṇāṃ puṣpāṇy upanayati /</p>
         
         
         <p>asati buddhānām utpāde pratyekabuddhā loka utpadyante hīnadīnānukampakāḥ prāntaśayanāsanabhaktā
            ekadakṣiṇīyā lokasya / yāvad anyatamaḥ pratyekabuddho janapadacārikāṃ caraṃ sūryasyāstaṃgamanakālasamaye
            vārāṇasīm anuprāptaḥ / tasya ca mālākārasya (<span class="bold">MSV,Wi 109</span>) nagarasaṃpraveśe gṛhaṃ tasya ca vāṭikāyāṃ rātriṃ vāsam upagatas tejodhātuṃ samāpannaḥ
            tatas tena mālākāreṇa dṛṣṭo 'gniskandha iva jvalaṃ tena prasādajātena patnyā<span class="it">ḥ</span> samākhyātaṃ sābhiprasannā tayā putrasya so 'bhiprasannas tenā<span class="it">pi snuṣāyā ākhyātaṃ sā</span>bhiprasan<span class="it">n</span>ā <span class="it">tatas te</span> saṃjalpaṃ kartum ārabdhāḥ alam asmākaṃ śvo bhaktena ayaṃ pravrajitaḥ śāntātmā saṃbhūyainaṃ
            bhojayāma iti / tataḥ prabhātāyāṃ rajanyāṃ tair asau piṇḍakena pratipāditaḥ mālākāraḥ
            kathayati bhadre yo mama paṭa<span class="it">pratyaṃśas tam asmai pravrajitāya pratipādayāmi</span> .. sā kathayaty āryaputra mayā dattaḥ putraḥ kathayati mayā dattaḥ snuṣā kathayati
            mayāpi datta iti | tatas tair asau saṃbhūya paṭenācchāditaḥ kāyikī teṣāṃ mahātmanāṃ
            dharmadeśanā na vācikī | tataḥ sa mahātmā <span class="it">teṣām anukampayā uparivihāyasam abhyudgamya</span> jvalanatapanavarṣaṇavidyotanaprātihāryāṇi kartum ārabdhaḥ āśu pṛthagjanasya riddhir
            āvarjanakarī te śastranikṛttā {<span class="it">mūlanikṛttā</span>} iva drumāḥ pā<span class="it">dayo</span>r nipatya praṇidhānaṃ kartum ārabdhāḥ yad asmābhir evaṃvidhe sadbhūtadakṣiṇīye <span class="it">kāraḥ kṛto 'nena vayaṃ kuśalamūlenā</span>ḍh<span class="it">ye</span> mahādhane mahābhoge <span class="it">kule jāyema</span> divyamānuṣī asmākaṃ gṛhe śrīḥ prādurbhaved evaṃvidhānāṃ ca dharmāṇāṃ lābhinaḥ syāma
            / prativiśiṣṭa<span class="it">taraṃ cātaḥ</span> śāstāram ārāgayemo mā virāgayema iti | tataḥ pratyekabuddhas te<span class="it">ṣāṃ anukampayā riddhiṃ kṛtvā rājakulasyopariṣṭhāt saṃprasthitaḥ / tasya gacchato chāyā</span> (<span class="bold">MSV,Wi 110</span>) rājña upari patitā sa ūrdhvamukho nirīkṣitum ārabdhaḥ paśyati taṃ mahātmānaṃ sa
            saṃlakṣayati kasyāpy ane<span class="it">na mahāt</span>m<span class="it">a</span>nā dāridramūlāni samuddhṛtāni | tasya mālākārasya
            yaḥ kālo rā<span class="it">jñe puṣpāṇy upanāmayituṃ so 'tikrāntaḥ / rājāpi puṣpāṇi pratīkṣamāṇas tiṣṭhati / tato
               mālāk</span>āro rājapuruṣair āhūtaḥ sa rājñābhihitaḥ kimarthaṃ tavādya puṣpavelātikrānteti <span class="it">/</span> tena vistare<span class="it">ṇa yathābh</span>ūtam ākhyātaṃ <span class="it">/</span> tato rājñā yathāprāvṛtenācchāditaḥ evaṃ mālākāra<span class="it">patnī </span>(<span class="bold">fol. 225v1</span>)<span class="it"> antaḥpureṇa yathāprāvṛtenācchāditā mālākāraputro kumārair </span>(<span class="bold">GBM 6.1060</span>)<span class="it"> mālā</span>k<span class="it">ā</span>rasnuṣā rājavadhūbhis tasya dṛṣṭa eva dharme dhana<span class="it">ḥ</span> puṣpair abhinirvṛttaḥ adaridraḥ saṃvṛttaḥ kiṃ manyadhve bhikṣ<span class="it">avo yo 's</span>au (<span class="bold">GBM 6.1075b</span>) mālākāra evāsau dhanikas tena kālena tena samayena mālākā<span class="it">rapatnī dhanikapatnī mālākāraputro dhanikaputro mālākārasnuṣā dhanikasnu</span>ṣā yad ebhiḥ pratyekabuddhe kārān kṛtvā praṇidhānaṃ kṛtaṃ tasya karmaṇo vipākena āḍhye
            mahādhane <span class="it">mahābho</span>ge kule jātā divyamānuṣi śrīḥ gṛhe prādurbhūtā mama cāntike satyāni <span class="it">dṛṣṭāni / ahaṃ caibhiḥ pratyekabuddhakoṭīśa</span>tasahasr<span class="it">e</span>bhyaḥ prativiś<span class="it">iṣ</span>ṭ<span class="it">ata</span>raḥ śāstā ārāgito na virāgita iti hi bhikṣavaḥ ekāntakṛṣṇānāṃ karmaṇāṃ pūrvavad yāvad
            ābhogaḥ kara<span class="it">ṇīya it</span>y <span class="it">e</span>vaṃ vo bhikṣavaḥ śikṣitavyam*</p>
         
         <span class="note"><span class="bold">MSV,Wi 111</span></span>
         
         <p>atha vaiśālakā brāhmaṇagṛhapatayo bhū<span class="it">yasyā mātrayābhiprasannā utthāyāsanā</span>d yena bhagavāṃs tenāṃjaliṃ praṇamayya bhagavantam idam avocan* adhivāsayatv asmākaṃ
            bhagavāṃs traimāsīṃ cīvarapiṇḍapātaśayanāsanagl<span class="it">āna</span>pr<span class="it">a</span>tyayabhaiṣajyapariṣkāraiḥ sārdhaṃ bhikṣusaṃghenety adhivāsayati bhagavāṃ vaiśā<span class="it">lakānāṃ brāhmaṇagṛhapatīnāṃ tūṣṇīṃbhāve</span>na / atha vaiśālakā brāhmaṇagṛhapatayo bhagavatas tūṣṇīṃbhāvenādhivāsanāṃ viditvā
            bhagavataḥ pādau śirasā vanditvotthāyāsanāt prakrāntaḥ <span class="it">/</span> atha vaiśālakā brāhmaṇagṛhapatayas tām eva rātriṃ śuci <span class="it">praṇītaṃ khādanīyabhojanīyaṃ samudānī</span>ya pūrvavad yāvad dhautahastam apanītapātraṃ nīcataram āsanaṃ gṛhītvā bhagavataḥ purastān
            niṣaṇṇā dharmaśravaṇāya / atha bhagavān vaiśālakān brāhmaṇagṛhapatīn dharmyayā kathayā
            saṃdarśya samādāpya samutte<span class="it">j</span>y<span class="it">a saṃ</span>pr<span class="it">a</span>h<span class="it">a</span>rṣyotthāyāsanāt prakrāntaḥ / evaṃ dvau trayo vā divasā atikrāntaḥ vaiśālakā brāhmaṇagṛhapatayo
            vistīrṇaparivārāḥ sakṛcchraś ca kālo vartate | te teṣāṃ jñātayo bhojanam iti kṛtvā
            pratyaham upasaṃkrāmanti tair upadrūyamāṇā bhikṣūṇāṃ kathayanti āryāḥ sakṛcchraḥ kālo
            vartate 'smākaṃ jñātaya ākāṃkṣamāṇā upasaṃkrāmanti teṣāṃ vayaṃ pratyaham anuprayacchāmo
            na ca śaknumo yuṣmākaṃ teṣāṃ ca saṃpādayitum* aho vatāryakāḥ pratijāgṛyur vayam upakaraṇāni
            prayacchāma iti bhikṣavaḥ kathayanti <span class="it">/</span> bhagavantam avalokayāma iti | etat prakaraṇaṃ bhikṣavo bhagavata ārocayanti | bhagavān
            āha // tasmād anujānāmi bhikṣubhiḥ pratijāgartavyam iti | uktaṃ bhagavatā bhikṣubhir
            bhaktaṃ pratijāgartavyam iti | te pratijāgartum ārabdhāḥ <span class="it">/</span> yāvad abhyavakāśe pratijāgrati peyā ca sādhyate devaś ca vṛṣṭaḥ sā ca naṣṭā | etat
            prakaraṇaṃ bhikṣavo bhagavata ārocayanti | bhagavān āha / nābhyavakāśe sādhayitavyam*
            dvārakoṣṭhake prāsāde sādhayanti | bhagavān āha / na dvārakoṣṭhake na prāsāde / tasmāt
            tarhi bhikṣavo daśemāny akalpikāni
            kalpikaśālāvastūni yeṣu bhaktaṃ na pratijāgartavyaṃ katamāni <span class="it">daśa</span> (<span class="bold">MSV I 234.6</span>) <span class="it">abhyavakāśadvārakoṣṭhakaprāsādāgniśālāyantradhararājāṅganadevasthānagṛhapatikuṭibhikṣuṇīśālā
               / etāni</span> (<span class="bold">fol. 226r1</span>) śālāvastūni yeṣu bhaktaṃ na pratijāgartavyaṃ / pratijāgrati sātiśarā bhavanti /</p>
         
         
         <p><span class="it">uddānam* / ....</span></p>
         
         
         <p><span class="it">śrāvastyāṃ nidānam* / athānyatamasya bhikṣor glānyam utpannam* / sa vaidyasakāśam
               upasaṃkrāntaḥ kathayati / bhadramukha bhaiṣajyaṃ vyapadiśa</span> / tena roganidānaṃ pṛṣṭvā abhihitaḥ / ārya peyāṃ piba svastho bhaviṣyasīti / sa kathayati
            / <span class="it">bhadramukha bhagavatā nānujñātam* / vaidyaḥ kathayati / ārya kāruṇiko vaḥ śāstā sthānam
               etad vidyate yad anujñāsyati / etat prakaraṇaṃ bhikṣavo bhagavata ārocayanti</span> / bhagavān āha / yadi vaidyaḥ kathayati peyāṃ pibeti / <span class="it">nātra kaukṛtyaṃ karaṇīyam* /</span></p>
         
         
         <p><span class="it">bhagavān āha / vaidyopadeśena peyā pātavvyeti / tasyopasthāpakena śītalā peyā dattā
               / sa vaidyasakāśaṃ gatvā</span> kathayati / bhadramukha kiṃ tayā peyayā <span class="it">nāhaṃ svasthaḥ / vaidyaḥ kathayati / ārya kiṃ tvayā peyā na pītā / sa kathayati /
               pitā / kim uṣṇā / śītalaiva / </span>(<span class="bold">MSV I 235</span>)<span class="it"> ārya na śobhanaṃ kṛtam* / uṣṇīkṛtya pātavyā / bhikṣavo na jānate kutra uṣṇīkartavyā
               / bhagavān āha / tasmāt tarhi bhikṣavaḥ kalpikaśālā saṃmantavyā / bhikṣavo na jānate
               kīdṛg iti / bhagavān āha / paṃca kalpikaśālā bhavanti / ārambhyamāṇāntikā ucchrīyamāṇāntikā
               goniṣādikā udbhūtava</span>stukā saṃmatikā ca /</p>
         
         
         <p>tatra <span class="it">ārambhyamāṇāntikā katamā / tadyathā navakarmiko bhikṣur yatra prathamataḥ sthitvā
               saṃghasya kalpikasthānam iti kṛtvā vācayati idaṃ kalpikasthānam iti / idam ārambhyamāṇāntikā
               ucyate /</span> tatra ucchrīyamāṇāntikā <span class="it">katamā</span> / yathāpi tan navakarmiko bhikṣuḥ śilāyām ucchrīyamāṇāyāṃ tatprathamataḥ śilāyāṃ
            nyasyamānāyāṃ sāmantakān bhikṣūn āmantrayate / avadhārayantu āyuṣmantaḥ <span class="it">idaṃ saṃghasya kalpikasthānam* / idam evocchrīyamāṇāntikocyate / tatra goniṣādikā
               katamā / yatra dvārāntas tad</span> goniṣādiketi / <span class="it">tatra udbhūtavastukā katamā</span> / prahīṇavastukā iyam ucyate / saṃmatikā katamā / <span class="it">yad dvābhyāṃ saṃmataṃ yat saṃmatiketi / bhikṣavo na jānate kathaṃ saṃmantavyam iti
               / bhagavān āha / yat sthānam adhiṣṭhitam antaḥsīmaṃ bahirvyā</span>maparivāram (<span class="bold">fol. 226v1</span>) abhimataṃ saṃghasya tat saṃmantavyam* / evaṃ ca punaḥ saṃmantavyam* / śayanāsanaprajñaptiṃ
            kṛtvā gaṇḍīm ākoṭya <span class="it">pṛṣṭavācikayā bhikṣūn samanuyujya sarvasaṃghe sanniṣaṇṇe sannipatite ekena bhikṣuṇā
               jñaptiṃ kṛtvā karma karaṇīyam* / śṛṇotu bhadantaḥ </span>(<span class="bold">MSV I 236</span>)<span class="it"> saṃghaḥ / idaṃ sarvā</span>kārapariniṣṭhitam antaḥsīmaṃ bahirvyāmaparivāraṃ saṃghasya kalpikaśālāṃ saṃmantu /
            sacet saṃghasya prāptakālaṃ <span class="it">kṣametānujānīyāt saṃgho yat saṃghaḥ etat kalpikasthānaṃ saṃmanyate</span> ity eṣā jñaptiḥ / evaṃ ca karma kartavyam* / śṛṇotu bhadantaḥ saṃghaḥ / idaṃ vastu
            sarvākārapariniṣṭhitam antaḥsīmaṃ bahirvyāma<span class="it">parivāraṃ saṃghaḥ kalpikasthānaṃ saṃ</span>manyate / yenāyuṣmatāṃ kṣamante idaṃ vastu <span class="it">kalpikasthānaṃ saṃmantuṃ te tūṣṇīm* / na kṣamante bhāṣantām* / kṣāntam anujñātaṃ saṃghena
               yasmāt tūṣṇīm evaitad dhārayāmi /</span></p>
         
         
         <p>buddho bhagavān vaiśālyāṃ viharati markaṭahradatīre / <span class="it">vaiśālyāṃ siṃhaḥ senāpatiḥ prativasati / sa jñātibhir āhṛtaṃ māṃsaṃ paribhuṃkte /
               yadā bhagavato</span> 'ntikāt satyāni dṛṣṭāni tadā na paribhuṃkte / āhṛtāni tu bhikṣūṇāṃ <span class="it">prayacchati / bhikṣavas tat paribhuṃjate / tīrthikā avadhyāyanti kṣipanti vivācayanti
               / āyuṣmantaḥ siṃhena senāpatinā uddiśya kṛtaṃ māṃsam āhṛtam* / tat śra</span>maṇaśākyaputrīyāṇām anuprayacchati / śramaṇaśākyaputrīyaiḥ uddiśya <span class="it">kṛtaṃ māṃsaṃ</span> pari<span class="it">bhuktam iti / etat prakaraṇaṃ bhikṣavo bhagavata ārocayanti / bhagavān āha / trīṇi
               cākalpikāni māṃsāni na paribhoktavyānīti vadāmi / katamāni trīṇi / mām uddiśya kṛtam
               iti saṃmukhaṃ dṛṣṭam akalpikaṃ māṃsaṃ na paribhoktavyam iti vadāmi / śrutam tvām </span>(<span class="bold">fol. 227r1</span>)<span class="it"> uddiśya kṛtam iti</span> akalpikaṃ māṃsaṃ na paribhoktavyam iti vadāmi / svayam evam ākāraparivitarka utpanno
            bhavati / mām uddiśya kṛtam iti saṃcintya akalpikaṃ māṃsaṃ na paribhoktavyam (<span class="bold">MSV I 237</span>) iti vadāmi / bhikṣavas trīṇi kalpikāni māṃsāni paribhoktavyānīti vadāmi / katamāni
            trīṇi / mām uddiśya kṛtam iti saṃmukham adṛṣṭaṃ kalpikamāṃsaṃ paribhoktavyam iti vadāmi
            / aśrutaṃ tvām uddiśya kṛtam iti kalpikamāṃsaṃ paribhoktayam iti vadāmi / na svayam
            eva pūrvavad yāvat kalpikaṃ māṃsaṃ paribhoktavyam iti vadāmi /</p>
         
         
         <p>śrāvastyām nidānam* / <span class="it">sakṛcchraḥ kālo vartate / bhikṣavaḥ pārśvaṃ datvā tiṣṭhanti</span> / te brāhmaṇagṛhapatayaḥ kathayanti / āryā ekāntaghaṭake śāsane kimarthaṃ pārśvaṃ
            datvā tiṣṭhatha na kuśalapakṣaṃ pratijāgṛtheti / <span class="it">te kathayanti</span> / sakṛcchraḥ kālo vartate paryāptaṃ piṇḍakaṃ nāsādayāmaḥ / <span class="it">vayaṃ kṣudhārtā durbalā jātāḥ / ataḥ pārśvaṃ datvā sthitāḥ / te kathayanti / kasmān
               na pratijāgṛtha iti</span> / nānujñātaṃ bhagavatā / kāruṇiko vaḥ śāstā sthānam etad vidyate yad anujñāsyati
            / etat prakaraṇaṃ bhikṣavo bhagavata ārocayanti / bhagavān āha / tasmāt tarhi bhikṣavo
            'nujā<span class="it">nāmi / evaṃvidhe durbhikṣe kṛcchre kāntāre bhikṣavaḥ pratijāgartavyam* / nātra kaukṛtyaṃ
               karaṇīyam*</span> /</p>
         
         
         <p>śrāvastyām nidānam* / sakṛcchraḥ kālo vartate / bhikṣavaḥ śrāddhair brāhmaṇagṛhapatibhir
            ucyante / āryā ihaiva bhaktakṛtyaṃ kuruteti / te bhaktakṛtyaṃ kṛtvā pūrvalabdhaṃ <span class="it">gṛhītvā vihāraṃ gacchanti durbhikṣakāle bhuṃjiṣyāma iti kṛtvā</span> kin tu kaukṛtyān na paribhuṃjate / etat prakaraṇam bhikṣavo bhagavata ārocayanti
            / bhagavān āha / (<span class="bold">MSV I 238</span>) tasmād anujānāmi evaṃvidhe durbhikṣe kṛcchre kāntāre ākāṃkṣatā prāggṛhītam iti <span class="it">kṛtvā prāggṛhītaṃ paribhoktavyam* / nātra kaukṛtyaṃ karaṇīyam* /</span></p>
         
         
         <p><span class="it">śrāvastyāṃ nidānam* /</span> sakṛcchraḥ kālo vartate / śrāddhā brāhmaṇagṛhapatayo bhikṣūn upanimantrya antargṛhe
            bhojayanti / teṣāṃ tu bhaktānāṃ khādyakāny avaśiṣyante / brāhmaṇagṛhapatayaḥ kathayanti
            / <span class="it">āryā yuṣmākaṃ kṛte adhiṣṭhitaṃ bhaktam avaśiṣyate / etat pragṛhyatām* / te tad gṛhī</span>tvā gacchanti / gatās tam api ākāṃkṣanti paribhoktum* / kaukṛtyān na paribhuṃjate
            / etat prakaraṇaṃ bhikṣavo bhagavata ārocayanti / bhagavān āha / tasmād anujānāmi
            evaṃvidhe durbhikṣe kṛcchre kāntāre <span class="it">evaṃvidhaṃ dānam iti kṛtvā paribhoktavyam* / nātra kaukṛtyaṃ karaṇīyam* /</span></p>
         
         
         <p><span class="it">śrāvastyāṃ nidānam* / sakṛcchraḥ kālo vartate</span> / śrāddhā brāhmaṇagṛhapatayo bhikṣūn upanimantrya bhojayanti / teṣāṃ bhuktavatāṃ
            khādyakāni kiṃcid avaśiṣyante / bhikṣavaḥ prakrāntāḥ / brāhmaṇagṛhapatayaḥ <span class="it">kathayanti / āryāḥ sadya eva prakrāntāḥ / khādyakāny avaśiṣyante / durlabhāny etāni
               / gṛhītvā gaccha</span> / tair nītam* / bhikṣavas tad api ākāṃkṣanti paribhoktum* / kaukṛtyān na paribhuṃjate
            / etat prakaraṇaṃ bhikṣavo bhagavata ārocayanti / bhagavān āha / tasmād anujānāmi
            <span class="it">evaṃvidhe durbhikṣe kṛcchre kāntāre prāgdattam iti kṛtvā paribhoktavyam* / nātra kaukṛtyaṃ
               karaṇīyam* /</span></p>
         
         <span class="note"><span class="bold">MSV I 239</span></span>
         
         <p>śrāvastyām nidānam* / śrāddhānāṃ brāhmaṇagṛhapatīnām auttarāpathikāni vanāstikāni
            phalāni saṃpadyante / te saṃlakṣayanti / durlabhāny etāni <span class="it">āryāṇāṃ dātavyāni / bhikṣūṇāṃ parigrahārthaṃ dattāni / bhikṣavaḥ pratigrahītavyam
               iti kṛtvā</span> (<span class="bold">fol. 227v1</span>) kaukṛtyān na paribhuṃjate / śrāddhā brāhmaṇagṛhapatayaḥ kathayanti / ārya yadā bhagavān
            loke notpannas tadā tīrthyā dakṣiṇīyāḥ / idānīṃ tu bhagavān loke utpanna idānīṃ bhavanto
            dakṣiṇīyāḥ / tasmād anukampayā gṛhṇīteti / etat prakaraṇaṃ bhikṣavo bhagavata ārocayanti
            / bhagavān āha / tasmād anujānāmīti / durlabhānīti kṛtvā paribhoktavyāni / nātra kaukṛtyaṃ
            karaṇīyam* / <span class="it">tatremāni vanāstikāni / drākṣādāḍimbatinduka ...</span> /</p>
         
         
         <p>śrāvastyāṃ nidānam* / śrāddhā brāhmaṇagṛhapatayo bhikṣūṇāṃ <span class="it">sat</span>kurvatāṃ pravārayatāṃ puṣkarā<span class="it">stikāni</span> anuprayacchanti / bhikṣava ākāṃkṣanti kin tu <span class="it">kaukṛtyān na paribhuṃjate / bhikṣavo bhagavata ārocayanti / bhagavān āha / durlabhānīti
               kṛ</span>tvā paribhoktavyāni / nātra kaukṛtyaṃ karaṇīyam* / tatremāni puṣkarāstikāni / tālūkaṃ
            mṛṇālaṃ kumudabījaṃ padmabījaṃ ceti /</p>
         
         
         <p>śrāvastyāṃ nidānam* / āyuṣmataḥ śāriputrasya dhātuvai<span class="it">ṣamyād glānyam utpannam* / āyuṣmān mahāmaudgalyāyanaḥ saṃlakṣaya</span>ti (<span class="bold">MSV I 240</span>) bahuśo mayā āyuṣmataḥ śāriputrasya <span class="it">sva</span>matena upasthānaṃ kṛtam* / na ca kadācid vaidyaḥ pṛṣṭaḥ yanv ahaṃ pṛccheyam iti /
            tena vaidyaḥ pṛṣṭaḥ / bhadramukha āyuṣmataḥ śāriputrasya <span class="it">dhātuḥ kupitaḥ / bhaiṣajyaṃ vyapadiśa / sa kathayati / ārya padmabījaṃ</span> prayaccha svastho bhaviṣyati / āyuṣmān mahāmaudgalyāyanaḥ saṃlakṣayati / na mama
            pratirūpaṃ syād yad aham āyuṣmataḥ śāriputrasya kṛte na visakṣīreṇa upasthānaṃ kuryā<span class="it">m iti / saṃlakṣitamātra eva śrāvastyā anta</span>rhito mandākinyāḥ puṣkariṇyās tīre pratyaṣṭhān nāgararājasya bhavanasamīpe / tataḥ
            supratiṣṭhitena nāgarājena dṛṣṭa uktaś ca / kim āryasya āgamane <span class="it">kāraṇam* / sa kathayati / āyuṣmataḥ śāriputrasya dhātuḥ kupitaḥ /</span> tasya vaidyena visakṣīram ādiṣṭam iti / supratiṣṭhito nāgarājaḥ kathayati / ārya
            yady evaṃ tiṣṭha tāvad iti / sa mandākinīṃ puṣkariṇīm avatīrya puruṣapramāṇāni visakṣīrāṇy
            utpāṭya utpāṭya vi<span class="it">sakṣīreṇāyuṣmato mahāmaudgalyāyanasya pātraṃ pūritam*</span> / āyuṣmān mahāmaudgalyāyano 'sya visāni rujyamānāni nirīkṣitum ārabdhaḥ / supratiṣṭhito
            nāgarājaḥ kathayati / ārya kim ākāṃkṣase visāni paribhoktum iti / sa tūṣṇīm avasthitaḥ
            / <span class="it">sa kathayati / ārya gaccha / svasti te / athāyuṣmān mahāmaudgalyāyano visakṣīreṇa</span> pātraṃ pūrayitvā mandākinyāḥ puṣkariṇyās tīre 'ntarhitaḥ śrāvastyāṃ pratyaṣṭhāt*
            jetavane 'nāthapiṇḍadasyārame / tata āyuṣmatā śāriputreṇa vaidyopadeśena visakṣīraṃ
            paribhuktam* / svasthībhūtaḥ ...</p>
         
         
         <p>(<span class="bold">fol. 228r1; MSV,Wi 112</span>) + + + + + + + + g<span class="it">a</span>ccha śrāvastyā<span class="it">ṃ</span> je<span class="it">tavane maṇḍapa</span>kariṇyāṃ chorayitvā āgaccheti / sa pavanabalavegavāhinā javena śrāvastīm āgamya jeta<span class="it">vana</span> /// (<span class="bold">228r2</span>) <span class="it">ka</span>l<span class="it">a</span>bho jātaḥ tatsamanantaraṃ ca si<span class="it">ṃ</span>h<span class="it">a</span>nādo muktaḥ tataḥ sā hastinī saṃtrastā mūtrapurīṣam utsṛjantī kalabhaṃ chorayitvā
            pra<span class="it">krāmati</span> /// (<span class="bold">228r3</span>) <span class="it">vardhayi</span>to dhanena pālita iti dhanapālako dhanapālaka iti saṃjñā saṃvṛttā / apare paṭhanti
            rājñā prasenajitā rājño bimbisāra<span class="it">sya</span> /// (<span class="bold">228r4</span>) <span class="it">kānici</span>d visāni paribhuktāni kānicid āyuṣmatā śāriputreṇa aparāṇi saṃghe caritāni / tathā
            avaśiṣṭaṃ ta<span class="it">to</span> /// (<span class="bold">228r5</span>) bh<span class="it">i</span>kṣavo bhagavatā ārocayanti / bhagavān āha / durlabhāni bhavanto mānuṣāṇāṃ divyāni
            visāni tasmād anujānāmi durlabhāni divyāni visānīti /// (<span class="bold">228r6</span>; cf. <span class="bold">MSV I 241</span>.1ff. which has been suplied from Divy 123ff.) <span class="it">bhadraṃ</span>kare nagare ṣaḍ jñātā mahāpuṇyāḥ prativasanti miṇḍhako gṛhapatiḥ miṇḍhakapatnī miṇḍhakaputraḥ
            miṇḍhakasnuṣā miṇḍhakadāso miṇḍhakadāsī /// (<span class="bold">228r7</span>) <span class="it">sahadarśa</span>nād eva pūryante | evaṃ miṇḍhako gṛhapatir jñāto mahāpuṇyaḥ kathaṃ miṇḍhakapatnī sā
            ekasyārthāya sthālīṃ sādhayati śatāni sahasrāṇi ca paribhuṃjate evaṃ miṇḍhaka<span class="it">patnī</span> /// (<span class="bold">228r8</span>) <span class="it">pari</span>tyajati tadā pūrṇa eva tiṣṭhati na ca parikṣīyate | evaṃ miṇḍhakaputraḥ miṇḍhakasnuṣā
            ekasyārthāya gatvā saṃpādayati śatasya sahasrasya ca paryāptaṃ bhavati /// (<span class="bold">228r9</span>) evaṃ miṇḍhakadāsaḥ kathaṃ miṇḍhakadāsī mahāpuṇyā | sā yadā ekāṃ mātrāṃ pratijāgarti
            tadā sapta mātrāḥ saṃpadyante / evaṃ miṇḍhakadāsī mahāpuṇyā /</p>
         
         
         <p>bha<span class="it">gavāṃ saṃlakṣayati / ayaṃ miṇḍhako gṛhapatiḥ saparivāro bhadraṃkare nagare prativasati
               / tasya vaineyakāla āpannaḥ / </span>(<span class="bold">MSV I 242</span>)<span class="it"> tatra bhagavān āyuṣmantam ānandam āmantrayate / gaccha tvam ānanda</span> (<span class="bold">228r10</span>) <span class="it">bhikṣūṇā</span>m ārocaya tathāgato <span class="it">bhikṣa</span>vaḥ janapadacārik<span class="it">a</span>yā bhadra<span class="it">ṃ</span>ka<span class="it">ra</span>ṃ .. + yuṣmākam utsahate tathāgatena sārdhaṃ (<span class="bold">MSV,Wi 114</span>) janapadacārikayā bhadra<span class="it">ṃ</span>karaṃ nagaraṃ gantuṃ sa cī<span class="it">varakāṇi pratigṛhṇātv iti / evaṃ bhadantety āyuṣmān ānando bhagavataḥ pratiśrutya
               bhikṣūṇām ārocayati /</span> (<span class="bold">fol. 228v1</span>) bhagavān āyuṣma<span class="it">n</span>to janapadacārik<span class="it">a</span>yā bhadra<span class="it">ṃ</span>k<span class="it">a</span>r<span class="it">aṃ</span> + + yuṣmākam utsahate bhagavatā sārdhaṃ janapadacārikayā bhadraṃkaraṃ nagaraṃ gantuṃ
            sa cīvara<span class="it">kāṇi pratigṛhṇātv iti / evam āyuṣmann iti / te bhikṣava āyuṣmata ānandasya pratiśrutya
               pṛṣṭhataḥ pṛṣṭhataḥ samanubaddhā gacchanti /</span></p>
         
         
         <p><span class="it">atha bhagavān</span> (<span class="bold">228v2</span>) <span class="it">dāntapa</span>rivāraḥ śāntaḥ śāntaparivāraḥ arhann arhaparivāraḥ <span class="it">ja</span>napadacārikāṃ caraṃ bhadraṃkaraṃ nagaraṃ samprasthitaḥ yadā bhagavatā śrāvastyāṃ mahāprātihāryaṃ
            vi<span class="it">darśitaṃ tadā tīrthyā nirbhartsitāḥ / tataḥ kecid bhadraṃkaraṃ nagaraṃ gatvāvasthitāḥ
               / taiḥ śrutaṃ śramaṇo</span> (<span class="bold">228v3</span>) <span class="it">gau</span>tama āgacchatīti śrutvā ca punar vyathitāḥ pūrvaṃ tāvad vayaṃ <span class="it">ś</span>r<span class="it">a</span>maṇena gautamena madhyadeśān nirvāsitāḥ sa yadīhāgamiṣyati niścayenāsmān ito 'pi nirvā<span class="it">sayiṣyati tad upāyasaṃvidhānaṃ kartavyam iti / te kulopakaraṇaśālā upasaṃkramya kathayanti</span> (<span class="bold">228v4</span>) dharmalābho dharmalābhaḥ ārya kim idaṃ avalokitā bhavataḥ (<span class="bold">MSV I 243</span>) gamiṣyāmaḥ kasyārthāya / dṛṣṭāsmābhir yuṣmākaṃ saṃpattir yāvad vipattin na paśyāmas
            tāvad gacchāmaḥ ārya<span class="it">kā asmākaṃ vipattir bhaviṣyati / bhavantaḥ śramaṇo gautama kṣurāśaniṃ pātayann anekā
               aputrikā</span> (<span class="bold">228v5</span>) <span class="it">apa</span>tikāni kurvann āgacchati | ārya yady evaṃ yasminn eva kāle sthātavyaṃ tasminn eva
            kāle 'smākaṃ parityāgaḥ kriyate / tiṣṭhatha na gantavyam iti / te kathayanti / kiṃ
            <span class="it">vayaṃ na tiṣṭhāmaḥ / na yūyam asmākaṃ śroṣyatha / āryāḥ kathayata śroṣyāmaḥ / te kathayanti</span> (<span class="bold">228v6</span>) <span class="it">bhadraṃka</span>ranagarasāmanatakena sarvaṃ janakāyam udvāsya bhadraṃkaraṃ nagaraṃ praveśayata : śādvalāni
            kṛṣata : sthaṇḍilāni pātayata : puṣpaphalavrkṣāṃś che<span class="it">dayata pānīyāni viṣeṇa dūṣayata / te kathayanti / āryās tiṣṭhata sarvam utiṣṭhāma
               iti / te 'vasthitāḥ / tatas tair</span> (<span class="bold">228v7</span>) <span class="it">bhadr</span>aṃkarasāmantakena sarvo janakāya udvāsya bhadraṃkaraṃ nagaraṃ praveśitaḥ śādvalāni
            kṛṣṭāni sthaṇḍilāni pātitāni puṣpavṛkṣāś chinnāḥ pānīyāni vi<span class="it">ṣadūṣitāni / tataḥ śakro devendraḥ saṃlakṣayati / na mama pratirūpaṃ yad ahaṃ bhagavato
               'satkāram</span> (<span class="bold">228v8</span>) <span class="it">adhyu</span>pekṣe<span class="it">yaṃ</span> yena nāma bhagavatā trikalpāsaṃkhyeyair anekaiś ca duṣkaraśatasahasraiḥ ṣaṭ pāramitāḥ
            paripūryānuttaraṃ
            jñānam adhigatam .. .. bhagava <span class="it">sarvalokaprativiśiṣṭaḥ sarvavādavijayī śūnye janapade cārikām cariṣyati / yanv ahaṃ
               bhagavataḥ saśrāvakasaṃghasya sukhasparśārthāyautsukyam</span> (<span class="bold">228v9</span>) <span class="it">ā</span>padyeyam iti | tena vātabalāhakānāṃ dev<span class="it">a</span>putrāṇām ājñā dattā / gacchata viṣapānīyāni śoṣayateti / varṣabal<span class="it">āhakānāṃ devaputrāṇām ājñā dattā / aṣṭāṅgopetasya </span>(<span class="bold">MSV I 244</span>)<span class="it"> pānīyasyāpūrayateti / cāturmahārājikā devā uktāḥ / yūyaṃ</span> (<span class="bold">228v10</span>) <span class="it">bhadraṃkara</span>nagarasamantād āvāsa<span class="it">yateti ta</span>to vātabalāhakair devaputrair viṣadūṣitāni pānīyāni śoṣitāni varṣa<span class="it">balāhakair eva kūpodapānavāpīsaras taḍāgāny aṣṭāṅgopetasya pānīyasya pūritāni / cāturmahārājikair
               devair</span> (<span class="bold">fol. 229r1 = GBM 6.770; MSV I 244.5</span>) <span class="it">bhadraṃkaranagara</span>sāmantakaṃ sarvam āvāsitam* / janapadā ṛddhā sphītāś ca saṃvṛttāḥ / tīrthyair nagaravāsijanakāyasametair
            avacarakāḥ preṣitāḥ / paśyata kīdṛśā janapadā iti / te gatāḥ paśyanti / atiśayena
            janapadā ṛddhasphītāḥ / tata āgatya kathayanti / bhavanto na kadācid asmābhir evaṃ
            janapadā ṛddhasphītā dṛṣṭapūrvā iti / tīrthyāḥ kathayanti / bhavanto dṛṣṭo vo yas
            tāvad acetanān bhāvān anvāvartayati sa yuṣmān nānvāvartayiṣyatīti / tat kuta etat*
            / sarvathā avalokitā bhavantu bhavantaḥ / paścimaṃ vo darśanaṃ gacchāma iti / te kathayanti
            / āryās tiṣṭhata / kiṃ śramaṇo gautamo yuṣmākaṃ karoti / so 'pi pravrajito yūyam api
            pravrajitāḥ / bhikṣopajīvitaḥ kim asau yuṣmākaṃ bhikṣāṃ vārayiṣyatīti / tīrthyāḥ kathayanti
            / samayena tiṣṭhāmaḥ / yadi yūyaṃ kriyākāraṃ kuruta na kenacit śramaṇaṃ gautamaṃ darśanāyopasaṃkramitavyam*
            / ya upasaṃkrāmati ṣaṣṭiṃ kārṣāpaṇān daṇḍayitavya iti / taiḥ pratijñātaṃ kriyākāraś
            ca kṛtaḥ /</p>
         
         <span class="note"><span class="bold">MSV I 245</span></span>
         
         <p>tato bhagavān anupūrveṇa bhadraṃkaraṃ nagaram anuprāpto bhadraṃkare viharati dakṣiṇāyatane
            / tena khalu samayena kāpilavāstuno brāhmaṇadārikā bhadraṃkare nagare pariṇītā / tayā
            prākārasthayā bhagavān andhakāre sthito dṛṣṭaḥ / sā saṃlakṣayati / ayaṃ bhagavān śākyakulanandanaḥ
            śākyakulād rājyam apahāya pravrajitaḥ / yady atra sopānaṃ syād ahaṃ pradīpam ādāyāvatareyam
            iti / tato bhagavatā tasyāś cetasā cittam ājñāya sopānaṃ nirmitam* / tato 'sau hṛṣṭatuṣṭāḥ
            pramuditāḥ pradīpam ādāya sopānenāvatīrya yena bhagavāṃs tenopasaṃkrāntā / upasaṃkramya
            bhagavataḥ purastāt pradīpaṃ sthāpayitvā pādau śirasā vanditvā niṣaṇṇā dharmaśravaṇāya
            / tato bhagavatā tasyā āśayānuśayaṃ dhātuṃ prakṛtiṃ ca jñātvā tādṛśī caturāryasatyasaṃprativedikī
            purvavad yāvac charaṇagatām atiprasannām iti / atha bhagavāṃs tāṃ dārikām idam avocat*
            / ehi tvaṃ dārike yena miṇḍha<span class="it">kagṛhapatis tenopasaṃkrama / upasaṃkramya</span> evaṃ madvacanād ārogyaya / evaṃ vada / gṛhapate tvām uddiśyāham ihāgatas tvaṃ ca
            dvāraṃ baddhvāvasthito yuktam etad evaṃ hy atitheḥ pratipattuṃ yathā tvaṃ pratipanna
            iti / yadi kathaya<span class="it">ti gaṇena kriyākāraḥ kṛta iti / vaktavyaḥ / tava putrasya paṃcaśatiko nakulakaḥ</span> kaṭyāṃ baddhas tiṣṭhati / sa yadi śataṃ vā sahasraṃ vā vyayīkaroti pūryata eva na
            parikṣīyate / na śaknoṣi tvaṃ ṣaṣṭiṃ kārṣāpaṇān datvāgantum iti / evaṃ bhadanteti
            sā dārikā bhaga<span class="it">vataḥ pratiśrutya saṃprasthitā / yathāparijñātaiva kenacid evaṃ</span> miṇḍhakasya gṛhapateḥ sakāśaṃ gatā / gatvā kathayati / gṛhapate bhagavāṃs te ārogyayati
            / sa (<span class="bold">MSV I 246</span>) kathayati dārike vande buddhaṃ bhagavantam* / gṛhapate bhagavān evam āha / tvām
            e<span class="it">vāham uddiśyāgatas tvaṃ ca dvāraṃ baddhāvasthitaḥ / yuktam etad evam atitheḥ</span> (<span class="bold">fol. 229v1 = GBM 6.771</span>) pratipattuṃ yathā tvaṃ pratipanna iti / sa kathayati / dārike gaṇena kriyākāraḥ
            kṛto na kenacit śramaṇaṃ gautamaṃ darśaṇāyopasaṃkramitavyam* / yaḥ upasaṃkrāmati sa
            gaṇena ṣaṣṭiṃ kārṣapaṇān <span class="it">daṇḍya iti
               / gṛhapate bhagavān kathayati / tava putrasya paṃcaśatiko nakula</span>kaḥ kaṭyāṃ baddhas tiṣṭhati / sa yadi śataṃ sahasraṃ vā vyayīkaroti pūryate eva na
            parikṣīyate / na śaknoṣi tvaṃ ṣaṣṭiṃ kārṣāpaṇān datvāgantum iti / sa saṃlakṣayati
            / na kaścid etat saṃjānīte <span class="it">nūnaṃ sarvajñaḥ sa bhagavān* / gacchāmīti / sa ṣaṣṭiṃ kārṣāpaṇān dvāre sthāpayitvā
               brāhmaṇa</span>dārikopadiṣṭena sopānenāvatīrya yena bhagavāṃs tenopasaṃkrāntaḥ / upasaṃkramya bhagavatāḥ
            pādau śirasā vanditvā purastān niṣaṇṇaḥ / tato bhagavān miṇḍha<span class="it">kasya gṛhapater aśayānuśayaṃ dhātuṃ prakṛtiṃ ca jñātvā tādṛśīṃ caturāryasatyasaṃ</span>prativedhikīṃ dharmadeśanāṃ kṛtavān yāṃ śrutvā miṇḍhakena pūrvavad yāvat srotaāpattiphalaṃ
            sākṣātkṛtam* / sa dṛṣṭasatyaḥ kathayati / bhagavan kim eṣo 'pi bhadraṃkaranivāsijanakāya
            evaṃvidhānāṃ dharmāṇāṃ lābhīti / bhagavān āha / <span class="it">gṛhapate tvam āgamya bhūyasā sarva eva janakāyo labhīti / tato</span> miṇḍhako gṛhapatir bhagavataḥ pādau śirasā vanditvā bhagavato 'ntikāt prakrāntaḥ
            / sa gṛhaṃ gatvā kārṣāpaṇānāṃ rāśiṃ vyavasthāpya gāthāṃ bhāṣate /</p>
         
         <span class="note"><span class="bold">MSV I 247</span></span>
         
         <p>
            yo draṣṭum icchati jinaṃ jitarāgadoṣaṃ nirdvandvam apratisamaṃ kanakāvadātam* /<br />
            so niścalena hṛdayena suniścitena kṣipraṃ pradātu dhanam asya mayā pradeyam* // iti
            </p>
         
         
         <p>janakāyāḥ kathayati / gṛhapate śreyaḥ śramaṇasya gautamasya darśanam* / sa kathayati
            / śreyaḥ / te kathayanti / yadi evaṃ gaṇenaiva kriyākāraḥ kṛto gaṇa evotpāṭayatu /
            ko 'tra virodhaḥ / te kriyākāram utpāṭya nirgantum ārabdhāḥ / tataḥ parasparaṃ saṃghaṭṭena
            na śaknuvanti nirgantum iti / vajrapāṇinā yakṣeṇa vinayajanānukampayā vajraḥ kṣiptaḥ
            / prākārasya khaṇḍaḥ patitaḥ / anekāni prāṇiśatasahasrāṇi nirgatāni kānicit kutūhalajātāni
            kānicit pūrvakaiḥ kuśalamūlaiḥ saṃcodyamānāni / tato mahājanakāyasannipātād bhagavato
            yojanaṃ sāmantakena parṣat sannipatitā / atha bhagavāṃs tāṃ parṣadam avagāhya purastād
            bhikṣusaṃghasya prajñapta evāsane niṣadyānekasatvasantānakuśalamūlasamāropikāṃ dharmadeśanāṃ
            kṛtavān* / yāṃ śrutvā kaiścit srotaāpattiphalaṃ sākṣātkṛtam* / pūrvavat kenacic charaṇagamanaśikṣāpadāni
            gṛhītāni / bhagavato 'ticiraṃ dharmaṃ deśayitvā bhojanakālo 'tikrāntaḥ /</p>
         
         
         <p>miṇḍhako gṛhapatiḥ kathayati / bhagavan bhaktakṛtyaṃ kriyatām iti / bhagavān āha /
            gṛhapate bhojanakālo 'tikrānta iti / sa kathayati / bhagavan kim akāle kalpate / <span class="it">bhagavān āha</span> / ghṛtaṃ guḍaṃ (<span class="bold">MSV I 248</span>) śarkarāḥ pānakāni ceti / tato miṇḍhakena gṛhapatinā śilpina āhūyoktāḥ / bhagavanto
            'kālakhādyakāni śīghraṃ sajjīkuruteti / tair api kathitam* / akālakhādyakāni (<span class="bold">fol. 230r1 = GBM 6.772</span>) sajjīkṛtāni / gṛhapatinā buddhapramukho bhikṣusaṃghaḥ akālakhādyakair akālapānakaiś
            ca saṃtarpitaḥ / tato bhagavān miṇḍhakaṃ gṛhapatiṃ saparivāraṃ satyeṣu pratiṣṭhāpya
            taṃ ca karvaṭakanivāsinaṃ janakāyaṃ yathābhavyatayā vinīya saṃprasthitaḥ /</p>
         
         
         <p>miṇḍhakagṛhapatiḥ kathayati / bhagavan kārṣāpaṇaḥ pathyādinimittaṃ gṛhyatām iti /
            bhagavān āha / grahītavya iti / uktaṃ bhagavatā kārṣāpaṇo grahītavya iti / <span class="it">bhikṣavo na jānate kena grahītavyaḥ kathaṃ ceti /</span> bhagavān āha / kalpakāreṇa / kalpakāro na bhavati / bhagavān āha / srāmaṇera<span class="it">ke</span>ṇa / āyuṣmān upālī buddhaṃ bhagavantaṃ pṛcchati / yat taduktaṃ bhadanta bhagavatā
            śrāmaṇerakasya jātarūparajatapratigraho daśamaṃ śikṣāpadam iti / uktaṃ bhagavatā śrāmaṇerakeṇa
            grahītavya iti / tat katham* / bhagavān āha / pratigraham upālin mayā sandhāyoktaṃ
            mā tv agṛhyam* / tasmāt śramaṇerakeṇodgrahītavyam* / no tu pratigrahaḥ svīkartavyaḥ
            /</p>
         
         
         <p>miṇḍhako gṛhapatiḥ kathayati / bhagavan guḍaudanaṃ gṛhyatām iti / bhagavān āha / grahītavyam
            iti / bhikṣavo na jānate kena grahītavyaṃ kathaṃ ceti / bhagavān āha / asatyāgārike
            śrāmaṇerakeṇa bhikṣubhir vā sāptāhikam adhiṣṭhāya svayam eva voḍhavyam* / bhikṣavo
            na jānate katham (<span class="bold">MSV I 249</span>) adhiṣṭhātavyam iti / bhagavān āha / hastau prakṣālya pratigrāhayitvā vāme pāṇau
            pratiṣṭhāpya dakṣiṇena pāṇinā praticchādya bhikṣoḥ purataḥ sthitvā vaktavyam* / samanvāharatāyuṣmantaḥ
            / aham evaṃnāmā idaṃ bhaiṣajyaṃ sāptāhikam adhiṣṭhāsyāmi teṣām arthāya sabrahmacāriṇāṃ
            ceti / evaṃ dvir api trir api / āyuṣmān upālī buddhaṃ bhagavantaṃ pṛcchati / yad uktaṃ
            bhadanta bhagavatā guḍaḥ sāptāhiko 'dhiṣṭhātavya iti / kena paribhoktavyaḥ / paṃcabhir
            upālin pudgalaiḥ / adhvapratipannakena bhaktacchinnakena glānakena upadhivārikeṇa
            navakarmikeṇa ceti /</p>
         
         
         <p>bhikṣavo janapadacārikāṃ saṃprasthitāḥ / taṇḍulānāṃ ca saktūnāṃ ca madhye guḍaṃ prakṣipanti
            / <span class="it">adhvagā icchanti</span> paribhoktum* / kaukṛtyena paribhuṃjate / etat prakaraṇaṃ bhikṣavo bhagavata ārocayanti
            / bhagavān āha / na labhyaṃ bhikṣavas tenāmiṣeṇāmiṣakṛtyaṃ kartum* / yas taṇḍuleṣu
            prakṣiptaḥ sa prasphoṭya paribhoktavyaḥ / yas tu saktuṣu udakena dravīkṛtya paribhoktavyaḥ
            / aparo 'pi dravīkṛtya na parisphuṭa eva bhavati / bhagavān āha / vaṃśadalikayā nirlikhyodakena
            prakṣālayitavyaḥ / tathāpi na śakyate nirāmiṣaḥ kartavyaḥ / bhagavān āha / suśocitaḥ
            kṛtvā udakena dravīkṛtya pātavyaḥ /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta miṇḍhakena miṇḍhakapatnyā miṇḍhakaputreṇa miṇḍhakasnuṣayā miṇḍhakadāsena
            miṇḍhakadāsyā ca <span class="it">karma kṛtaṃ yena ṣaḍabhijñātā </span>(<span class="bold">MSV I 250</span>)<span class="it"> mahāpuṇyāḥ saṃvṛttāḥ / bhagavato 'ntike satyāni</span> (<span class="bold">fol. 230v1 = GBM 6.773</span>) <span class="it">dṛṣṭā</span>ni / bhagavān caibhir ārāgito na virāgita iti / bhagavān āhā / ebhir eva bhikṣavaḥ
            karmāṇi kṛtāni upacitāni labdhasaṃbhārāṇi pariṇatapratyayāni pūrvavad yāvat phalanti
            khalu <span class="it">dehinām* /</span></p>
         
         
         <p><span class="it">bhūtapūrvaṃ bhikṣavo 'tīte 'dhvani vārāṇasyāṃ nagaryāṃ brahmadatto nāma rājā</span> pūrvavad yāvad dharmeṇa rājyaṃ kārayati / tena khalu samayena vārāṇasyāṃ nagaryāṃ
            naimittikair dvādaśavārṣikī anāvṛṣṭir vyākṛtā śalākāvṛtti {Dutt: Ms. <span class="it">śilakā</span> throughout; but MS <span class="it">śalākā-</span> throughout} mahādurbhikṣaṃ bhaviṣyatīti / trividhaṃ durbhikṣaṃ bhaviṣyati caṃcu śvetāsthi
            śalākāvṛtti ca / tatra caṃcu ucyate / <span class="it">samudgake tasmin</span> manuṣyā bījāni prakṣipya anāgatasatvāpekṣayā sthāpayanti / asmākam anena bījena manuṣyāḥ
            kāryaṃ kariṣyantīti / idaṃ samudgasaṃbandhāc {Dutt: <span class="it">samudgakasambandhāt*</span>} caṃcu ucyate / śvetāsthi katamat* / tasmin kāle manuṣyā asthīni upasaṃhṛtya <span class="it">tāvat kvāthayanti yāvat tāny asthīni śvetāni saṃvṛttā</span>nīti / tatas taṃ pānaṃ pibanti / idaṃ śvetāsthisaṃbandhāt* śvetāsthi ucyate / śalākāvṛtti
            katamat* / tasmin kāle manuṣyāḥ khālabilebhyo dhānyaguḍakāni śalākayākṛṣya bahūdakāyāṃ
            sthālyāṃ kvāthayitvā pibanti / idaṃ śalākāsaṃbandhāc chalākāvṛtti ucyate / rājñā brahmadattena
            vārāṇasyāṃ ghaṇṭāvaghoṣaṇaṃ kāritam* / śṛṇvantu bhavanto vārāṇasīnivāsinaḥ paurā naimittikair
            dvādaśavārṣiky (<span class="bold">MSV I 251</span>) anāvṛṣṭir vyākṛtā śalākāvṛtti durbhikṣaṃ bhaviṣyati caṃcu śvetāsthi ca / yeṣāṃ dvādaśavārṣikaṃ
            bhaktam asti taiḥ sthātavyam* / yeṣāṃ nāsti te yatheṣṭaṃ gacchantu / vigatadurbhikṣatayā
            subhikṣe punar āgamiṣyatha iti / tasmiṃś ca samaye vārāṇasyām anyatamo gṛhapatir āḍhyo
            mahādhano mahābhogo vistīrṇaviśālaparivāraḥ / vistīrṇaviśālas tena koṣṭhāgārika āhūyoktaḥ
            / bhoḥ puruṣa bhaviṣyati me saparivārasya dvādaśavārṣikaṃ bhaktam iti / sa kathayati
            / ārya bhaviṣyatīti / sa tatraivāvasthitaḥ / samanantarāt tu eva tad durbhikṣam* /
            tasya koṣṭhāgāraḥ parikṣīṇaḥ / sarvaś ca parijanaḥ kālagataḥ / ātmanā ṣaṣṭho vyavasthitaḥ
            / tatas tena gṛhapatinā kośakoṣṭhāgārāṇi śodhayitvā dhānyaprastha upasaṃhṛtaḥ / so
            'sya patnyā sthālyāṃ
            prakṣipya sādhitaḥ / asati buddhānām utpāde pratyekabuddhā loka utpadyante / hīnadīnānukampakā
            prāntaśayanāsanabhaktā ekadakṣiṇīyā lokasya / yāvad anyataraḥ pratyekabuddho janapadacārikāṃ
            caran vārāṇasīm anuprāptaḥ / sa pūrvāhṇe nivāsya pātracīvaram ādāya vārāṇasīṃ piṇḍāya
            praviṣṭaḥ / sa ca gṛhapatiḥ sajjo 'vasthito bhoktum* / sa ca pratyekabuddho 'nupūrveṇa
            piṇḍapātam aṭaṃs tasya gṛham anuprāptaḥ / sa tena gṛhapatinā dṛṣṭaḥ kāthaprāsādikaś
            cittaprāsādikaś ca / dṛṣṭvā ca punaḥ saṃlakṣayati / etad apy ahaṃ paribhujya niyataṃ
            prāṇair viyokṣye / yanv ahaṃ pratyaṃśam asmai pravrajitāya dadyām iti / tena bhāryābhihitā
            / bhadre yo mama pratyaṃśas tam asmai pravrajitāyānuprayaccheti / (<span class="bold">fol. 231r1 = GBM 6.774</span>) sā saṃlakṣayati / mama svāmī na paribhuṃkte / katham ahaṃ paribhuṃje iti / sā kathayati
            āryaputra (<span class="bold">MSV I 252</span>) aham api svaṃ pratyaṃśam asmai prayacchāmīti / evaṃ putreṇa snuṣayā dāsena dāsyā
            svasvapratyaṃśāḥ parityaktāḥ / tatas taiḥ sarvaiḥ saṃbhūya pratyekabuddhaḥ piṇḍena
            pratipāditaḥ / kāyikī teṣāṃ mahātmanāṃ dharmadeśanā na vācikī / sa vitatapakṣa iva
            haṃsarāja upari vihāyasam abhyudgamya jvalanatapanavarṣaṇavidyotanaprātihāryāṇi kartum
            ārabdhaḥ / āśu pṛthagjanasya ṛddhir āvarjanakarī / te mūlanikṛttā iva drumāḥ pādayor
            nipatya yatheṣṭaṃ praṇidhānaṃ kartum ārabdhāḥ / gṛhapatiḥ praṇidhānaṃ kartum ārabdhaḥ
            / yan mayā evaṃvidhe sadbhūtadakṣiṇīye kāraḥ kṛto 'nenāhaṃ kuśalamūlena yadi riktakāni
            kośakoṣṭhāgārāṇi paśyāmi sahadarśanān me pūrṇāni syuḥ / evaṃvidhānāṃ ca me dharmāṇāṃ
            lābhī syām* / ataḥ prativiśiṣṭataraṃ śāstāram ārāgayeyaṃ mā virāgayeyam iti / patnī
            praṇidhānaṃ kartum ārabdhā / yan mayā evaṃvidhe sadbhūtadakṣiṇīye kāraḥ kṛto 'nenāhaṃ
            kuśalamūlenāhaṃ yady ekasyārthāya sthālīṃ paceyaṃ sā śatenāpi paribhujya sahasreṇāpi
            na ca parikṣayaṃ gacched yan mayā prayogo na pratiprasrabdhaḥ / evaṃvidhānāṃ dharmāṇāṃ
            lābhinī
            syām* / prativiśiṣṭataraṃ cātaḥ śāstāram ārāgayeyaṃ mā virāgayeyam iti / putraḥ praṇidhānaṃ
            kartum ārabdhaḥ / yan mayā evaṃvidhe sadbhūtadakṣiṇīye kāraḥ kṛto 'nena me kuśalamūlena
            paṃcaśataḥ kamarakaḥ kaṭyām upanibaddhas tiṣṭhet* / yadi śataṃ vā sahasraṃ vā tato
            vyayaṃ kuryāṃ pūrṇaka eva tiṣṭhet* / mā parikṣayaṃ (<span class="bold">MSV I 253</span>) gacchet* / evaṃvidhānāṃ ca dharmāṇāṃ lābhī syām* / prativiśiṣṭataraṃ cātaḥ śāstāram
            ārāgayeyaṃ mā virāgayeyam iti / snuṣā praṇidhānaṃ kartum ārabdhā / yan mayā evaṃvidhe
            sadbhūtadakṣiṇīye kāraḥ kṛto 'nenāhaṃ kuśalamūlena yady ekasyārthāya gandhān yojaye
            te śatasya vā sahasrasya
            vā upayujyeran na ca parikṣayaṃ gaccheyuḥ / yāvat prayogo na pratiprasrabdhaḥ / evaṃvidhānāṃ
            dharmāṇāṃ lābhinī syām* / prativiśiṣṭataraṃ cātaḥ śāstāram ārāgayeyaṃ mā virāgayeyam
            iti / dāsaḥ praṇidhānaṃ kartum ārabdhaḥ / yan mayā evaṃvidhe sadbhūtadakṣiṇīye kāraḥ
            kṛto 'nenāhaṃ kuśalamūlena yady ekaṃ sīraṃ karṣeyaṃ saptasīrāḥ kṛṣṭā bhāveyuḥ / evaṃvidhānāṃ
            dharmāṇāṃ lābhī syām* / prativiśiṣṭataraṃ cātaḥ śāstāram ārāgayeyaṃ mā virāgayeyam
            iti / dāsī praṇidhānaṃ kartum ārabdhā / yan mayā evaṃvidhe sadbhūtadakṣiṇīye kāraḥ
            kṛto 'nenāhaṃ kuśalamūlena <span class="it">dhānyānām e</span>kāṃ mātrām ārabheyaṃ sapta mātrāḥ saṃpadyeran* / apy evaṃvidhānāṃ dharmāṇāṃ lābhinī
            syām* / prativiśiṣṭa<span class="it">taraṃ cātaḥ śāstāram ārāgayeyaṃ mā virāgayeyam iti</span> (<span class="bold">fol. 231v1 = GBM 6.775</span>) praṇidhānaṃ kṛtam* / sa ca mahātmā pratyekabuddhas teṣām anukampāṃ kṛtvā ṛddhyā
            saṃprasthitaḥ / yāvad rājā brahmadattaḥ upari prāsadatalagatas tiṣṭhati / tasya ṛddhyā
            gacchato rājño brahmadattasyopari <span class="it">cchāyā nipatitā / sa ūrddhvamukho nirīkṣitum ārabdhaḥ / paśyati tat pratyekabuddham*
               /</span> tasyaitad abhavat* / kasyāpy anena mahātmanā ṛddhimahālāṅgalair dāridryamūlāny utpāṭitānīti
            / balavatpāśā / tato 'sau gṛhapatiḥ (<span class="bold">MSV I 254</span>) kośakoṣṭhāgārāṇi pratyavekṣitum ārabdho <span class="it">yāvat pūrṇāni paśyati / sa patnīm āmantrayate / mama tāva</span>t praṇidhānaṃ pūrṇaṃ yuṣmākam idānīṃ paśyāma iti / tato dāsyā dhānyānām ekāṃ mātrām
            ārabdhā parikarmayitum* / sapta mātrāḥ saṃpannāḥ / patnyā ekasyārthāya sthālī sādhitā
            / sarvais taiḥ paribhuktā tathaivāvasthitā / prātiveśyair anekaiś ca prāṇiśatasahasraiḥ
            paribhuktā tathaivāvasthitā / <span class="it">tathaiva putrasya snuṣāyā dāsasya praṇidhiḥ siddhā</span> / tato gṛhapatinā vārāṇasyāṃ ghaṇṭāvaghoṣaṇaṃ kāritam* / yo bhavanto 'nnena arthī
            sa āgacchatv iti / vārāṇasyām uccaśabdo mahāśabdo jātaḥ / rājñā śrutam* / sa kathayati
            / kim eṣa bhavanta uccaśabdo
            mahāśabda iti / amātyaiḥ samākhyātam* / devāmukena gṛhapatinā kośakoṣṭhāgārāṇy uddhāṭitānīti
            / rājā kathayati / yāvat sarva eva lokaḥ kālagatas tadā tena gṛhapatinā kośakoṣṭhāgārāṇy
            uddhāṭitāni / āhūyatāṃ bhavantaḥ sa gṛhapatir iti / tair āhūtaḥ / tato rājñābhihitaḥ
            / gṛhapate yadā sarvalokaḥ kālagatas tadā tvayā kośakoṣṭhāgārāṇy uddhāṭitānīti / deva
            kasya koṣṭhāgārāṇy uddhāṭitāni / api tu adyaiva me bījam uptam adyaiva phalitam iti
            / rājā kathayati / yathākatham* / sa tat prakaraṇaṃ vistareṇārocayati / rājā kathayati
            / gṛhapate tvayāsau mahātmā piṇḍakena pratipāditaḥ / deva mayā pratipāditaḥ / sa gāthāṃ
            bhāṣate /</p>
         
         
         <p>aho guṇamayaṃ kṣetraṃ sarvadoṣavivarjitam* /
            yatroptaṃ bījam adyaiva adyaiva phaladāyakam* // iti /</p>
         
         
         <p>kiṃ manyadhve bhikṣavo yo 'sau gṛhapatir gṛhapatipatnī gṛhapatiputro (<span class="bold">MSV I 255</span>) gṛhapatidāso gṛhapatidāsī ca / eṣa evāsau miṇḍhako gṛhapatir miṇḍhakapatnī miṇḍhakaputro
            miṇḍhakasnuṣā miṇḍhakadāso miṇḍhakadāsī ca / ya ebhiḥ pratyekabuddhakārān kṛtvā praṇidhānaṃ
            kṛtaṃ tasya karmaṇo vipākena ṣaḍ api mahāpuṇyā jātā mamāntike satyāni dṛṣṭāni / ahaṃ
            caibhiḥ pratyekabuddhakoṭīśatasahasrebhyaḥ prativiśiṣṭataraḥ śāstā ārāgito na virāgita
            iti hi bhikṣava ekāntakṛṣṇānāṃ karmaṇām ekāntakṛṣṇo vipākaḥ ekāntaśuklānām ekāntaśuklo
            vyatimiśrāṇāṃ vyatimiśraḥ / tasmāt tarhi bhikṣava ekāntakṛṣṇāni karmāṇy apāsya vyatimiśrāṇi
            ca ekāntaśukleṣv eva karmasv ābhogāḥ karaṇīyaḥ ity evaṃ vo bhikṣavaḥ śikṣitavyam*
            /</p>
         
         <span class="note"><span class="bold">Bhaiṣ-v(Ch/W) 119</span></span>
         
         <p>uddānam* /</p>
         
         
         <p>kaineya<span class="it">ḥ</span> pānam ādāya kāśīpaṭṭaṃ ca yavāgvaḥ /
            pāpāyāṃ khādyakaṃ kṛtvā kaukṛtyaṃ vikṛtabhojanam* // //</p>
         
         <span class="note"><span class="bold">fol. 232r1 = GBM 6.776</span></span>
         
         <p>bhagavān ādumāyāṃ viharaty āvasathe | tena khalu samayena kaineyasya ṛṣer ādumāyām
            āvasatho 'bhūt<span class="it">* /</span> mandākinyās tu puṣkariṇyās tīre divāvihāraḥ / bhagavān saṃlakṣayati | kutra nv ahaṃ
            caturṇāṃ lokapālānāṃ dharmaṃ deśa<span class="it">ye</span>yaṃ <span class="it">/</span> yatra me kaineya ṛṣir alpakṛcchreṇa damatham āgata e<span class="it">tasyai</span>tad abhavat* <span class="it">/</span> yanv ahaṃ mandākinyāḥ puṣkariṇyās tīre deśayeyaṃ <span class="it">/</span> tatra damatham eṣyati | tatra bhagavatā laukikaṃ cittam utpāditam* <span class="it">/</span> dharmatā khalu yasmin samaye buddhā bhagavanto (<span class="bold">MSV I 256</span>) laukikaṃ cittam utpādayanti tasmiṃ samaye śakrabrahmādayo devā bhagavataś cetasā
            cittam ājānanti <span class="it">/</span> vaiśravaṇo mahārājaḥ saṃlakṣayati | kiṃkāraṇaṃ bhagavatā laukikaṃ cittam utpāditaṃ
            <span class="it">/</span> paśyaty asmākam eva caturṇāṃ lokapālānāṃ dharmaṃ deśayitukāma iti viditvā pāṃcikasya
            mahāyakṣasenāpater ājñā<span class="it">ṃ</span> dattavān* <span class="it">/</span> gaccha pāñcika bhagavato 'rthāya mandākinyā<span class="it">ḥ</span> puṣkariṇyās tīre śayanāsanaprajñaptiṃ kuru <span class="it">/</span> kaineyasya ṛṣer ekam ārakṣakaṃ sthāpaya <span class="it">/</span> mahābhūtasannipāto bhaviṣyati mā kaścid asyojo ghaṭṭayiṣyatīti / sa mandākinyāḥ puṣkariṇyās
            tīre kaineyasya ṛṣer ārakṣakaṃ sthāpayitvā śayanāsanaprajñaptiṃ kartum (<span class="bold">Bhaiṣ-v(Ch/W) 120</span>) ārabdhaḥ <span class="it">/</span> tatra mahājanakāyasya kolāhalaśabdo jātaḥ <span class="it">/</span> tataḥ kaineya ṛṣiḥ kolāhalaśabdenotthitaḥ tam ārakṣakaṃ pṛcchati <span class="it">/</span> kim eṣa kolāhalaśabda iti | sa kathayati <span class="it">/</span> śayanāsanaprajñaptiḥ kriyate | kiṃ mamārthāya / na tavārthāya <span class="it">/</span> api tu buddhasya bhagavataḥ <span class="it">/</span> tvam atra kiṃ tiṣṭhasi | tavaivārakṣakaḥ <span class="it">/</span> kimartham* <span class="it">/</span> mahābhūtasamāgamo 'tra bhaviṣyati <span class="it">/</span> mā kaścid ojo ghaṭṭayiṣyatīti | sa kathayati <span class="it">/</span> tasya śramaṇasya gautamasya ko rakṣāṃ karotīti | sa kathayati <span class="it">/</span> kas tasya bhagavato rakṣāṃ karoti / sa eva bhagavāṃ sadevakasya lokasya rakṣāṃ karotīti
            śrutvā kaineya ṛṣis tūṣṇīm* <span class="it">/</span></p>
         
         
         <p>tato bhagavān pūrvāhṇe nivāsya pātracīvaram ādāya ādumāṃ piṇḍāya prāviśat* <span class="it">/</span> ādumāṃ piṇḍāya caritvā kṛtabhaktakṛtyaḥ paścādbhaktapiṇḍapātaṃ pratikrāntaḥ tadrūpaṃ
            samādhiṃ samāpanno yathā samāhite citte ādumāyām antarhito mandākinyā<span class="it">ḥ</span> puṣkariṇyās tīre (<span class="bold">MSV I 257</span>) pratyaṣṭhāt sārdhaṃ bhikṣusaṃghena | atha bhagavān purastād bhikṣusaṃghasya prajñapta
            evāsane niṣaṇṇaḥ <span class="it">/</span></p>
         
         
         <p>tato dhṛtarāṣṭro mahārājo 'nekagandharvaparivāro 'nekagandharvaśataparivāro 'nekagandharvasahasraparivāro
            'nekagandharvaśatasahasraparivāro divyānāṃ maṇīnām utsaṃgaṃ pūrayitvā yena bhagavāṃs
            tenopasaṃkrāntaḥ <span class="it">/</span> upasaṃkramya bhagav<span class="it">antaṃ divyābh</span>ir <span class="it">ma</span>ṇi<span class="it">bh</span>i<span class="it">r ā</span>kīrya bhagavataḥ pādau śirasā vanditvā pūrvāṃ diśaṃ niśṛtya niṣaṇṇo bhagavantaṃ saṃpuraskṛtya
            bhikṣusaṃghaṃ ca //</p>
         
         
         <p>virūḍhako 'pi mahārājo 'nekakumbhāṇḍaparivāro 'nekakumbhāṇḍaśataparivāro 'nekakumbhāṇḍasahasraparivāro
            'nekakumbhāṇḍaś<span class="it">atasahasrapariv</span>āro divyānāṃ muktānām utsaṃgaṃ pūrayitvā yena bhagavāṃs tenopasaṃkrāntaḥ (<span class="bold">fol. 232v1 = GBM 6.777</span>) <span class="it">/</span> upasaṃkramya bhagavantaṃ divyābhir muktābhir ākīrya bhagavataḥ pādau śirasā vanditvā
            dakṣiṇāṃ diśaṃ niśṛtya niṣaṇṇo bhagavantaṃ saṃpuraskṛtya bhikṣusaṃghaṃ ca |</p>
         
         
         <p>virūpākṣo <span class="it">'pi</span> mahārā<span class="it">jo 'nekanāgapariv</span>āro 'nekanāgaśataparivāro 'nekanāgasahasraparivāro 'nekanāgaśatasahasraparivāro divyānām
            utpalapadmakumudapuṇḍarīkamandārakāṇāṃ puṣpāṇām utsaṃgaṃ pūrayitvā yena bhagavāṃs
            tenopasaṃkrāntaḥ / upasaṃkramya <span class="it">bhagavantaṃ divyair utpa</span>lapadmakumudapuṇḍarīkamandārakaiḥ puṣpair avakīrya bhagavataḥ pādau śirasā vanditvā
            paścimāṃ diśaṃ niśṛtya niṣaṇṇo bhagavantaṃ saṃpuraskṛtya bhikṣusaṃghaṃ ca //</p>
         
         
         <p>vaiśravaṇo 'pi mahārājo 'nekayakṣaparivāro 'nekayakṣaśataparivāro 'nekay<span class="it">ak</span>ṣ<span class="it">a</span>sahasrap<span class="it">a</span>rivāro 'nekayakṣaśatasahasraparivāro divyasya hiraṇyasya suvarṇasyotsaṃgaṃ pūrayitvā
            yena bhagavāṃs tenopasaṃkrāntaḥ <span class="it">/</span> upasaṃkramya bhagavantaṃ divyena hiraṇyasuvarṇenākīrya (<span class="bold">Bhaiṣ-v(Ch/W) 121</span>) bhagavataḥ pādau (<span class="bold">MSV I 258</span>) śirasā vanditvā uttarāṃ diśaṃ niśṛtya niṣaṇṇo bhagavantaṃ <span class="it">saṃ</span>puraskṛtya bhikṣusaṃghaṃ ca |</p>
         
         
         <p>tatra dvāv āryajātīyau dhṛtarāṣṭro virūḍhakaś ca / dvau dasyujātīyau virūpākṣo vaiśravaṇaś
            ca | atha bhagavata etad abhavat* <span class="it">/</span> saced aham āryayā vācā dharmaṃ deśayeyaṃ dvau cājñāsyataḥ dvau nājñāsyataḥ <span class="it">/</span> saced dasyuvācā deśayeyam evam api dvau ājñāsyataḥ dvau nājñāsyataḥ <span class="it">/</span> yanv ahaṃ dvayor āryayā vācā dharmaṃ deśayeyaṃ <span class="it">/</span> dvayor api dasyuvāceti viditvā</p>
         
         
         <p>dhṛtarāṣṭraṃ mahārājam āmantrayate / iti hi mahārājabhinnaḥ kāyo vedanā śītībhūtā
            saṃjñā niruddhā saṃskārā vyupaśāntā vijñā<span class="it">naṃ</span> cāstaṃgata<span class="it">ṃ</span> : eṣa evānto duḥkhasyeti / asmin khalu dharmaparyāye bhāṣyamāṇe dhṛtarāṣṭrasya mahārājasya
            virajo vigatamalaṃ dharmeṣu dharmacakṣur utpannam anekeṣāṃ ca tatsabhāgānāṃ gandharvaśatasahasrāṇāṃ
            //</p>
         
         
         <p>tatra bhagavān virūḍhakaṃ mahārājam āmantrayate <span class="it">/</span> iti hi mahārāja <span class="it">atra te</span> dṛṣṭe dṛṣṭamātraṃ bhavatu śrute mate vijñāte vijñātamātraṃ <span class="it">/</span> asmiṃ khalu dharmaparyāye bhāṣyamāṇe virūḍhakasya mahārājasya virajo vigatamalaṃ
            dharmeṣu dharmacakṣur utpannam anekeṣāṃ ca tatsabhāgānāṃ kumbhāṇḍaśatasahasrāṇāṃ //</p>
         
         <span class="note"><span class="bold">MSV I 259</span></span>
         
         <p>tatra bhagavāṃ virūpākṣaṃ mahārājam āmantrayate / iti hi mahārāja ine mene dapphe
            daḍapphe eṣa evānto duḥkhasyeti <span class="it">/</span> asmiṃ khalu dharmaparyāye bhāṣyamāṇe virūpākṣasya mahārājasya virajo vigatamalaṃ
            dharmeṣu dharmacakṣur utpannam anekeṣāṃ ca tatsabhāgānāṃ <span class="it">nāga</span>śatasahasrāṇāṃ <span class="it">/</span></p>
         
         
         <p>tatra bhagavān <span class="it">vaiśravaṇaṃ</span> mahārājam āmantrayate | atra te mahārāja <span class="it">māśā tuṣā saṃśāmā </span>(<span class="bold">Bhaiṣ-v(Ch/W) 122</span>)<span class="it"> sarvatra virāḍi</span> eṣa evānto duḥkhasyeti <span class="it">/</span> asmiṃ khalu dharmaparyāye bhāṣyamāṇe <span class="it">vaiśravaṇasya</span> mahārājasya virajo vigatamalaṃ dharmeṣu dharmacakṣur utpannam anekeṣāṃ (<span class="bold">fol. 233r1 = GBM 6.778</span>) ca tatsabhāgānāṃ yakṣaśatasahasrāṇāṃ /</p>
         
         
         <p>bhagavān saṃlakṣayati <span class="it">/</span> etarhi me parinirvāṇakālasamayaḥ pratyupasthitaḥ <span class="it">/</span> kasyopanyasya śāsanaṃ parinirvāsyāmi / saced devānāṃ devāḥ pramattā ratibahulā na
            cirasthitikaṃ bhaviṣyati / atha manuṣyāṇām alpāyuṣo manuṣyāḥ evam eva na cirasthitikam
            eva <span class="it">/</span> yanv ahaṃ devānāṃ ca manuṣyāṇāṃ ca kāśyapasya ca bhikṣoḥ śāsa<span class="it">na</span>m upanyasya parinirvāyeyam iti viditvā dhṛtarāṣṭraṃ mahārājam āmantrayate | mama te
            mahārāja parinirvṛtasya pūrvasyāṃ diśi śāsane ārakṣā karaṇīyeti / virūḍhakaṃ mahārājam
            āmantrayate / tvayāpi mahārāja dakṣiṇasyāṃ diśi ārakṣā karaṇīyeti / virūpākṣaṃ mahārājam
            āmantrayate | tvayāpi mahārāja paścimasyāṃ diśi ārakṣā karaṇīyeti / (<span class="bold">MSV I 260</span>) vaiśravaṇaṃ mahārājam āmantrayate / tvayāpi mahārāja uttarasyāṃ diśi ārakṣā karaṇīyeti
            // tataś catvāro mahārājānaḥ pramuditamanaso bhagavantam idam avocan* / evaṃ bhavatu
            bhagavan yathājñāpayati bhagavan<span class="it">* /</span> vayam ārakṣā<span class="it">ṃ</span> kariṣyāma iti viditvā bhagavataḥ pādau śirasā vanditvā dṛṣṭasatyā bhagavato 'ntikāt
            prakrāntāḥ / bhagavatā āyuṣmate mahākāśyapāya kṛtsnaṃ śāsanam upanyastaṃ <span class="it">/</span> āyuṣmāṃś cānando 'bhihitaḥ <span class="it">/</span> tvayāpy ānanda śāsanakāryakaraṇe autsukyam āpattavyam iti | //</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / kiṃ
            bhadanta caturbhir mahārājaiḥ karma kṛtaṃ yasya karmaṇo vipākena catvāro mahārājāḥ
            saṃvṛttāḥ <span class="it">/</span> bhagavataś cāntike satyadarśanaṃ kṛtam iti | bhagavān āha | ebhir eva bhikṣavaḥ pūrvam
            anyāsu jātiṣu karmā<span class="it">ṇi</span> kṛtāny upacitāni labdhasaṃbhārāṇi pūrvavat phalanti khalu dehinām* /</p>
         
         
         <p>bhūtapūrvaṃ bhikṣavo 'sminn eva bhadrake kalpe viṃśativarṣasahasrāyuṣi prajāyāṃ kāśyapo
            nāma śāstā loka udapādi | pūrvavad yāvac chāstā devamanuṣyāṇāṃ buddho bhagavān* <span class="it">/</span> tena khalu samayena mahāsamudre dvau nāgau prativasataḥ śvāso mahāśvāsaś ca | kūṭaśālmalyām
            api dvau suparṇināv aṭṭeśvaraś cūḍeśvaraś ca | yadā śvāsamahāśvāsau tābhyām abhidrūyete
            tadā pātālaṃ praviśato <span class="it">/</span> yāvad apareṇa samayena śvāsamahāśvāsābhyāṃ kāśyapasya samyaksaṃbuddhasyāntikāc charaṇagamanaśikṣāpadāni
            gṛhītāni <span class="it">/</span> tau c<span class="it">a</span> s<span class="it">u</span>p<span class="it">a</span>rṇināv (<span class="bold">MSV I 261</span>) abhidravitum ārabdhau na śaknuvataḥ / sumerupratyāhatam iva pavanasalilavegau pratinivṛtya
            kathayato <span class="it">/</span> bhavantau pūrvam asmābhir yuvām abhidrutau (<span class="bold">Bhaiṣ-v(Ch/W 123</span>) pātālaṃ praviśata <span class="it">/</span> idānīṃ ko hetur yena vayaṃ sumerupratyāhatāv iva pavanasalila<span class="it">v</span>e<span class="it">gau y</span>uvām āsādya pratinivṛttāv iti | śvāsamahāśvāsau kathayato <span class="it">/</span> (<span class="bold">fol. 233v1 = GBM 6.779</span>) 'smābhiḥ kāśyapasya samyaksaṃbuddhasyāntikāc charaṇagamanaśikṣāpadāni gṛhītānīti
            <span class="it">/</span> tau kathayato <span class="it">/</span> yady evaṃ vayam api grahīṣyāma iti <span class="it">/</span> tau tābhyāṃ sārdhaṃ kāśyapasya samyaksaṃbuddhasy<span class="it">ānti</span>k<span class="it">e</span> saṃprasthitau <span class="it">/</span> tau ca saṃprāptau <span class="it">/</span> catvāraś ca lokapālāḥ kāśyapasya samyaksaṃbuddhasyāntikād dharmaṃ śrutvā saṃprasthitāḥ
            <span class="it">/</span> te tābhyāṃ dṛṣṭās <span class="it">/</span> tau suparṇinau śvāsamahāśvāsau nāgau pṛcchataḥ <span class="it">/</span> ka ete gacchantīti | tābhyāṃ vistareṇa kathitam* <span class="it">/</span> suparṇinau kath<span class="it">ayataḥ /</span> y<span class="it">a</span>dy evaṃ vayam api kāśyapasya samyaksaṃbuddhasyāntikāc charaṇagamanaśikṣāpadāni saṃgṛhītvā
            praṇidhānaṃ kurma iti <span class="it">/</span> tābhyāṃ kāśyapasya samyaksaṃbuddhasyāntikāc charaṇagamanaśikṣāpadāni gṛhītāni <span class="it">/</span> śvāsamahāśvāsābhyāṃ pūrvam eva gṛhītāni <span class="it">/</span> tataḥ saṃbhūya kāśyapasya samyaksaṃbuddhasya pādayor nipatya praṇidhānaṃ kartum ārabdhāḥ
            <span class="it">/</span> yathaite catvāro lokapālāḥ kāśyapasya samyaksaṃbuddhasyāntikād
            dharmaṃ śrutvā dṛṣṭasatyāḥ svabhavanaṃ saṃprasthitāḥ : evaṃ vayam apy anena kuśalamūlena
            catvāro lokapālāḥ syāma : yaś cāsau bhagavatā kāśyapena samyaksaṃbuddhena uttaro māṇavo
            vyākṛtaḥ bhaviṣyasi tvaṃ māṇava varṣaśatāyuṣi prajāyāṃ śākyamunir nāma samyaksaṃbuddha
            iti | (<span class="bold">MSV I 262</span>) so 'py asmākaṃ bhagavān eva mandākinyā<span class="it">ḥ</span> puṣkariṇyās tīre dharmaṃ deśayed <span class="it">/</span> vayaṃ ca taṃ dharmaṃ śrutvā dṛṣṭasatyā evam eva svabhavanaṃ gacchāma iti |</p>
         
         
         <p>kiṃ manyadhve bhikṣavo ye te catvāro nāgasuparṇinaḥ eta eva te catvāro lokapālāḥ <span class="it">/</span> yo 'sau śvāsa eṣa evāsau dhṛṭarāṣṭras tena kālena tena samayena <span class="it">/</span> mahāśvāso virūḍhakaḥ aṭṭeśvaro 'sau virūpākṣaḥ cūḍeśvaro 'sau vaiśravaṇaḥ tena kālena
            tena samayena | yad ebhiḥ kāśyapasya samyaksaṃbuddhasyāntikāc charaṇagamanaśikṣāpadāni
            pratigṛhya praṇidhānaṃ kṛtaṃ tasya karmaṇo vipākena catvāro lokapālā jātā mamāntike
            satyadarśanaṃ kṛtvā svabhavanaṃ gatāḥ <span class="it">/</span></p>
         
         
         <p>tāṃ ca dharmadeśanāṃ śrutvā kaineya ṛṣiḥ paraṃ vismayam upagato bhagavati cābhiprasannaḥ
            <span class="it">/</span> tato 'sya bhagavatā āśayānuśayaṃ dhātuṃ prakṛtiṃ ca jñā<span class="it">tvā</span> tādṛśī caturāryasatyasaṃprativedhikī dharmadeśanā kṛtā <span class="it">/</span> yāṃ śrutvā kaineyarṣiṇā sahasatyābhisamayād anāgāmiphalaṃ sākṣātkṛtaṃ <span class="it">/</span> tato 'sāv avetyaprasādasamanvāgato 'ṣṭau pānāny ādāya cocapānaṃ mocapānaṃ kolapānam
            aśvatthapānam udumbarapānaṃ paruṣakapānaṃ kharjūrapānaṃ mṛdvīkāpānaṃ ca yena bhagavāṃs
            tenopasaṃkrānta <span class="it">/</span> upasaṃkramya bhagavatam idam avocat* <span class="it">/</span> imāni bhadanta aṣṭau pānāni pūrvakair ṛṣibhi<span class="it">ḥ</span> stutāni varṇitāni <span class="it">/</span> tāni bhagavān pratigṛhṇātv (<span class="bold">Bhaiṣ-v(Ch/W) 124</span>) anukampām upādāya | pratigṛhṇāti bhagavān kaineyasya ṛṣer antikād aṣṭau pānāni anukampām
            upādāya <span class="it">/</span> pratigṛhya bhikṣūn āmantrayate sma <span class="it">/</span> itīmāni bhikṣavo 'ṣṭau pānāni kāle (<span class="bold">fol. 234r1 = GBM 6.780</span>) pratigrāhitāni akāle marditāni (<span class="bold">MSV I 263</span>) akāle parisrutāni akāle 'dhiṣṭhitāni paścādbhaktena paribhoktavyāni // itīmāni aṣṭau
            pānāni kāle pratigrāhitāni kāle marditāni // kāle parisrutāni akāle adhiṣṭhitāni na
            paribhoktavyāni | // itīmāni aṣṭau pānāni kāle pratigrāhitāni kāle marditāni kāle
            parisrutāni akāle adhiṣṭhitāni na paribhoktavyāni // itīmāni aṣṭau pānāni akāle marditāni
            akāle parisrutāni paścādbhaktena paribhoktavyāni <span class="it">/</span> rātryāś ca prathame yāmātikrāntā na paribhoktavyāni // {Dutt: As the Tibetan translation
            does not agree with the Sanskrit textr, we reconstruct here the Sanskrit from Tibetant:
            <span class="it">itīmāni bhikṣavo 'ṣṭau pānāni kāle pratigrāhitāni kāle marditāni kāle adhiṣṭhitāni
               kāle paribhoktavyāni / akāle na paribhoktavyāni / rātryāś ca prathame yāme 'tikrānte
               na paribhoktavyāni / itīmāni aṣṭau pānāni kāle pratigrāhitāni akāle marditāni akāle
               parisrutāni akāle adhiṣṭhitāni na paribhoktavyāni / itīmāni aṣṭau pānāni kāle pratigrāhitāni
               kāle marditāni akāle parisrutāni akāle adhiṣṭhitāni na paribhoktavyāni / itīmāni aṣṭau
               pānāni akāle pratigrāhitāni akāle marditāni akāle parisrutāni paścādbhaktena na paribhoktavyāni
               / rātryāś ca yāme 'tikrānte na paribhoktavyāni /</span>}</p>
         
         
         <p>atha kaineya ṛṣir utthāyāsanād ekāṃsam uttarāsaṃgaṃ kṛtvā yena bhagavāṃs tenāṃjaliṃ
            praṇamayya bhagavantam idam avocat* / adhivāsayatu me bhagavān* śvo bhaktena sārdhaṃ
            bhikṣusaṃgheneti / adhivāsayati bhagavān kaineyasya ṛṣes tūṣṇīṃbhāvena / atha kaineya
            ṛṣir bhagavatas tūṣṇīṃbhāvenādhivāsanāṃ viditvotthāyāsanāt prakrāntaḥ / bhagavān api
            mandākinyāḥ puṣkariṇyās tīre 'ntarhita ādumāyāṃ pratyaṣṭhāt sārdhaṃ bhikṣusaṃghena
            / atha kaineya ṛṣiḥ sarātram evotthāyāntarjanam āmantrayate / uttiṣṭhata (<span class="bold">MSV I 264</span>) āryā uttiṣṭhata / bhadramukhāḥ kāṣṭhāni pāṭayata / khādyakāny ullāḍayata / pratijāgrata
            maṇḍapavāḍam iti /</p>
         
         
         <p>tena khalu samayena śailo nāma ṛṣiḥ kaineyasya ṛṣer bhāgineyas tasminn āvasathe rātriṃ
            vāsam upagataḥ / aśroṣīt śaila ṛṣiḥ kaineyam ṛṣiṃ sarātram evotthāyāntarjanam āmantrayantam*
            / śrutvā ca punaḥ kaineyam ṛṣim idam avocat* / kiṃ punas te ṛṣe sabrahmacāriṇo nimantritāḥ
            / rājā vā māgadhaśreṇyo biṃbisāro rāṣṭranivāsī janakāyo yathepsitasya vā ṛṣidharmasya
            parisamāptir iti / sa kathayati / na me śaila sabrahmacāriṇa upanimantritā nāpi rājā
            māgadhaśreṇyo biṃbisāro rāṣṭranivāsī janakāyo nāpi yathepsitasya ṛṣidharmasya parisamāptiḥ
            / api tu mayā buddhapramukho bhikṣusaṃgho bhaktenopanimantrita iti tasya buddha ity
            aśrutapūrvaṃ ghoṣaṃ śrutvā sarvaromakūpāny āhṛṣṭāni / sagauravaḥ sa papraccha / ka
            eṣa ṛṣe buddho nāma iti / asti śaila śramaṇo gautamaḥ śākyaputraḥ śākyakulāt keśaśmaśrūṇy
            avatārya kāṣāyāṇi vastrāṇy ācchādya samyag eva śraddhayāgārād anagārikāṃ pravrajitaḥ
            / so 'nuttarāṃ samyaksaṃbodhim abhisaṃbuddhaḥ / sa eṣa buddho nāmeti / śailaḥ kathayati
            / ka eṣa ṛṣe saṃgho nāmeti / kaineya ṛṣiḥ kathayati / santi śaila kṣatriyakulād api
            kulaputrāḥ keśaśmaśrv avatārya kāṣāyāṇi vastrāṇy ācchādya samyag eva śraddhayāgārād
            anagārikāṃ pravrajitaḥ / santi brāhmaṇakulād api vaiśyakulād api kulaputrāḥ pūrvavat
            tam eva bhagavantaṃ tathāgatam arhantaṃ samyaksaṃbuddhaṃ pravrajitāḥ / sa eṣa ṛṣe
            saṃgho nāma iti / ayaṃ ca śaila saṃghaḥ pūrvakaś ca (<span class="bold">MSV I 265</span>) buddhaḥ / sa eṣa (<span class="bold">fol. 234v1 = GBM 6.781</span>) buddhapramukho bhikṣusaṃgho mayā bhaktenopanimantritaḥ / atha śailaṛṣir buddhālambanayā
            smṛtyā kālyam evotthāya paṃcaśataparivāro yena bhagavāms tenopasaṃkrāntaḥ / upasaṃkramya
            bhagavantam etad avocat* / labheyāhaṃ bhadanta svākhyāte dharmavinaye pravrajyām upasaṃpadaṃ
            bhikṣubhāvaṃ careyam ahaṃ bhagavato 'ntike brahmacaryam iti / labdhavān śaila ṛṣiḥ
            paṃcaśataparivāraḥ svākhyāte dharmavinaye pravrajyām upasaṃpadaṃ bhikṣubhāvam* /</p>
         
         
         <p>atha kaineya ṛṣis tām eva śuci praṇītaṃ khādanīyabhojanīyaṃ pūrvavad yāvat saṃtarpayati
            saṃpravārayati / tena buddhapramukhaṃ bhikṣusaṃghaṃ bhojayamānena śailaḥ pravrajito
            dṛṣṭaḥ / sa kathayati / śaila tvaṃ pravrajitaḥ / pravrajitvā suṣṭhu kṛtaṃ sādhu kṛtam*
            / aham api buddhapramukhaṃ bhikṣusaṃghaṃ bhojayitvā pravrajiṣyāmīti / atha kaineya
            ṛṣir anekaparyāyeṇa buddhapramukhaṃ bhikṣusaṃghaṃ śucinā praṇītena khādanīyabhojanīyena
            saṃtarpya saṃpravārya bhagavantaṃ bhuktavantaṃ viditvā dhautahastam apanītapātraṃ
            nīcataram āsanaṃ gṛhītvā bhagavataḥ purastān niṣaṇṇo dharmaśravaṇāya / tato bhagavāṃs
            tasmai dakṣiṇām ādiśya dharmadeśanāṃ kṛtvā prakrāntaḥ / atha kaineya ṛṣir yat tatrotpādanadharmakaṃ
            sarvaṃ visarjanadharmakaṃ kṛtvā {MS tatrotsadanadharmakaṃ <span class="it">ta</span>t sarvaṃ visarjanadharmakaṃ kṛtvā; cf. MPS 7.2 <span class="it">tatrotsīdana-</span>; BHSD s.v. <span class="it">utsīdana</span>} paṃcaśataparivāro yena bhagavāṃs tenopasaṃkrāntāḥ / upasaṃkramya bhagavataḥ pādau
            śirasā vanditvaikānte 'sthāt* / ekāntasthitaḥ kaineya ṛṣir bhagavantam idam avocat*
            / labheyāhaṃ bhadanta svākhyāte dharmavinaye pravrajyām upasaṃpadaṃ bhikṣubhāvaṃ careyam
            ahaṃ bhagavato 'ntike (<span class="bold">MSV I 266</span>) brahmacaryam iti / labdhavān kaineya ṛṣiḥ paṃcaśataparivāraḥ svākhyāte dharmavinaye
            pravrajyām upasaṃpadaṃ bhikṣubhāvam* /</p>
         
         
         <p>atha bhagavāṃs tad bhikṣusahasraṃ pravrajyopasaṃpādya nadyāḥ prabhadrikāyās tīre vāsam
            upagataś chatrāmbuvane {MS <span class="it">chatrāpravane</span>} / tatra bhagavatā paṃcabhikṣuśatāny āyuṣmate brāhmaṇakapphiṇāya dattāni / ardhatṛtīyāny
            āyuṣmate mahāmaudgalyāyanāya / ardhatṛtīyāny āyuṣmate śāriputrāya / tatra ye āyuṣmatā
            brāhmaṇkapphiṇenāvacoditās taiḥ sarvakleśaprahāṇād arhatvaṃ sākṣātkṛtam* / ye āyuṣmatā
            mahāmaudgalyāyanena tair anāgāmiphalam* / ye āyuṣmatā śāriputreṇa taiḥ srotaāpattiphalam*
            /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / paśya
            bhadanta bhagavatā āyuṣmān śāriputro mahāprajñānām agryo vyākṛtaḥ āyuṣmāṃś ca mahāmaudgalyāyano
            mahardhikānāṃ mahānubhāvānām* / atha ca punar ye āyuṣmatā brāhmaṇakapphiṇenāvacoditās
            tair ahatvaṃ sākṣātkṛtam* / ye āyuṣmatā mahāmaudgalyāyanena tair anāgāmiphalam* /
            ye āyuṣmatā śāriputreṇa taiḥ srotaāpattiphalam* / bhagavān āha / bhikṣava etarhi yathā
            tathātīte 'dhvani ye (<span class="bold">fol. 235r1 = GBM 6.782</span>) brāhmaṇakapphiṇenāvacoditās te ārūpyadhātau pratiṣṭhitāḥ / ye maudgalyāyanena te
            rūpadhātau / ye śāriputreṇa te paṃcasv abhijñāsu pratiṣṭhitāḥ / tac chrūyatām* /</p>
         
         
         <p>bhūtacaraṃ bhikṣavo 'nyatarasminn araṇyāyatane dvau ṛṣī prativasataḥ / pratyekaṃ paṃcaśataparivāraḥ
            / yāvad apareṇa samayena tayor ekaḥ (<span class="bold">MSV I 267</span>) kālagataḥ / tatas tasya māṇavakā guruviyogaduḥkhadaurmanasyasaṃtaptā itaś cāmutaś
            ca paribhramantas tasya dvitīyasya ṛṣeḥ sakāśam upasaṃkrāntāḥ / tena te dṛṣṭā aśruparyākulekṣaṇāḥ
            pṛṣṭāś ca / māṇavakā yo 'sau yuṣmākam upādhyāyaḥ kālagataḥ / sa saṃlakṣayati / mamātyayān
            māṇavakān āmīdṛśī samavasthā bhaviṣyati / yanv aham eṣām upasaṃgrahaṃ kuryām iti /
            tena te samāśvāsitā upasaṃgṛhītāś ca / yāvad apareṇa samayena so 'pi ṛṣir glānaḥ saṃvṛttaḥ
            / tasya trayo 'gryaśiṣyāḥ / tenaikaikasya paṃcaśatāni dattāni / dvitīyasyārdhatṛtīyāni
            / tṛtīyasyārdhatṛtīyāni / sa kāladharmeṇa saṃyuktaḥ / tatra yasya paṃcaśatāni dattāni
            tena tathāvacoditāni yathā ārūpyadhātau pratiṣṭhāpitāni / yasyārdhatṛtīyāni tena tathāvacoditāni
            yathā rūpadhātau pratiṣṭhāpitāni / yasyāpy ardhatṛtīyāni tena tathāvacoditāni yathā
            paṃcasv abhijñāsu pratiṣṭhāpitāni / kiṃ manyadhve bhikṣavo yo 'sau ṛṣir yena tāni
            paṃcamāṇavakaśatāny ārūpyadhātau pratiṣṭhāpitāny eṣa evāsau kapphiṇo bhikṣus tena
            kālena tena samayena / yenārdhatṛtīyāni rūpadhātau pratiṣṭhāpitāny eṣa evāsau maudgalyāyano
            bhikṣuḥ / yenāpy ardhatṛtīyāni śatāni paṃcasv abhijñāsu pratiṣṭhāpitāny eṣa evāsau
            śāriputro bhikṣuḥ / api tu bhikṣavo ye kapphiṇenāvacoditās te tīkṣṇendriyāḥ / ye maudgalyāyanena
            te madhyendriyāḥ / ye śāriputreṇa te mṛdvindriyāḥ / yadi śāriputreṇāvacoditā nābhaviṣyan
            uṣmagatā apy anayagatā abhaviṣyan* /</p>
         
         <span class="note"><span class="bold">MSV I 268</span></span>
         
         <p>
            sarve samagrāḥ śṛṇuta viprasannena cetasā /<br />
            prakāśayan buddhavarṇaṃ kaineyajaṭilas tathā //
            </p>
         
         
         <p>
            ekasmin samaye śāstā kaineyasya niveśane /<br />
            saśrāvako mahāvīro bhojanena nimantritaḥ //
            </p>
         
         
         <p>
            adrākṣīd brāhmaṇaḥ śailaḥ kaineyasya niveśane /<br />
            pratijāgryamānam aśanaṃ dṛṣṭvā kaineyam abravīt* //
            </p>
         
         
         <p>
            vivāhaḥ kiṃ nu rājā vā rāṣṭraṃ vopanimantritam* /<br />
            athavā te mahāprajña pṛṣṭa ācakṣva tan mama //
            </p>
         
         
         <p>na me vivāho rājā vā rāṣṭraṃ vopanimantritam*
            agrasatvo mayā buddho bhaktenopanimantritaḥ //</p>
         
         
         <p>so 'yaṃ buddha iti śrutvā śailaḥ saṃvegam āgataḥ /
            ka eṣa buddhaḥ <span class="it">kaineya</span> pṛṣṭa ācakṣva tan mama //</p>
         
         
         <p>
            asti śākyakule jātaḥ sa śāstāpratipudgalaḥ /<br />
            buddhimān sarvadharmeṣu tasmād buddho nirucyate //
            </p>
         
         
         <p>dṛṣṭaṃ hy atītaṃ buddhena tathā dṛṣṭam anāgatam* /
            pratyutpannam atho dṛṣṭaṃ saṃskārā <span class="it">vyaya</span>dharmiṇaḥ //</p>
         
         
         <p>yac ca kiṃcid abhijñeyaṃ sarvaṃ tad vetti tatvavit* /
            <span class="note"><span class="bold">fol. 235v1 = GBM 6.783</span></span>
            sarvajñaḥ sarvadarśī ca tasmād buddho nirucyate //</p>
         
         
         <p>
            abhijñeyam abhijñātaṃ bhāvanīyaṃ ca bhāvitam* /<br />
            prahātavyaṃ prahīnaṃ ca tasmād buddho nirucyate //
            </p>
         
         <span class="note"><span class="bold">MSV I 269</span></span>
         
         <p>jāyamāne ca yatreyaṃ sasamudrā saparvatā /
            prakaṃpitābhū<span class="it">d dharaṇī</span> taṃ namasye kṛtāñjaliḥ //</p>
         
         
         <p>
            nihato yena māraś ca kṛṣṇabandhuḥ savāhanaḥ /<br />
            tathāgatabalaprāptaṃ taṃ namasye kṛtāñjaliḥ //
            </p>
         
         
         <p>
            yena tad dvādaśākāraṃ dharmacakraṃ pravartitam* /<br />
            vārāṇasīṃ purīṃ gatvā taṃ namasye kṛtāñjaliḥ //
            </p>
         
         
         <p>
            rāgabandhena baddhān ye rāgadveṣābhipīḍitān* /<br />
            bahūn mocayate satvāṃs taṃ namasye kṛtāñjaliḥ //
            </p>
         
         
         <p>
            kutra buddhaḥ sa bhagavān kiyad dūre vināyakaḥ /<br />
            adyaiva śaraṇaṃ yāmi śākyaputraṃ prabhākaram* //
            </p>
         
         
         <p>
            gaccha brāhmaṇa tenedaṃ vanaṣaṇḍaṃ manoramam* /<br />
            gandharvarājopanibhaṃ buddhaṃ drakṣyasy anuttaram* //
            </p>
         
         
         <p>
            kāṣāyavastraṃ dyutimantaṃ hemavarṇaṃ haritvacam* /<br />
            tad ghāṭakam ivottaptaṃ bimbaṃ hemamayaṃ yathā //
            </p>
         
         
         <p>
            sālavṛkṣaṃ kusumitaṃ puṣpitaṃ karṇikāravat* /<br />
            nānāratnaparicchannaṃ yūpaṃ ratnamayaṃ yathā //
            </p>
         
         
         <p>
            samantato 'vabhāsayati samantād vyāmatejasā /<br />
            ārohapariṇāhena nyagrodhaparimaṇḍalaḥ //
            </p>
         
         
         <p>
            sarvakāmaratiṃ hitvā sphītaṃ rājyaṃ sabāndhavam* /<br />
            pravrajyām abhiniṣkrānto viveke ramate muniḥ //
            </p>
         
         <span class="note"><span class="bold">MSV I 270</span></span>
         
         <p>
            siṃhavan nadate cchambhī kesarī gandhamādane /<br />
            vanāntareṣv asaṃtrastaṃ buddhaṃ drakṣyasi brāhmaṇa //
            </p>
         
         
         <p>
            brahmasvaraṃ mañjugiraṃ ślakṣṇavācā smitonmukham* /<br />
            dundubhisvaranirghoṣaṃ buddhaṃ drakṣyasi brāhmaṇa //
            </p>
         
         
         <p>
            candraṃ vā gagane śuddhaṃ nakṣatraparivāritam* /<br />
            candramaṇḍalasaṃkāśaṃ buddhaṃ drakṣyasi brāhmaṇa //
            </p>
         
         
         <p>
            vairocanaṃ vā dīptāṃśuṃ bhānumantaṃ nabhastale /<br />
            vītāndhakāraṃ rājantaṃ buddhaṃ drakṣyasi brāhmaṇa //
            </p>
         
         
         <p>
            yathārṣabhaṃ yūthapatim acalaṃ kakudaṃ sthitam* /<br />
            puruṣarṣabhaṃ daśabalaṃ buddhaṃ drakṣyasi brāhmaṇa //
            </p>
         
         
         <p>
            samudram iva gambhīram aprameyaṃ mahodadhim* /<br />
            acintyaṃ dhyāyinām agryaṃ buddhaṃ drakṣyasy anuttaram* //
            </p>
         
         
         <p>
            niryāntaṃ kṛṣṇapakṣād vā bhānumantam ivāmbare /<br />
            dhmāyantam agniskandhaṃ vā buddhaṃ drakṣyasi gautamam* //
            </p>
         
         
         <p>
            cakravartī yathā rājā sacivaiḥ parivāritaḥ /<br />
            arhadbhir iva saṃbuddhaḥ śobhate saṃpuraskṛtaḥ //
            </p>
         
         
         <p>
            vaśavartī ca kāmeṣu mahābrahmā yatheśvaraḥ /<br />
            trisahasraṃ lokadhātuṃ vaśī vartayate muniḥ //
            </p>
         
         
         <p>
            satyāni saṃprakāśayati madhv iva nīḍakāt sravat* /<br />
            śrutvā yad upaśāmyanti prataranti mahārṇavam* //
            </p>
         
         <span class="note"><span class="bold">MSV I 271</span></span>
         
         <p>
            duḥkhaṃ naikaprakāraṃ ca yac ca duḥkhasya saṃbhavam* /<br />
            duḥkhasya ca vyupaśamaṃ mārgaṃ dvicaturaṃgikam* //
            </p>
         
         
         <p>
            adhanānāṃ dhanaṃ dātā āturāṃś ca cikitsati /<br />
            upadrutānāṃ śaraṇaṃ duḥkhān mocayati prajāḥ //
            </p>
         
         
         <p>
            satvānām andhabhūtānāṃ mūḍhānām utpathacāriṇām* /<br />
            ṛjumārgaṃ prakāśayati kṣemaṃ nirvāṇagāminam* //
            </p>
         
         
         <p>
            ādīptāṃ rāgadveṣābhyāṃ mohaprajvalitāṃ prajām* /<br />
            mahāmegho yathā vṛṣṭyā nirvāpayati mahāmuniḥ //
            </p>
         
         
         <p>
            rūpavarṇabalopetaḥ sadṛśo 'sya na vidyate /<br />
            nārāyaṇasaṃhananaḥ śailo vā supratiṣṭhitaḥ //
            </p>
         
         
         <p>lābhālābhasukhair duḥkhair nindayātha praśaṃsayā /
            <span class="note"><span class="bold">fol. 236r1 = GBM 6.784</span></span>
            yaśo 'yaśobhyām aliptaḥ paṃkajaṃ vāriṇā yathā //</p>
         
         
         <p>
            prāṇātipātād virato nādattam abhinandati /<br />
            satyavādī brahmacārī paiśunyāt sa upārataḥ //
            </p>
         
         
         <p>
            paruṣaṃ nānyudīrayati maṃju kālena bhāṣate /<br />
            abhidhyā nāsya kāmeṣu maitracittaḥ sa jantuṣu //
            </p>
         
         
         <p>
            satyadarśanasaṃpannaḥ samādhibalagocaraḥ /<br />
            ṣaḍabhijño mahādhyāyo nabhaś caryā vigāhate //
            </p>
         
         
         <p>
            śṛṇoti vividhāñ chabdān ye divyā ye ca mānuṣāḥ /<br />
            cittaṃ pareṣāṃ jānāti kliṣṭaṃ vā yadi vāśubham* //
            </p>
         
         <span class="note"><span class="bold">MSV I 272</span></span>
         
         <p>
            pūrvaṃ nivāsakuśalo yatra yatroṣitaḥ purā /<br />
            cyutyupapādaṃ jānāti satvānām āgatiṃ gatim* //
            </p>
         
         
         <p>
            kṣīṇāsravo visaṃyukta upaśāntaḥ sunirvṛtaḥ /<br />
            śāntendriyaḥ śāntacittaḥ pūrṇo vā dhyāyate hṛdi //
            </p>
         
         
         <p>
            nāgaṃ vā padminīmadhye kuṃjaraṃ ṣaṣṭihāyanam* /<br />
            prekṣamāṇas tṛpyamānaḥ prītiṃ brāhmaṇa lapsyase //
            </p>
         
         
         <p>
            īdṛśo bhagavāñ chaila vahniskandha iva tejasā /<br />
            dvātriṃśat tasya gātreṣu mahāpuruṣalakṣaṇāḥ //
            </p>
         
         
         <p>
            yo 'pi varṣaśataṃ pūrṇaṃ varṇaṃ bhāṣeta tāyinaḥ /<br />
            sa paryantaṃ nādhigacched aprameyas tathāgataḥ //
            </p>
         
         
         <p>
            etaṃ brāhmaṇa paśyanti lābhas teṣām anuttaraḥ /<br />
            dṛṣṭvā ye śaraṇaṃ yānti teṣāṃ lābhabharas tataḥ //
            </p>
         
         
         <p>
            saṃvinno brāhmaṇaḥ śailaḥ śrutvā varṇaṃ mahāmuneḥ /<br />
            vivekacittasaṃkalpaḥ kaineyam idam abravīt* //
            </p>
         
         
         <p>
            na me manuṣyabhūtasya varṇa etādṛśaḥ śrutaḥ /<br />
            śreṣṭho 'sau sarvalokasya yathā kaineya bhāṣase //
            </p>
         
         
         <p>
            mānadhvajaṃ prahāya tvaṃ vaṇijo vā dhanārthikaḥ /<br />
            śuśrūṣuḥ paryupāsvaivaṃ prītiṃ brāhmaṇa lapsyase //
            </p>
         
         
         <p>
            paṃcabhiḥ śatair māṇavānāṃ śiṣyebhiḥ saṃpuraskṛtaḥ /<br />
            niryāti brāhmaṇaḥ śailo yena buddhāśramaḥ śubhaḥ //
            </p>
         
         <span class="note"><span class="bold">MSV I 273</span></span>
         
         <p>
            viviktam alpanirghoṣaṃ dvijasaṃghaniṣevitam* /<br />
            puṣpapādapasampannaṃ devānām iva nandanam* //
            </p>
         
         
         <p>
            kinnarīvyālabharatiṃ śākyaputraniṣevitam* /<br />
            āvāsaṃ dharmarājasya prāviśad brāhmaṇas tataḥ //
            </p>
         
         
         <p>
            adāntadamakaṃ dṛṣṭvā sārathiṃ puruṣottamam* /<br />
            śailo vācam udīrayati bhavān kaccid anāmayaḥ //
            </p>
         
         
         <p>
            nelayā pūrṇayā vācā kalaviṅkarutasvanaḥ /<br />
            buddhaḥ pratyavadac chailaṃ tat khalv aham anāmayaḥ //
            </p>
         
         
         <p>
            akiṃcano 'smy anādāno 'thānadhaś chinnasaṃśayaḥ /<br />
            vipramukto visaṃyukto hy akhilo 'ham anāsravaḥ //
            </p>
         
         
         <p>carāmi virajo loke śuddhaḥ śuci nirāmayaḥ //</p>
         
         
         <p>śuci brāhmaṇa tenāsmi sarvavairabhayātigaḥ //</p>
         
         
         <p>
            tavāpi svāgataṃ śaila sanniṣīdedam āsanam* /<br />
            mā pariklāntakāyo 'si kaccid brāhmaṇa te sukham* //
            </p>
         
         
         <p>
            sukhito 'haṃ mahāvīra tvāṃ dṛṣṭvādya mahāmunim* /<br />
            pratītamānasas tuṣṭo bhūṣaṇair vā vibhūṣitaḥ //
            </p>
         
         
         <p>
            anupūrvam udīryātha kathāṃ tatrānupūrvikīm* /<br />
            hrīyamāno nīcamanā nyaṣīdad brāhmaṇas tataḥ //
            </p>
         
         
         <p>
            adhyāpako mantradharas traividyo vedapāragaḥ /<br />
            niṣadya brāhmaṇaḥ śailo lakṣaṇān īkṣate muneḥ //
            </p>
         
         <span class="note"><span class="bold">MSV I 274</span></span>
         
         <p>
            adrākṣīl lokanāthasya triṃśad gātreṣu lakṣaṇān* /<br />
            dvayoḥ kāṃkṣati śailaś ca koṣopagatajihvayoḥ //
            </p>
         
         
         <p>kathaṃkathī vaimatiko (<span class="bold">fol. 236v1 = GBM 6.785</span>) lakṣaṇāni mahāmuneḥ /
            āṃgirasaṃ satyanāmasaṃbuddhaṃ paripṛcchati //</p>
         
         
         <p>
            śrutāni yāni dvātriṃśal lakṣaṇāni mahāmuneḥ /<br />
            dvayaṃ tatra na paśyāmi tava gātreṣu gautama //
            </p>
         
         
         <p>
            kaccit koṣapraticchannavastiguhyam ihāsti te /<br />
            rasanānuttamā vāpi kaccij jihvā na hrasvikā //
            </p>
         
         
         <p>
            kaccit prabhūtajihvo 'si jānīyāṃ te mahāmune /<br />
            nirṇāmayāśu tanukāṃ kāṃkṣāṃ vyapanayasva me //
            </p>
         
         
         <p>
            kadācit karhicil loke utpadyante vināyakāḥ /<br />
            udumbare vā kusumaṃ durlabho hi mahāmuniḥ //
            </p>
         
         
         <p>
            vāri grīṣmābhitapto vā bhojanaṃ vā bubhukṣitaḥ /<br />
            āturo bheṣajaṃ yadvac chāstāraṃ paryupāsmahe //
            </p>
         
         
         <p>
            nelayā pūrṇayā vācā kalaviṃkarutasvanaḥ /<br />
            buddhaḥ pratyavadac chailaṃ kāṃkṣāṃ brāhmaṇa nirṇuda //
            </p>
         
         
         <p>
            ubhe ca cakṣuṣī śrotre pracchādayati jihvayā /<br />
            prabhūtayā cchādayati jihvayā mukamaṇḍalam* //
            </p>
         
         
         <p>
            riddhyā vidarśayati cāpy ṛddhipādeṣu kovidaḥ /<br />
            adrākṣīd brāhmaṇa śailo guhyaṃ koṣāvṛtaṃ muniḥ //
            </p>
         
         <span class="note"><span class="bold">MSV I 275</span></span>
         
         <p>
            āvṛḍhaśalyo niṣkāṃkṣo lakṣaṇāni mahāmuneḥ /<br />
            prahṛṣṭacittasaṃkalpaḥ śailo vācam udairayat* //
            </p>
         
         
         <p>
            mantreṣv āptāni me yāni dvātriṃśal lakṣaṇāny aham* /<br />
            sarvaṃ tat tava gātreṣu paripūrṇam anūnakam* //
            </p>
         
         
         <p>
            kalyāṇavāk sucaritaḥ sujātaḥ priyadarśanaḥ /<br />
            madhye śramaṇasaṃghasya bhāskaro vā virocase //
            </p>
         
         
         <p>
            kāryaṃ śramaṇabhāvena kiṃ tavottamavarṇinaḥ /<br />
            rājā tvam arho bhavituṃ cakravartī nararṣabhaḥ //
            </p>
         
         
         <p>
            caturaṃgabalopeto ratnaiḥ saptabhir eva ca /<br />
            vartayati kṣitau cakraṃ rājā bhava mahīpatiḥ //
            </p>
         
         
         <p>
            rājāham asmi śaileti dharmarājo hy anuttaraḥ /<br />
            dharmeṇa cakraṃ vartaye ihāhaṃ bhūmimaṇḍale //
            </p>
         
         
         <p>
            kalyo 'smy ahaṃ kule jātaḥ kṣatriyo 'smy abhijātitaḥ /<br />
            vitrāsya sabalaṃ māraṃ prāptaḥ saṃbodhim uttamām* //
            </p>
         
         
         <p>
            smṛtir brāhmaṇa cakraṃ me prajñā me parināyakaḥ /<br />
            vīryaṃ hayaḥ śīghrajavo dhuraṃ vahati coditaḥ /<br />
            samādhir me maṇiśreṣṭho hy andhakāro prabhākaraḥ //
            </p>
         
         
         <p>upekṣā hastināgaś ca dhuraṃ vahati coditaḥ //</p>
         
         
         <p>
            strī vai ratiḥ sarāgāṇāṃ prītir brāhmaṇa me ratiḥ /<br />
            prasṛṣṭaṃ brāhmaṇa śreṣṭhaṃ dhanaṃ gṛhagataṃ mayā //
            </p>
         
         <span class="note"><span class="bold">MSV I 276</span></span>
         
         <p>
            sapta bodhyaṃgaratnāni sarvalokātigāni te /<br />
            prabodhayāmi yaiḥ suptām andhabhūtām imāṃ prajām* //
            </p>
         
         
         <p>
            jitā mayā diśaḥ sarvāḥ pratiśatrur na vidyate /<br />
            catasro me parṣadaś ca caturaṃgaṃ balaṃ mama //
            </p>
         
         
         <p>
            adhyāvasāmi nagaraṃ pūrvabuddhaniṣevitam* /<br />
            riddhyārāmopasaṃpannaṃ mārganirmitacatvaram* //
            </p>
         
         
         <p>
            sūtrāntajātakākīrṇaṃ mahāpuruṣasevitam* /<br />
            trayo vimokṣadvārāṇi smṛtyārakṣābhigopitam* //
            </p>
         
         
         <p>
            hrīvyapatrāpyasaṃpannaḥ ahaṃ rājā tathāgataḥ /<br />
            dharmayuddhaṃ mayā dattaṃ dharmabherī parāhatā //
            </p>
         
         
         <p>
            citrāsya sabalaṃ māram abhiṣikto 'smi bodhaye /<br />
            subhāvitā apramāṇāḥ santi cābharaṇāni me //
            </p>
         
         
         <p>
            brāhmā vihārāś catvāraḥ kleśānāṃ parivāraṇāḥ /<br />
            parapravādā vihatā vidhvastā virūḍhīkṛtāḥ //
            </p>
         
         
         <p>
            mama samyaktvaṃ loke 'sminn ālokaṃ prāṇināṃ dadat* /<br />
            chinna dṛg jñānaśastreṇa vivekaś cāyudhaṃ mama //
            </p>
         
         
         <p>riddhipādaḥ avasthānaṃ śamatho muṣṭisaṃgrahaḥ /
            śīlaratho nandighoṣaḥ (<span class="bold">fol. 237r1 = GBM 6.786</span>) sārathir me vipaśyanaḥ //</p>
         
         
         <p>
            sannāhaḥ kṣāntiḥ sauratyaṃ saṃgrāmo mārgabhāvanaḥ /<br />
            kalāpaḥ paṃcendriyāṇi yebhir nivaraṇaṃ hatam* //
            </p>
         
         <span class="note"><span class="bold">MSV I 277</span></span>
         
         <p>
            catvāraḥ samyakprahāṇā yebhiḥ kleśā nisūditāḥ /<br />
            śūrayuddhaṃ mayā dattaṃ dharmabherī mayā hatā /<br />
            vitrāsya sabalaṃ māram abhiṣikto 'smi bodhaye //
            </p>
         
         
         <p>
            avidyāṃ vidyayā hatvā skandhānām udayavyayam* /<br />
            saṃgrāmaśīrṣam uttīrṇo buddho 'haṃ bodhaye prajām* //
            </p>
         
         
         <p>
            trayo loke mahācaurā yair iyaṃ bādhyate prajā /<br />
            rāgo dveṣaś ca mohaś ca sarve te nāśitā mayā //
            </p>
         
         
         <p>
            arhaṃś ca dakṣiṇeyo 'smi ṣaḍabhijño balodyataḥ /<br />
            sukṣetre pratipannānām āhutīnāṃ pratigrahaḥ //
            </p>
         
         
         <p>
            ārabhya paramaṃ vīryam āsravā nihatā mayā /<br />
            mahāntam ogham uttīrṇo muhyamāneṣv avasthitaḥ //
            </p>
         
         
         <p>
            daṃṣṭrābalī yathā siṃha āsādya prāṇino vane /<br />
            samaṃ teṣu praharati bālye madhye mahallake //
            </p>
         
         
         <p>
            tathaiva loke saṃbuddho narasiṃho vināyakaḥ /<br />
            samaṃ dharmaṃ prakāśayati bālamadhyamahātmasu //
            </p>
         
         
         <p>
            āturasya ca me ha tvaṃ kāṃkṣāṃ vinaya gautama /<br />
            bhavān hi śalyahantrīṇāṃ varaś cālokavedinām* //
            </p>
         
         
         <p>
            vinaya śāmya te kāṃkṣām adhimucyasva brāhmaṇa /<br />
            durlabhaṃ darśanaṃ bhavati saṃbuddhānāṃ yaśasvinām* //
            </p>
         
         <span class="note"><span class="bold">MSV I 278</span></span>
         
         <p>
            yasyeha durlabho bhavati prādurbhāvaḥ kadācana /<br />
            so 'haṃ brāhmaṇa saṃbuddho dharmarājo niruttaraḥ //
            </p>
         
         
         <p>
            saṃbuddho 'smīti vadasi śailovāca tathāgatam* /<br />
            pravartayasi kevalaṃ cakraṃ yathā gautama bhāṣase //
            </p>
         
         
         <p>
            senāpatiḥ ko bhavataḥ śrāvakaḥ śāstur ātmajaḥ /<br />
            yat tvayā vartitaṃ cakram anuvartayati paṇḍitaḥ //
            </p>
         
         
         <p>
            asti me śrāvako brahman sadṛśaḥ prajñayātmajaḥ /<br />
            upatiṣya iti khyātaḥ śāriputro bahuśrutaḥ //
            </p>
         
         
         <p>
            sarvagranthavisaṃyukta upaśānto nirāsravaḥ /<br />
            yan mayā vartitaṃ cakram anuvartayati paṇḍitaḥ //
            </p>
         
         
         <p>aho <span class="it">saṃ</span>buddha āścaryam aho śrāvakasaṃpadaḥ /
            lokeṣv āścaryam utpannam aho ratnatrayaṃ param* //</p>
         
         
         <p>
            ahaṃ vadāmi bhadraṃ te śrāvakatvam upāgataḥ /<br />
            aho dharmarasaṃ pītvā bhaviṣyāmi sunirvṛtaḥ //
            </p>
         
         
         <p>
            prahṛṣṭacittasaṃkalpaḥ saṃvyagro brāhmaṇas tataḥ /<br />
            vivekacittasaṃkalpa idaṃ parṣadam abravīt* //
            </p>
         
         
         <p>
            idaṃ bhavantaḥ śṛṇuta cakṣuṣmān bhāṣate yathā /<br />
            śalyahantā mahādhyāyī vane nadati siṃhavat* //
            </p>
         
         
         <p>
            ya icchanty anugacchantu ye necchanti vrajantu te /<br />
            adyaiva pravrajiṣyāmi varaprajñasya śāsane //
            </p>
         
         <span class="note"><span class="bold">MSV I 279</span></span>
         
         <p>
            sucīrṇe brahmacarye 'smin mārge caiva subhāvite /<br />
            pravrajyā saphalā bhavaty apramādavihāriṇaḥ //
            </p>
         
         
         <p>
            rocate ced iyaṃ tava pravraja jinaśāsane /<br />
            chitveha brāhmaṇa jaṭe pravrajiṣyāmahe vayam* //
            </p>
         
         
         <p>
            prahṛṣṭacittasaṃkalpo daśāṃgulikṛtāṃjaliḥ /<br />
            avadad brāhmaṇaḥ śailo dhṛtvaikāṃsaṃ sacīvaram* //
            </p>
         
         
         <p>
            paṃcaśatā māṇavā ete tiṣṭhanti prāṃjalīkṛtāḥ /<br />
            labhemahe sādhu mune pravrajyām upasaṃpadam* //
            </p>
         
         
         <p>
            tataḥ kāruṇikaḥ śāstā maharṣir anukampakaḥ /<br />
            ehi bhikṣave ity āha sa teṣām upasaṃpadā //
            </p>
         
         
         <p>śāriputro mahāprajño maudgalyāyana ṛddhimān* /
            brāhmaṇa kapphiṇasthaviraḥ <span class="it">pra</span>tibhānagatiṃ gataḥ //</p>
         
         
         <p>nadīsundarikātīre vanaṣaṇḍe manorame /
            <span class="note"><span class="bold">fol. 237v1 = GBM 6.787</span></span>
            tāṃs tatrāvadan sthavirāḥ pratibhāneṣu kovidāḥ //</p>
         
         
         <p>
            tebhyas taṃ dharmam ājñāya kathāṃ tatrānulomikīm* /<br />
            na cirasya visaṃyuktā uttamārthe pratiṣṭhitāḥ //
            </p>
         
         
         <p>
            te dṛṣṭalābhāḥ sukhitā dṛṣṭadharmābhinirvṛtāḥ /<br />
            te paśyanti pramuditāḥ saṃbuddhaṃ lokanāyakam* //
            </p>
         
         
         <p>
            saddharmaṃ ca dhanaśreṣṭhaṃ śikṣāṃ ca jinavarṇitām* /<br />
            namasyanty apramādaṃ ca samādhiṃ pratisaṃstaram* //
            </p>
         
         <span class="note"><span class="bold">MSV I 280</span></span>
         
         <p>
            tasmād ihātmakāmena māhātmyam abhikāṃkṣatām* /<br />
            buddhaṃ dharmaṃ ca saṃghaṃ ca satkṛtiṃ śaraṇaṃ vrajet* //
            </p>
         
         
         <p>etad dhi śaraṇaṃ loke varṇitaṃ ta<span class="it">t</span> tvadarśinā /
            upadrutānāṃ trastānāṃ sarvasaukhyapradāyakam* //</p>
         
         
         <p>
            ādityabuddho buddhasya dharmyaṃ māhātmyam uttamam* /<br />
            śāsanaṃ dharmarājasya bhajen mokṣārthikaḥ sadā //
            </p>
         
         
         <p>kaineyagāthāḥ samāptāḥ //</p>
         
         
         <p>atha bhagavān kāśīṣu janapadeṣu cārikāṃ caran kāśīpaṭṭam anuprāptaḥ / tasmiṃś ca kāśīpaṭṭe
            śobhitapūrviṇau dvau pitāputrau pravrajitau / putraḥ kathayati / bhagavān śrāvakasaṃghaḥ
            kāśīṣu janapade cārikāṃ carann ihānuprāptaḥ śrāntakāyo bhagavān bhikṣusaṃghaś ca /
            yan nu vayaṃ bhagavantaṃ saśrāvakasaṃghaṃ yavāgūpānenopanimantrayāmaḥ / tat kiṃ tvaṃ
            peyāṃ samudānayasi āhosvid bhikṣusaṃgham upanimaṃtrayasīti / gaccha tvaṃ bhikṣusaṃgham
            upanimaṃtraya / ahaṃ peyāṃ samudānayāmīti / tena bhikṣusaṃgha upanimaṃtritaḥ / so
            'py ādarśaṃ gṛhītvā vīthīṃ gataḥ / tena tasyāṃ śreṣṭhī dṛṣṭo dīrghakeśaśmaśruḥ / tasya
            tenādarśa upadarśitaḥ / sa kathayati / ārya etad apy asti te kauśalyam* / sa kathayati
            / asti / avatāraya / so 'vatārayitum (<span class="bold">MSV I 281</span>) ārabdho gṛhapatir middham avakrāntaḥ / avatārite pratibuddhaḥ / sa kathayati / āryāvatāritam*
            / gṛhapate avatāritam* / saṃtuṣṭaḥ kathayati / ārya atīva parituṣṭo 'smi / vada kaṃ
            te varam anuprayacchāmīti / sa kathayati / mayā buddhapramukho bhikṣusaṃgho yavāgūpānenopanimantritaḥ
            / yavāgūm anuprayaccheti / sa kathayati / ārya kiṃ te yavāgūpānena / praṇītaṃ khādanīyabhojanīyam
            anuprayacchāmi / gacchopanimaṃtrayasveti / ārogyam ity uktvāsau prakrāntaḥ / tato
            'sau gṛhapatiḥ śuci praṇītaṃ khādanīyabhojanīyaṃ pūrvavad yāvat purastād bhikṣusaṃghasya
            prajñapta evāsane niṣaṇṇas tatra praṇītaṃ khādanīyabhojanīyaṃ cāryate / bhikṣavaḥ
            saṃlakṣayanti / vayaṃ lūhenopanimaṃtritāḥ / ayaṃ ca praṇīta āhāraḥ / kathaṃ vayaṃ
            pratigṛhṇīma iti / te na pratigṛhṇanti / etat prakaraṇaṃ bhikṣavo bhagavata ārocayanti
            / bhagavān āha / yadi lūhenopanimantritaḥ praṇītaṃ labhate paribhoktavyam* / nātra
            kaukṛtyaṃ karaṇīyam* /</p>
         
         
         <p>bhagavān saṃlakṣayati / yaḥ kaścid ādīnavo bhikṣavo jātīyaṃ bhāṇḍaṃ dhārayanti / tasmān
            na bhikṣuṇā śilpam upadarśayitavyam* / na tāvajjātīyena tāvajjātīyaṃ bhāṇḍam upasthāpayitavyam*
            / upasthāpayati sātisāro bhavati sthāpayitvā vaidyapūrviṇāṃ śastrakoṣaṃ kāyasthapūrviṇām
            api bhājanaṃ sūcikapravrajitānāṃ sūcīgṛham iti /</p>
         
         
         <p>(<span class="bold">fol. 238r1 = GBM 6.788; MSV I 282</span>) bhagavān malleṣu janapadeṣu cārikāṃ caran pāpām anuprāptaḥ / pāpāyāṃ viharati jalūkāvanaṣaṇḍe
            / pāpāyāṃ roco nāma mallamahāmātraḥ prativasati / āyuṣmataḥ ānandasya mātulaḥ / so
            'tīvāśrāddhaḥ / aśrauṣuḥ pāpeyā mallā bhagavān malleṣu janapadeṣu cārikāṃ caran pāpām
            anuprāptaḥ pāpāyāṃ viharati jalūkāvanaṣaṇḍa iti / śrutvā ca punaḥ saṃjalpaṃ kurvanti
            / bhavantaḥ śrūyate bhagavān malleṣu janapade cārikāṃ caran pāpām anuprāptaḥ pāpāyāṃ
            viharati jalūkāvanaṣaṇḍa iti / saced asmākam ekaiko buddhapramukhaṃ bhikṣusaṃghaṃ
            bhojayiṣyati apare 'vakāsaṃ na lapsyante / sarvathā kriyākāraṃ vyavasthāpayāmaḥ /
            na kenacid asmākam ekākinā buddhapramukho bhikṣusaṃgho bhojayitavyaḥ / samastā eva
            vayaṃ bhojayiṣyāmaḥ / yo yuṣmākam ekākī bhojayati sa gaṇena ṣaṣṭiṃ kārṣāpaṇān daṇḍya
            iti / atha pāpeyā mallāḥ sarve saṃbhūya yena bhagavāṃs tenopasaṃkrāntāḥ / upasaṃkramya
            bhagavataḥ pādau śirasā vanditvā ekānte niṣaṇṇāḥ / ekāntaniṣaṇṇān pāpeyān mallān bhagavān
            dharmyayā kathayā saṃdarśya pūrvavad yāvat saṃpraharṣya tūṣṇīm* / atha pāpeyā mallā
            utthāyāsanād ekāṃsam uttarāsaṃgaṃ kṛtvā yena bhagavāṃs tenāṃjaliṃ praṇamayya bhagavantam
            idam avocat* / adhivāsayatv asmākaṃ bhagavan* śvo 'ntargṛhe bhaktena sārdhaṃ bhikṣusaṃghena
            / adhivāsayati bhagavān pāpeyānāṃ mallānāṃ tūṣṇīṃbhāvena / atha pāpeyā mallā bhagavatas
            tūṣṇīṃbhāvenādhivāsanāṃ viditvā bhagavato bhāṣitam abhinandyānumodya bhagavataḥ pādau
            śirasā vanditvotthāyāsanāt prakrāntaḥ / roco mallamahāmātras tatraivāsthāt* / (<span class="bold">MSV I 283</span>) sa āyuṣmatā ānandenoktaḥ / roca kiṃ tvaṃ śrāddhaḥ saṃvṛttaḥ / sa kathayati / nāhaṃ
            śrāddhaḥ saṃvṛttaḥ / kin tu gaṇena kriyākāraḥ kṛtaḥ / pūrvavad yāvat ṣaṣṭiṃ kārṣāpaṇān
            daṇḍya iti / tvaṃ nāma daṇḍabhayād bhagavantaṃ darśanāyopasaṃkrāntaḥ / evaṃ bhadantānanda
            / athāyusmān ānando rocaṃ
            mallamahāmātram ādāya yena bhagavāṃs tenopasaṃkrāntaḥ / upasaṃkramya bhagavantam idam
            avocat* / ayaṃ bhadanta roco mallamahāmātro na buddhe 'bhiprasanno na dharme na saṃghe
            'bhiprasannaḥ / sādhv asya bhagavāṃs tathā dharmaṃ deśayed yathaiṣa buddhe 'bhiprasīded
            dharme saṃghe abhiprasīded iti / adhivāsayati bhagavān āyuṣmata ānandasya tūṣṇīṃbhāvena
            / atha bhagavatā rocasya mahāmātrasya tādṛśī dharmadeśanā kṛtā yāṃ śrutvā roco mallamahāmātro
            buddhe 'bhiprasanno dharme saṃghe 'bhiprasannaḥ / atha roco mallamahāmātraḥ utthāyāsanād
            ekāṃsam uttarāsaṃgaṃ kṛtvā yena bhagavāṃs tenāṃjalīṃ praṇamayya bhagavantam idam avocat*
            / adhivāsayatu me bhagavān* śvo 'ntargṛhe bhaktena sārdhaṃ bhikṣusaṃghena / nimantrito
            'smi roca tatprathamataḥ pāpeyair mallaiḥ / adhivāsayatu me bhagavān ahaṃ tathā kariṣyāmi
            yathā pāpeyā mallā (<span class="bold">fol. 238v1 = GBM 6.789</span>) anujñāsyanti / sacet te roca pāpeyā mallā anujñāsyanti evaṃ te 'ham adhivāsayāmi
            / atha roco mallamahāmātro bhagavataḥ pādau śirasā vanditvotthāyāsanāt prakrānto yena
            pāpeyā mallās tenopasaṃkrāntaḥ / upasaṃkramya pāpeyān mallān idam avocat* / āgamayantu
            tāvad bhavanto yāvad ahaṃ tatprathamataraṃ bhagavantaṃ bhojaye bhikṣusaṃghaṃ ca /
            paścād yuṣmākam api (<span class="bold">MSV I 284</span>) na duṣkaraṃ bhaviṣyati bhagavantaṃ bhojayituṃ bhikṣusaṃghaṃ ca / te kathayanti /
            asmābhis tatprathamataraṃ buddhapramukho bhikṣusaṃgha upanimantrito na vayam anujānīma
            iti / sa kathayati / yadi nānujānītha ekaṃ khādyakaṃ cārayāmi pānakaṃ ceti / tatra
            ye śrāddhās te kathayanti / bhavanta aśrāddha eṣaḥ / anujānīmaḥ sacet saṃghagatā tena
            dakṣiṇā pratiṣṭhāpitā bhavati / tair anujñātam* / tatas tena śilpina āhūya uktāḥ /
            bhavantas tādṛśaṃ khādyakaṃ sajjīkuruta yenaikenaiva paryāptir bhavati ahaṃ sarvopakaraṇāni
            dadāmīti / tena nānāsugandhidravyādisaṃyutāny upakaraṇāni dattāni / tair nānāsugandhidravyaparipūrṇaṃ
            khādyakaṃ kṛtam* / yenaikenaivaikasya paryāptir bhavati / atha pāpeyā mallās tām eva
            rātriṃ śuci praṇītaṃ khādanīyabhojanīyaṃ samudānīya
            pūrvavad yāvat purastād bhikṣusaṃghasya prajñapta evāsane niṣaṇṇāḥ / tato roco mallamahāmātraḥ
            khādyakaṃ cārayitum ārabdhaḥ pānakaṃ ca / bhikṣavaḥ kaukṛtyena na paribhuṃjanti /
            bhagavān āha / dānapatir avalokayitavya iti / bhikṣubhiḥ pāpeyā mallā avalokitāḥ /
            kathayanti / āryā lakṣitā vayaṃ rocena mallamahāmātreṇa / pratigṛhṇīdhvam iti / tato
            rocena mallamahāmātreṇa khādyakaṃ cāritam* / tenaiva bhikṣūṇāṃ paryāptir jātā / bhagavān
            dakṣiṇādeśanāṃ kṛtvā prakrāntaḥ / pāpeyānāṃ mallānām asāv āhāraḥ paribhogaṃ na gataḥ
            /</p>
         
         
         <p>aparasmin divase bhikṣavaḥ piṇḍapātaṃ praviṣṭāḥ / brāhmaṇagṛhapatibhir ucyante / ehi
            buddha ehi dharma ehi saṃgha idaṃ gṛhāṇeti / (<span class="bold">MSV I 285</span>) bhikṣavaḥ kaukṛtyena pratigṛhṇanti / bhagavān āha / praṣṭavyaḥ kiṃ mamānuprayacchatha
            āhosvid yo 'sau bhagavān dvipadānām agrya iti / yadi kathayanti yo 'sau bhagavān dvipadānām
            agrya iti / na svīkartavyam* / atha kathayanti / tvam evāsmākaṃ buddha iti pratigrahītvyam*
            / nātra kaukṛtyaṃ karaṇīyam* / evaṃ dharme vaktavyaṃ yo 'sau virāgāṇām agrya iti /
            saṃghe vaktavyaṃ yo 'sau gaṇānām agrya iti / vistareṇa yojayitavyam* /</p>
         
         
         <p>śrāvastyāṃ nidānam* / anyatamena gṛhapatinā buddhapramukho bhikṣusaṃgho jentākenopanimantritaḥ
            / tena khalu samayenāyuṣmān svātir navāgatas taruṇo 'cirapravrajitaḥ acirāgata imaṃ
            dharmavinayam* / sa saṃlakṣayati / uktaṃ bhagavatā yaiś cālpaṃ dattaṃ yaiś ca prabhūtaṃ
            dattaṃ yaiś ca praṇītaṃ dattaṃ yaiś cāttamanaskaiḥ parikarma kṛtaṃ yaiś ca prasannacittair
            abhyanumoditaṃ (<span class="bold">fol. 239r1 = GBM 6.790</span>) sarve te puṇyasya bhāgino bhavanti / yanv ahaṃ parikarma kuryām iti / sa kāṣṭhaṃ
            pāṭayitum ārabdho yāvad anyatamasmāt pūtidārusuṣirān niṣkramyāśīviṣeṇa dakṣiṇe pādāṅguṣṭhe
            dṛṣṭaḥ / sa viṣeṇa saṃmūrchito bhūmau patito lālā vāhayati mukhaṃ ca vibhaṇḍayati
            akṣiṇī ca saṃparivartayati / sa tathā vihvalo brāhmaṇagṛhapatibhir dṛṣṭaḥ / te kathayanti
            / bhavantaḥ katarasyāyaṃ gṛhapateḥ putra iti / aparaiḥ samākhyātam* / amukasya iti
            / te kathayanti / anāthānāṃ śramaṇaśākyaputrīyāṇāṃ madhye pravrajitaḥ / yadi na pravrajito
            'bhaviṣyat* jñātibhir asya cikitsā kāritā abhaviṣyad iti / etat prakaraṇaṃ bhikṣavo
            bhagavata (<span class="bold">MSV I 286</span>) ārocayanti / bhagavān āha / vaidyaṃ pṛṣṭvā cikitsā kartavyeti / bhikṣubhir vaidyaḥ
            pṛṣṭaḥ / sa kathayati / āryā vikṛtabhojanam anuprayacchateti / etat prakaraṇaṃ bhikṣavo
            bhagavata ārocayanti / bhagavān āha / dātavyaṃ vaidyopadeśeneti / bhikṣavo na jānate
            kīdṛśaṃ vikṛtabhojanam iti / tair vaidyaḥ pṛṣṭaḥ / sa kathayati / āryā yuṣmākam eva
            śāstā sarvajño bhagavān sarvadarśī sa eva jñāsyatīti / bhikṣavo bhagavata ārocayanti
            / bhagavān āha / vikṛtabhojanaṃ bhikṣava uccāraḥ prasrāvaś chāyikā mṛttikā ca / tatra
            uccāraḥ acirajātakānāṃ vatsakānāṃ teṣām eva ca prasrāvaḥ / chāyikā paṃcānāṃ vṛkṣāṇām*
            / kāṃcanaya kamībalasyāśvatthasyodumbarasya nyagrodhasya / mṛttikā pṛthivyāṃ caturaṃgulam
            apanīyoddhartavyā iti vikṛtabhojanam iti /</p>
         
         
         <p>tato bhikṣubhir āyuṣmataḥ svāter vikṛtabhojanaṃ dattam* / tathāpi na svasthībhavati
            / etat prakaraṇaṃ bhikṣavo bhagavata ārocayanti / bhagavān āha / śakṣyasi tvam ānanda
            mamāntikān mahāmāyūrīṃ vidyām udgṛhya paryavāpya svāter bhikṣo rakṣāṃ kartuṃ paritrāṇaṃ
            parigrahaṃ viṣadūṣaṇaṃ daṇḍaparihāraṃ viṣanāśanaṃ sīmābandhaṃ dharaṇībandhaṃ ca /
            bhāṣatāṃ bhagavān śroṣyāmi / atha bhagavāṃs tasyāṃ velāyām imāṃ mahāmāyūrīṃ vidyāṃ
            bhāṣate sma /</p>
         
         <span class="note"><span class="bold">MSV I 287</span></span>
         
         <p>namo buddhāya namo dharmāya namaḥ saṃghāya /</p>
         
         
         <p>tadyathā amale vimale nirmale <span class="it">maṃgale</span> hiraṇye hiraṇyagarbhe bhadre subhadre samantabhadre <span class="it">śrībhadre</span> sarvārthasādhani paramārthasādhani sarvānarthapraśamani | sarvamaṅgalasādhani | manase
            | mānase | mahāmānase | acyute adbhute <span class="it">atyadbhute</span> mukte mocani mokṣaṇi araje viraje | amṛte | amare <span class="it">amaraṇi brahme</span> brahmasvare pūrṇe pūrṇamanorathe mukte jīvati rakṣā svātiṃ sarvopadravabhayarogebhyaḥ
            svāhā /</p>
         
         
         <p>evaṃ bhadantety āyuṣmān ānando bhagavato 'ntikān mahāmāyūrīṃ vidyām udgṛhya paryavāpya
            svāter bhikṣoḥ svastyayanaṃ kṛtam* / nirviṣaś ca saṃvṛtto yathā paurāṇaḥ /</p>
         
         
         <p>bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ / āscaryaṃ
            bhagavan yāvac ca bhagavatā mahāmāyūrī vidyā upakarā bahukarā ca / na bhikṣava etarhi
            yathā mamātīte 'py adhvany akṣaṇapratipannasya (<span class="bold">fol. 239v1 = GBM 6.791</span>) vinipatitaśarīrasyāpi mahāmāyūrī vidyārājā upakarā bahukarā ca / tac chrūyatām*
            /</p>
         
         
         <p>bhūtapūrvaṃ bhikṣavo himavati parvatarāje dakṣiṇe pārśve suvarṇāvabhāso nāma mayūrarājaḥ
            prativasati sma / so 'nayā mahāmāyūryā vidyayā kālyaṃ svastyayanaṃ kṛtvā divā svastyayanena
            viharati / so 'yaṃ svastyayanaṃ kṛtvā rātrau svastyayanena viharati / so 'pareṇa samayena
            saṃbahulābhir vanamayūrībhiḥ sārdham ārāmeṇārāmam udyānenodyānaṃ parvatapārśveṇa parvatapārśvam
            atyarthaṃ kāmarāgaraktaḥ kāme 'nugṛddho grathito mūrchito madamattaḥ pramūḍhaḥ pramūrchitaḥ
            (<span class="bold">MSV I 288</span>) pravicaran prasādād anyataraṃ parvatavivaram anupraviṣṭaḥ / sa tatra dīrgharātraṃ
            pratyarthikaiḥ pratyamitrair hiṃsakair avatāraprekṣibhir mayūrapāśair baddhaḥ / so
            'py atra madhyagataḥ pramūḍhaḥ smṛtiṃ ca labdhvā imām eva mahāmāyūrīṃ vidyāṃ manasyakārṣīt*
            / tadyathā amale vimale nirmale maṅgalye hiraṇye hiraṇyagarbhe bhadre subhadre samantabhadre
            śrībhadre sarvārthasādhani paramārthasādhani sarvānarthapraśamani sarvamaṅgalyasādhani
            manasi mānasi mahāmānasi acyute adbhute atyadbhute mukte mocani mokṣaṇi araje viraje
            amare amṛte <span class="it">amaraṇi</span> brahme brahmasvare pūrṇe pūrṇamanorathe vimukte jīvati rakṣa māṃ sarvopadravebhyaḥ
            svāhā /</p>
         
         
         <p>sa mayūrapāśāṃś chitvā niṣpalānaḥ / kiṃ manyadhve bhikṣavo yo 'sau suvarṇāvabhāso
            nāma mayūrarājas tena kālena tena samayena / tadāpi mama mahāmāyūrī vidyā upakarā
            ca bahukarā ca etarhy api mama mahāmāyūrī vidyā upakarā ca bahukarā ceti / paśya bhadanta
            yāvac ca bhagavataḥ svāter bhikṣor vidyayā svastyayanaṃ kṛtam* / na bhikṣava etarhi
            yathātīte 'py adhvani / tac chrūyatām* /</p>
         
         
         <p>bhūtapūrvaṃ bhikṣavo vārāṇasyāṃ nagaryāṃ nāgamaṇḍaliko 'nyatamaḥ kṣatriyadārakaḥ sarpeṇa
            dṛṣṭaḥ / sa kālagataḥ / nāgamaṇḍalikena vidyayā tasya svāsthyaṃ kṛtam* / kiṃ manyadhve
            bhikṣavo yo 'sau nāgamaṇḍalikaḥ ahaṃ sa tena kālena tena samayena / yo 'sau dārakaḥ
            svātir bhikṣus tena kālena tena samayena /</p>
         
         
         <p>bhaiṣajyavastu samāptam* //</p>
         
         </div>
   </body>
</html>