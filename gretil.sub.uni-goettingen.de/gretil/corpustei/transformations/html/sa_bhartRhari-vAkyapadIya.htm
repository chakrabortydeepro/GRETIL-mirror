<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Bhartṛhari: Vākyapadīya (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Bhartṛhari: Vākyapadīya</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_bhartRhari-vAkyapadIya.xml">sa_bhartRhari-vAkyapadIya.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Yves Ramseier</p>
      <p class="noindent"><b>Contribution: </b>Yves Ramseier</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/1_gram/vakyp1au.htm">vakyp1au.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Bhartrhari: Vakyapadiya
            <br />
            <br />Input by Yves Ramseier
            <br />
            <br />TEXT WITH PADA MARKERS
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div id="d1e569">
            	
            <h3>1st kāṇḍa</h3>
            
            <p id="BVaky_1.1">
               anādinidhanam brahma śabdatattvaṃ yad akṣaram <br />
               vivartate 'rthabhāvena prakriyā jagato yataḥ //
                <span class="ref">BVaky_1.1</span></p>
            
            
            <p id="BVaky_1.2">
               ekam eva yad āmnātaṃ bhinnaśaktivyapāśrayāt <br />
               apṛthaktve 'pi śaktibhyaḥ pṛthaktveneva vartate //
                <span class="ref">BVaky_1.2</span></p>
            
            
            <p id="BVaky_1.3">
               adhyāhitakalāṃ yasya kālaśaktim upāśritāḥ <br />
               janmādayo vikārāḥ ṣaḍ bhāvabhedasya yonayaḥ //
                <span class="ref">BVaky_1.3</span></p>
            
            
            <p id="BVaky_1.4">
               ekasya sarvabījasya yasya ceyam anekadhā <br />
               bhoktṛbhoktavyarūpeṇa bhogarūpeṇa ca sthitiḥ //
                <span class="ref">BVaky_1.4</span></p>
            
            
            <p id="BVaky_1.5">
               prāptyupāyo 'nukāraś ca tasya vedo maharṣibhiḥ <br />
               eko 'py anekavartmeva samāmnātaḥ pṛthak pṛthak //
                <span class="ref">BVaky_1.5</span></p>
            
            
            <p id="BVaky_1.6">
               bhedānāṃ bahumārgatvaṃ karmaṇy ekatra cāṇgatā <br />
               śabdānāṃ yataśaktitvaṃ tasya śākhāsu dṛṣyate //
                <span class="ref">BVaky_1.6</span></p>
            
            
            <p id="BVaky_1.7">
               smṛtayo bahurūpās ca dṛṣṭādṛṣṭaprayojanāḥ <br />
               tam evāśritya liṅgebhyo vedavidbhiḥ prakalpitāḥ //
                <span class="ref">BVaky_1.7</span></p>
            
            
            <p id="BVaky_1.8">
               tasyārthavādarūpāṇi niśritāḥ svavikalpajāḥ <br />
               ekatvināṃ dvaitināṃ ca pravādā bahudhāgatā //
                <span class="ref">BVaky_1.8</span></p>
            
            
            <p id="BVaky_1.9">
               satyā visuddhis tatroktā vidyaivekapadāgamā <br />
               yuktā praṇavarūpeṇa sarvavādāvirodhinā //
                <span class="ref">BVaky_1.9</span></p>
            
            
            <p id="BVaky_1.10">
               vidhātus tasya lokānām aṅgopāṅganibandhanāḥ <br />
               vidyābhedāḥ pratāyante jnānasaṃskārahetavaḥ //
                <span class="ref">BVaky_1.10</span></p>
            
            
            <p id="BVaky_1.11">
               āsannaṃ brahmaṇas tasya tapasām uttamaṃ tapaḥ <br />
               prathamaṃ chandasām aṅgam āhur vyākaraṇaṃ budhāḥ //
                <span class="ref">BVaky_1.11</span></p>
            
            
            <p id="BVaky_1.12">
               prāptarūpavibhāgāyā yo vācaḥ paramo rasaḥ <br />
               yat tat puṇyatamaṃ jyotis tasya mārgo 'yam ānjasasḥ //
                <span class="ref">BVaky_1.12</span></p>
            
            
            <p id="BVaky_1.13">
               arthapravṛttitattvānāṃ śabdā eva nibandhanam <br />
               tattvāvabodjaḥ śabdānaṃ nāsti vyākaraṇād ṛte //
                <span class="ref">BVaky_1.13</span></p>
            
            
            <p id="BVaky_1.14">
               tad dvāram apavargasya vāṅmalānāṃ cikitsitam <br />
               pavitraṃ sarvavidyānām adhividyaṃ prakāsate //
                <span class="ref">BVaky_1.14</span></p>
            
            
            <p id="BVaky_1.15">
               yathārthajātayaḥ sarvāḥ sabākṛtinibandhanāḥ <br />
               tathaiva loke vidyānām esā vidyā parāyanam //
                <span class="ref">BVaky_1.15</span></p>
            
            
            <p id="BVaky_1.16">
               idam ādyaṃ padasthānaṃ siddhisopānaparvaṇām <br />
               iyaṃ sā mokṣamāṇānām ajihmā rājapaddhatiḥ //
                <span class="ref">BVaky_1.16</span></p>
            
            
            <p id="BVaky_1.17">
               atrātītaviparyāsaḥ kevalām anupasyati <br />
               chandasyas chandasāṃ yonim ātmā chandomayīṃ tanum //
                <span class="ref">BVaky_1.17</span></p>
            
            
            <p id="BVaky_1.18">
               pratyasthamitabhedāyā yad vāco rūpam uttamam <br />
               yad asminn eva tamasi jyotiḥ suddhaṃ vivartate //
                <span class="ref">BVaky_1.18</span></p>
            
            
            <p id="BVaky_1.19">
               vaikṛtaṃ samati krāntā mūrtivyāpāradarśanam <br />
               vyatītyālokatamasī prakāśaṃ yam upāsate //
                <span class="ref">BVaky_1.19</span></p>
            
            
            <p id="BVaky_1.20">
               yatra vāco nimettāni cihnānīvākṣarasmṛteḥ <br />
               śabdapūrveṇa yogena bhāsante pratibimbavat //
                <span class="ref">BVaky_1.20</span></p>
            
            
            <p id="BVaky_1.21">
               atharvaṇām aṅgirasāṃ sāṃnām ṛgyajuṣasya ca <br />
               yasminn uccāvacā varṇāḥ pṛthaksthitaparigrahāḥ //
                <span class="ref">BVaky_1.21</span></p>
            
            
            <p id="BVaky_1.22">
               yad ekaṃ prakriyābhedair bahudhā pravibhajyate <br />
               tad vyākaraṇaṃ āgamya paraṃ brahmādhigamyate //
                <span class="ref">BVaky_1.22</span></p>
            
            
            <p id="BVaky_1.23">
               nityāḥ śabdārthasaṃbandhās tatrāmnātā maharṣibhiḥ <br />
               sūtrāṇāṃ sānutantrāṇāṃ bhāṣyāṇāṃ ca praṇetṛbhiḥ //
                <span class="ref">BVaky_1.23</span></p>
            
            
            <p id="BVaky_1.24">
               apoddhārapadārthāḥ ye ye cārthāḥ sthitalakṣaṇāḥ <br />
               anvākhyeyāś ca ye śabdā ye cāpi pratipādakāḥ //
                <span class="ref">BVaky_1.24</span></p>
            
            
            <p id="BVaky_1.25">
               kāryakāraṇabhāvena yogyabhāvena ca sthitāḥ <br />
               dharme ye pratyaye cāṅgaṃ saṃbandhāḥ sādhvasādhuṣu //
                <span class="ref">BVaky_1.25</span></p>
            
            
            <p id="BVaky_1.26">
               te liṅgaiś ca svaśabdaiś ca śāstre 'sminn upavarṇitāḥ <br />
               smṛtyartham anugamyante ke cid eva yathāgamam //
                <span class="ref">BVaky_1.26</span></p>
            
            
            <p id="BVaky_1.27">
               śiṣṭebhya āgamāt siddhāḥ sādhavo dharmasādhanam <br />
               arthapratyāyanābhede viparītās tv asādhavaḥ //
                <span class="ref">BVaky_1.27</span></p>
            
            
            <p id="BVaky_1.28">
               nityatve kṛtakatve vā teṣām ādir na vidyate <br />
               prāṇinām iva sā caiṣā vyavasthānityatocyate //
                <span class="ref">BVaky_1.28</span></p>
            
            
            <p id="BVaky_1.29">
               nānarthikām imāṃ kaś cid vyavasthāṃ kartum arhati <br />
               tasmān nibadhyate śiṣṭaiḥ sādhutvaviṣayā smṛtiḥ //
                <span class="ref">BVaky_1.29</span></p>
            
            
            <p id="BVaky_1.30">
               na cāgamād ṛte dharmas tarkeṇa vyavatiṣṭhate <br />
               ṛṣīṇām api yaj jñānaṃ tad apy āgamapūrvakam //
                <span class="ref">BVaky_1.30</span></p>
            
            
            <p id="BVaky_1.31">
               dharmasya cāvyavacchinnāḥ panthāno ye vyavasthitāḥ <br />
               na tāṃl lokaprasiddhatvāt kaś cit tarkeṇa bādhate //
                <span class="ref">BVaky_1.31</span></p>
            
            
            <p id="BVaky_1.32">
               avasthādeśakālānāṃ bhedād bhinnāsu śaktiṣu <br />
               bhāvānām anumānena prasiddhir atidurlabhā //
                <span class="ref">BVaky_1.32</span></p>
            
            
            <p id="BVaky_1.33">
               nirjñātaśakter dravyasya tāṃ tān arthakriyāṃ prati <br />
               viśiṣṭadravyasaṃbandhe sā śaktiḥ pratibadhyate //
                <span class="ref">BVaky_1.33</span></p>
            
            
            <p id="BVaky_1.34">
               yatnenānumito 'py arthaḥ kuśalair anumātṛbhiḥ <br />
               abhiyuktatarair anyair anyathaivopapādyate //
                <span class="ref">BVaky_1.34</span></p>
            
            
            <p id="BVaky_1.35">
               pareṣām asamākhyeyam abhyāsād eva jāyate <br />
               maṇirūpyādivijñānaṃ tadvidāṃ nānumānikam //
                <span class="ref">BVaky_1.35</span></p>
            
            
            <p id="BVaky_1.36">
               pratyakṣam anumānaṃ ca vyatikramya vyavasthitāḥ <br />
               pitṛrakṣaḥpiśācānāṃ karmajā eva siddhayaḥ //
                <span class="ref">BVaky_1.36</span></p>
            
            
            <p id="BVaky_1.37">
               āvirbhūtaprakāśānām anupaplutacetasām <br />
               atītānāgatajñānaṃ pratyakṣān na viśiṣyate //
                <span class="ref">BVaky_1.37</span></p>
            
            
            <p id="BVaky_1.38">
               atīndriyān asaṃvedyān paśyanty ārṣeṇa cakṣuṣā <br />
               ye bhāvān vacanaṃ teṣāṃ nānumānena bādhate //
                <span class="ref">BVaky_1.38</span></p>
            
            
            <p id="BVaky_1.39">
               yo yasya svam iva jñānaṃ darśanaṃ nātiśaṅkate <br />
               sthitaṃ pratyakṣapakṣe taṃ katham anyo nivartayet //
                <span class="ref">BVaky_1.39</span></p>
            
            
            <p id="BVaky_1.40">
               idaṃ puṇyam idaṃ pāpam ity etasmin padadvaye <br />
               ācaṇḍālamanuṣyāṇām alpaṃ śāstraprayojanam //
                <span class="ref">BVaky_1.40</span></p>
            
            
            <p id="BVaky_1.41">
               caitanyam iva yaś cāyam avicchedena vartate <br />
               āgamas tam upāsīno hetuvādair na bādhyate //
                <span class="ref">BVaky_1.41</span></p>
            
            
            <p id="BVaky_1.42">
               hastasparśād ivāndhena viṣame pathi dhāvatā <br />
               anumānapradhānena vinipāto na durlabhaḥ //
                <span class="ref">BVaky_1.42</span></p>
            
            
            <p id="BVaky_1.43">
               tasmād akṛtakaṃ śāstraṃ smṛtiṃ ca sanibandhanām <br />
               āśrityārabhyate śiṣṭaiḥ sādhutvaviṣayā smṛtiḥ //
                <span class="ref">BVaky_1.43</span></p>
            
            
            <p id="BVaky_1.44">
               dvāv upādānaśabdeṣu śabdau śabdavido viduḥ <br />
               eko nimittaṃ śabdānām aparo 'rthe prayujyate //
                <span class="ref">BVaky_1.44</span></p>
            
            
            <p id="BVaky_1.45">
               avibhakto vibhaktebhyo jāyate 'rthasya vācakaḥ <br />
               śabdas tatrārtharūpātmā saṃbandham upagacchati //
                <span class="ref">BVaky_1.45</span></p>
            
            
            <p id="BVaky_1.46">
               ātmabhedaṃ tayoḥ ke cid astīty āhuḥ purāṇagāḥ <br />
               buddhibhedād abhinnasya bhedam eke pracakṣate //
                <span class="ref">BVaky_1.46</span></p>
            
            
            <p id="BVaky_1.47">
               araṇisthaṃ yathā jyotiḥ prakāśāntarakāraṇam <br />
               tadvac chabdo 'pi buddhisthaḥ śrutīnāṃ kāraṇaṃ pṛthak //
                <span class="ref">BVaky_1.47</span></p>
            
            
            <p id="BVaky_1.48">
               vitarkitaḥ purā buddhyā kva cid arthe niveśitaḥ <br />
               karaṇebhyo vivṛttena dhvaninā so 'nugṛhyate //
                <span class="ref">BVaky_1.48</span></p>
            
            
            <p id="BVaky_1.49">
               nādasya kramajātatvān na pūrvo na paraś ca saḥ <br />
               akramaḥ kramarūpeṇa bhedavān iva jāyate //
                <span class="ref">BVaky_1.49</span></p>
            
            
            <p id="BVaky_1.50">
               pratibimbaṃ yathānyatra sthitaṃ toyakriyāvaśāt <br />
               tatpravṛttim ivānveti sa dharmaḥ sphoṭanādayoḥ //
                <span class="ref">BVaky_1.50</span></p>
            
            
            <p id="BVaky_1.51">
               ātmarūpaṃ yathā jñāne jñeyarūpaṃ ca dṛśyate <br />
               artharūpaṃ tathā śabde svarūpaṃ ca prakāśate //
                <span class="ref">BVaky_1.51</span></p>
            
            
            <p id="BVaky_1.52">
               āṇḍabhāvam ivāpanno yaḥ kratuḥ śabdasaṃjñakaḥ <br />
               vṛttis tasya kriyārūpā bhāgaśo bhajate kramam //
                <span class="ref">BVaky_1.52</span></p>
            
            
            <p id="BVaky_1.53">
               yathaikabuddhiviṣayā mūrtir ākriyate paṭe <br />
               mūrtyantarasya tritayam evaṃ śabde 'pi dṛśyate //
                <span class="ref">BVaky_1.53</span></p>
            
            
            <p id="BVaky_1.54">
               yathā prayoktuḥ prāg buddhiḥ śabdeṣv eva pravartate <br />
               vyavasāyo grahītṝṇām evaṃ teṣv eva jāyate //
                <span class="ref">BVaky_1.54</span></p>
            
            
            <p id="BVaky_1.55">
               arthopasarjanībhūtān abhidheyeṣu keṣu cit <br />
               caritārthān parārthatvān na lokaḥ pratipadyate //
                <span class="ref">BVaky_1.55</span></p>
            
            
            <p id="BVaky_1.56">
               grāhyatvaṃ grāhakatvaṃ ca dve śaktī tejaso yathā <br />
               tathaiva sarvaśabdānām ete pṛthag avasthite //
                <span class="ref">BVaky_1.56</span></p>
            
            
            <p id="BVaky_1.57">
               viṣayatvam anāpannaiḥ śabdair nārthaḥ prakāśyate <br />
               na sattayaiva te 'rthānām agṛhītāḥ prakāśakāḥ //
                <span class="ref">BVaky_1.57</span></p>
            
            
            <p id="BVaky_1.58">
               ato 'nirjñātarūpatvāt kim āhety abhidhīyate <br />
               nendriyāṇāṃ prakāśye 'rthe svarūpaṃ gṛhyate tathā //
                <span class="ref">BVaky_1.58</span></p>
            
            
            <p id="BVaky_1.59">
               bhedenāvagṛhītau dvau śabdadharmāv apoddhṛtau <br />
               bhedakāreṣu hetutvam avirodhena gacchataḥ //
                <span class="ref">BVaky_1.59</span></p>
            
            
            <p id="BVaky_1.60">
               vṛddhyādayo yathā śabdāḥ svarūpopanibandhanāḥ <br />
               ādaicpratyāyitaiḥ śabdaiḥ saṃbandhaṃ yānti saṃjñibhiḥ //
                <span class="ref">BVaky_1.60</span></p>
            
            
            <p id="BVaky_1.61">
               agniśabdas tathaivāyam agniśabdanibandhanaḥ <br />
               agniśrutyaiti saṃbandham agniśabdābhidheyayā //
                <span class="ref">BVaky_1.61</span></p>
            
            
            <p id="BVaky_1.62">
               yo ya uccāryate śabdo niyataṃ na sa kāryabhāk <br />
               anyapratyāyane śaktir na tasya pratibadhyate //
                <span class="ref">BVaky_1.62</span></p>
            
            
            <p id="BVaky_1.63">
               uccaran paratantratvād guṇaḥ kāryair na yujyate <br />
               tasmāt tadarthaiḥ kāryāṇāṃ saṃbandhaḥ parikalpyate //
                <span class="ref">BVaky_1.63</span></p>
            
            
            <p id="BVaky_1.64">
               sāmānyam āśritaṃ yad yad upamānopameyayoḥ <br />
               tasya tasyopamāneṣu dharmo 'nyo vyatiricyate //
                <span class="ref">BVaky_1.64</span></p>
            
            
            <p id="BVaky_1.65">
               guṇaḥ prakarṣahetur yaḥ svātantryeṇopadiśyate <br />
               tasyāśritād guṇād eva prakṛṣṭatvaṃ pratīyate //
                <span class="ref">BVaky_1.65</span></p>
            
            
            <p id="BVaky_1.66">
               tasyābhidheyabhāvena yaḥ śabdaḥ samavasthitaḥ <br />
               tasāpy uccāraṇe rūpam anyat tasmād vivicyate //
                <span class="ref">BVaky_1.66</span></p>
            
            
            <p id="BVaky_1.67">
               prāk samjñinābhisaṃbandhāt saṃjñā rūpapadārthikā <br />
               ṣaṣṭyāś ca prathamāyāś ca nimittatvāya kalpate //
                <span class="ref">BVaky_1.67</span></p>
            
            
            <p id="BVaky_1.68">
               tatrārthavattvāt prathamā saṃjñāśabdād vidhīyate <br />
               asyete vyatirekaś ca tadarthād eva jāyate //
                <span class="ref">BVaky_1.68</span></p>
            
            
            <p id="BVaky_1.69">
               svaṃ rūpam iti kaiś cit tu vyaktiḥ saṃjñopadiśyate <br />
               jāteḥ kāryāṇi saṃsṛṣṭā jātis tu pratipadyate //
                <span class="ref">BVaky_1.69</span></p>
            
            
            <p id="BVaky_1.70">
               saṃjñinīṃ vyaktim icchanti sūtre grāhyām athāpare <br />
               jātipratyāyitā vyaktiḥ pradeśeṣūpatiṣṭhate //
                <span class="ref">BVaky_1.70</span></p>
            
            
            <p id="BVaky_1.71">
               kāryatve nityatāyāṃ vā ke cid ekatvavādinaḥ <br />
               kāryatve nityatāyāṃ vā ke cin nānātvavādinaḥ //
                <span class="ref">BVaky_1.71</span></p>
            
            
            <p id="BVaky_1.72">
               padabhede 'pi varṇānām ekatvaṃ na nivartate <br />
               vākyeṣu padam ekaṃ ca bhinneṣv apy upalabhyate //
                <span class="ref">BVaky_1.72</span></p>
            
            
            <p id="BVaky_1.73">
               na varṇavyatirekeṇa padam anyac ca vidyate <br />
               vākyaṃ varṇapadābhyāṃ ca pravibhāgo na kaś cana //
                <span class="ref">BVaky_1.73</span></p>
            
            
            <p id="BVaky_1.74">
               pade na varṇā vidyante varṇeṣv avayavā na ca <br />
               vākyāt padānām atyantaṃ pravibhāgo na kaś cana //
                <span class="ref">BVaky_1.74</span></p>
            
            
            <p id="BVaky_1.75">
               bhinnadarśanam āśritya vyavahāro 'nugamyate <br />
               tatra yan mukhyam ekeṣāṃ tatrānyeṣāṃ viparyayaḥ //
                <span class="ref">BVaky_1.75</span></p>
            
            
            <p id="BVaky_1.76">
               sphotasyābhinnakālasya dhvanikālānupātinaḥ <br />
               grahaṇopādhibhedena vṛttibhedaṃ pracakṣate //
                <span class="ref">BVaky_1.76</span></p>
            
            
            <p id="BVaky_1.77">
               svabhāvabhedān nityatve hrasvadīrghaplutādiṣu <br />
               prākṛtasya dhvaneḥ kālaḥ śabdasyety upacaryate //
                <span class="ref">BVaky_1.77</span></p>
            
            
            <p id="BVaky_1.78">
               śabdasya grahaṇe hetuḥ prākṛto dhvanir iṣyate <br />
               sthitibhedanimittatvaṃ vaikṛtaḥ pratipadyate //
                <span class="ref">BVaky_1.78</span></p>
            
            
            <p id="BVaky_1.79">
               śabdasyordhvam abhivyakter vṛttibhedaṃ tu vaikṛtaḥ <br />
               dhvanayaḥ samupohante sphoṭātmā tair na bhidyate //
                <span class="ref">BVaky_1.79</span></p>
            
            
            <p id="BVaky_1.80">
               indriyasyaivasaṃskāraḥ śabdasyaivobhavasya vā <br />
               kriyate dhvanibhir vādās trayo 'bhivyaktivādinām //
                <span class="ref">BVaky_1.80</span></p>
            
            
            <p id="BVaky_1.81">
               indriyasyaiva saṃskāraḥ samādhānāñjanādibhiḥ <br />
               viṣayasya tu saṃskāraḥ tadgandhapratipattaye //
                <span class="ref">BVaky_1.81</span></p>
            
            
            <p id="BVaky_1.82">
               cakṣuṣaḥ prāpyakāritve tejasā tu dvayor api <br />
               viṣayendriyayor iṣṭā saṃskāraḥ sa kramo dhvaneḥ //
                <span class="ref">BVaky_1.82</span></p>
            
            
            <p id="BVaky_1.83">
               sphoṭarūpāvibhāgena dhvaner grahaṇam iṣyate <br />
               kaiś cit dhvanir asaṃvedyaḥ svatantro 'nyaiḥ prakalpitaḥ //
                <span class="ref">BVaky_1.83</span></p>
            
            
            <p id="BVaky_1.84">
               yathānuvākaḥ śloko vā soḍhatvam upagacchate <br />
               āvṛttyā na tu sa granthaḥ pratyāvṛtti nirūpyate //
                <span class="ref">BVaky_1.84</span></p>
            
            
            <p id="BVaky_1.85">
               pratyayair anupākhyeyair grahaṇānuguṇais tathā <br />
               dhvaniprakāśite śabde svarūpam avadhāryate //
                <span class="ref">BVaky_1.85</span></p>
            
            
            <p id="BVaky_1.86">
               nādair āhitabījāyām antyena dhvaninā saha <br />
               āvṛttaparipākāyāṃ buddhau śabdo 'vadhāryate //
                <span class="ref">BVaky_1.86</span></p>
            
            
            <p id="BVaky_1.87">
               asataś cāntarāle yāñ chabdān astīti manyate <br />
               pratipattur aśaktiḥ sā grahaṇopāya eva saḥ //
                <span class="ref">BVaky_1.87</span></p>
            
            
            <p id="BVaky_1.88">
               bhedānukāro jñānasya vācaś copaplavo dhruvaḥ <br />
               kramopasṛṣṭarūpā vāg jñānaṃ jñeyavyapāśrayam //
                <span class="ref">BVaky_1.88</span></p>
            
            
            <p id="BVaky_1.89*">
               *jñeyena na vinā jñānaṃ vyavahāre 'vatiṣṭhate <br />
               nālabdhakramayā vācā kaś cid artho 'bhidhīyate //
                <span class="ref">BVaky_1.89*</span></p>
            
            
            <p id="BVaky_1.90">
               yathādyasaṃkhyāgrahaṇam upāyaḥ pratipattaye <br />
               saṃkhyāntarāṇāṃ bhede 'pi tathā śabdāntaraśrutiḥ //
                <span class="ref">BVaky_1.90</span></p>
            
            
            <p id="BVaky_1.91">
               pratyekaṃ vyañjakā bhinna varṇavākyapadeṣu ye <br />
               teṣām atyantabhede 'pi saṃkīrṇā iva śaktayaḥ //
                <span class="ref">BVaky_1.91</span></p>
            
            
            <p id="BVaky_1.92">
               yathaiva darśanaiḥ pūrvair dūrāt saṃtamase 'pi vā <br />
               anyathākṛtya viṣayam anyathaivādhyavasyati //
                <span class="ref">BVaky_1.92</span></p>
            
            
            <p id="BVaky_1.93">
               vyajyamāne tathā vākye vākyābhivyaktihetubhiḥ <br />
               bhāgāvagraharūpeṇa pūrvaṃ buddhiḥ pravartate //
                <span class="ref">BVaky_1.93</span></p>
            
            
            <p id="BVaky_1.94">
               yathānupūrvīniyamo vikāre kṣīrabījayoḥ <br />
               tathaiva pratipattṝṇāṃ niyato buddhiṣu kramaḥ //
                <span class="ref">BVaky_1.94</span></p>
            
            
            <p id="BVaky_1.95">
               bhāgavatsv api teṣv eva rūpabhedo dhvaneḥ kramāt <br />
               nirbhāgeṣv abhyupāyo vā bhāgabhedaprakalpanam //
                <span class="ref">BVaky_1.95</span></p>
            
            
            <p id="BVaky_1.96">
               anekavyaktyabhivyaṅgyā jātiḥ sphoṭa iti smṛtā <br />
               kaiś cit vyaktaya evāsya dhvanitvena prakalpitāḥ //
                <span class="ref">BVaky_1.96</span></p>
            
            
            <p id="BVaky_1.97">
               avikārasya śabdasya nimittair vikṛto dhvaniḥ <br />
               upalabdhau nimittatvam upayāti prakāśavat //
                <span class="ref">BVaky_1.97</span></p>
            
            
            <p id="BVaky_1.98">
               na cānityeṣv abhivyaktir niyamena vyavasthitā <br />
               āśrayair api nityānāṃ jātīnāṃ vyaktir iṣyate //
                <span class="ref">BVaky_1.98</span></p>
            
            
            <p id="BVaky_1.99">
               deśādibhiś ca saṃbandho dṛṣṭaḥ kāyavatām api <br />
               deśabhedavikalpe 'pi na bhedo dhvaniśabdayoḥ //
                <span class="ref">BVaky_1.99</span></p>
            
            
            <p id="BVaky_1.100">
               grahaṇagrāhyayoḥ siddhā yogyatā niyatā yathā <br />
               vyaṅgyavyañjakabhāve 'pi tathaiva sphoṭanādayoḥ //
                <span class="ref">BVaky_1.100</span></p>
            
            
            <p id="BVaky_1.101">
               sadṛśagrahaṇānāṃ ca gandhādīnāṃ prakāśakam <br />
               nimittaṃ niyataṃ loke pratidravyam avasthitam //
                <span class="ref">BVaky_1.101</span></p>
            
            
            <p id="BVaky_1.102">
               prakāśakānāṃ bhedāṃś ca prakāśyo 'rtho 'nuvartate <br />
               tailodakādibhede tat pratyakṣaṃ pratibimbake //
                <span class="ref">BVaky_1.102</span></p>
            
            
            <p id="BVaky_1.103">
               viruddhaparimāṇeṣu vajrādarśatalādiṣu <br />
               parvatādisarūpāṇāṃ bhāvānāṃ nāsti saṃbhavaḥ //
                <span class="ref">BVaky_1.103</span></p>
            
            
            <p id="BVaky_1.104">
               tasmād abhinnakāleṣu varṇavākyapadādiṣu <br />
               vṛttikālaḥ svakālaś ca nādabhedād vibhajyate //
                <span class="ref">BVaky_1.104</span></p>
            
            
            <p id="BVaky_1.105">
               yaḥ saṃyogavibhāgābhyāṃ karaṇair upajanyate <br />
               sa sphoṭaḥ śabdajāḥ śabdā dhvanayo 'nyair udāhṛtāḥ //
                <span class="ref">BVaky_1.105</span></p>
            
            
            <p id="BVaky_1.106">
               alpe mahati vā śabde sphoṭakālo na bhidyate <br />
               paras tu śabdasaṃtānaḥ pracayāpacayātmakaḥ //
                <span class="ref">BVaky_1.106</span></p>
            
            
            <p id="BVaky_1.107">
               dūrāt prabheva dīpasya dhvanimātraṃ tu lakṣyate <br />
               ghaṇṭādūnāṃ ca śabdeṣu vyakto bhedaḥ sa dṛśyate //
                <span class="ref">BVaky_1.107</span></p>
            
            
            <p id="BVaky_1.108">
               dravyābhighātāt pracitau bhinnau dīrghaplutāv api <br />
               kampe tūparate jātā nādā vṛtter viśeṣakāḥ //
                <span class="ref">BVaky_1.108</span></p>
            
            
            <p id="BVaky_1.109">
               anavasthitakampe 'pi karaṇe dhvanayo 'pare <br />
               sphoṭād evopajāyante jvālā jvālāntarād iva //
                <span class="ref">BVaky_1.109</span></p>
            
            
            <p id="BVaky_1.110">
               vāyor aṇūnāṃ jñānasya śabdatvāpattir iṣyate <br />
               kaiś cid darśanabhedo hi pravādeṣv anavasthitaḥ //
                <span class="ref">BVaky_1.110</span></p>
            
            
            <p id="BVaky_1.111*">
               *labdhakriyāḥ prayatnena vaktur icccānuvartinā <br />
               sthāneṣv abhihato vāyuḥ śabdatvaṃ pratipadyate //
                <span class="ref">BVaky_1.111*</span></p>
            
            
            <p id="BVaky_1.112*">
               *tasya kāraṇasāmarthyād vegapracayadharmaṇaḥ <br />
               saṃnipātād vibhajyante sāravatyo 'pi mūrtayaḥ //
                <span class="ref">BVaky_1.112*</span></p>
            
            
            <p id="BVaky_1.113*">
               *aṇavaḥ sarvaśaktitvād bhedasaṃsargavṛttayaḥ <br />
               chāyātapatamaḥśabdabhāvena pariṇāminaḥ //
                <span class="ref">BVaky_1.113*</span></p>
            
            
            <p id="BVaky_1.114*">
               *svaśaktau vyajyamānāyāṃ prayatnena samīritāḥ <br />
               abhrāṇīva pracīyante śabdākhyāḥ paramāṇavaḥ //
                <span class="ref">BVaky_1.114*</span></p>
            
            
            <p id="BVaky_1.115*">
               *athāyam āntaro jñātā sūkṣmavāgātmani sthitaḥ <br />
               vyaktaye svasya rūpasya śabdatvena vivartate //
                <span class="ref">BVaky_1.115*</span></p>
            
            
            <p id="BVaky_1.116*">
               *sa manobhāvam āpadya tejasā pākam āgataḥ <br />
               vāyum āviśati prāṇam athāsau samudīryate //
                <span class="ref">BVaky_1.116*</span></p>
            
            
            <p id="BVaky_1.117*">
               *antaḥkaraṇatattvasya vāyur āśrayatāṃ gataḥ <br />
               taddharmeṇa samāviṣṭas tejasaiva vivartate //
                <span class="ref">BVaky_1.117*</span></p>
            
            
            <p id="BVaky_1.118*">
               *vibhajan svātmano granthīñ chrutirūpaiḥ pṛthagvidhaiḥ <br />
               prāṇo varṇān abhivyajya varṇeṣv evopalīyate //
                <span class="ref">BVaky_1.118*</span></p>
            
            
            <p id="BVaky_1.119*">
               *ātmā buddhyā samarthyārthān mano yuṅkte vivakṣayā <br />
               manaḥ kāyāgnim āhanti sa prerayati mārutam //
                <span class="ref">BVaky_1.119*</span></p>
            
            
            <p id="BVaky_1.120">
               ajasravṛttir yaḥ śabdaḥ sūkṣmatvān nopalabhyate <br />
               vyajanād vāyur iva sa svanimittāt pratīyate //
                <span class="ref">BVaky_1.120</span></p>
            
            
            <p id="BVaky_1.121">
               tasya prāṇe ca yā śaktir yā ca buddhau vyavasthitā <br />
               vivartamānā sthāniṣu saiṣā bhedaṃ prapadyate //
                <span class="ref">BVaky_1.121</span></p>
            
            
            <p id="BVaky_1.122">
               śabdeṣv evāśritā śaktir viśvasyāsya nibandhanī <br />
               yannetraḥ pratibhātmāyaṃ bhedarūpaḥ pratāyate //
                <span class="ref">BVaky_1.122</span></p>
            
            
            <p id="BVaky_1.123">
               śabdādibhedaḥ śabdena vyākhyāto rūpyate yataḥ <br />
               tasmād arthavidhāḥ sarvāḥ śabdamātrāsu niśritāḥ //
                <span class="ref">BVaky_1.123</span></p>
            
            (ṣaḍgādibhedaḥ a)
            
            <p id="BVaky_1.124">
               śabdasyapariṇāmo 'yam ity āmnāyavido viduḥ <br />
               chandobhya eva prathamam etad viśvaṃ pravartate //
                <span class="ref">BVaky_1.124</span></p>
            
            
            <p id="BVaky_1.125">
               vibhajya bahudhātmānaṃ sa cchandasyaḥ prajāpatiḥ <br />
               chandomayībhir mātrābhir bahudhaiva viveśa tam //
                <span class="ref">BVaky_1.125</span></p>
            
            
            <p id="BVaky_1.126">
               sādhvī vāg bhūyasī yeṣu puruṣeṣu vyavasthitā <br />
               adhikaṃ vartate teṣu puṇyaṃ rūpaṃ prajāpateḥ //
                <span class="ref">BVaky_1.126</span></p>
            
            
            <p id="BVaky_1.127">
               prājāpatyaṃ mahat tejas tatpātrair iva saṃvṛttam <br />
               śarīrabhede viduṣāṃ svāṃ yonim upadhāvati //
                <span class="ref">BVaky_1.127</span></p>
            
            
            <p id="BVaky_1.128">
               yad etan maṇḍalaṃ bhāsvad dhāma citrasya rādhasaḥ <br />
               tadbhāvam abhisaṃbhūya vidyāyāṃ pravilīyate //
                <span class="ref">BVaky_1.128</span></p>
            
            
            <p id="BVaky_1.129">
               itikartavyatā loke sarvā śabdavyapāśrayā <br />
               yāṃ pūrvāhitasaṃskāro bālo 'pi pratipadyate //
                <span class="ref">BVaky_1.129</span></p>
            
            
            <p id="BVaky_1.130">
               ādyaḥ kāraṇavinyāsaḥ prāṇasyordhvaṃ samīraṇam <br />
               sthānānām abhighātaś ca na vinā śabdabhāvanām //
                <span class="ref">BVaky_1.130</span></p>
            
            
            <p id="BVaky_1.131">
               na so 'sti pratyayo loke yaḥ śabdānugamād ṛte <br />
               anuviddham iva jñānaṃ sarvaṃ śabdena bhāsate //
                <span class="ref">BVaky_1.131</span></p>
            
            
            <p id="BVaky_1.132">
               vāgrūpatā cet utkrāmed avabodhasya śāśvatī <br />
               na prakāśaḥ prakāśeta sā hi pratyavamarśinī //
                <span class="ref">BVaky_1.132</span></p>
            
            
            <p id="BVaky_1.133">
               sā sarvavidyāśilpānāṃ kalānāṃ copabandhanī <br />
               tadvaśād abhiniṣpannaṃ sarvaṃ vastu vibhajyate //
                <span class="ref">BVaky_1.133</span></p>
            
            
            <p id="BVaky_1.134">
               saiṣā saṃsāriṇāṃ saṃjñā bahir antaś ca vartate <br />
               tanmātrām avyatikrāntaṃ caitanyaṃ sarvajātiṣu //
                <span class="ref">BVaky_1.134</span></p>
            
            
            <p id="BVaky_1.135">
               arthakriyāsu vāk sarvān samīhayati dehinaḥ <br />
               tadutkrāntau visaṃjño 'yaṃ dṛśyate kāṣṭakuḍyavat //
                <span class="ref">BVaky_1.135</span></p>
            
            
            <p id="BVaky_1.136*">
               *bhedodgrāhavivartena labdhākāraparigrahā <br />
               āmnātā sarvavidyāsu vāg eva prakṛtiḥ parā //
                <span class="ref">BVaky_1.136*</span></p>
            
            
            <p id="BVaky_1.137*">
               *ekatvam anatikrāntā vāṅnetrā vāṅnibandhanāḥ <br />
               pṛthak pratyavabhāsante vāgvibhāgā gavādayaḥ //
                <span class="ref">BVaky_1.137*</span></p>
            
            
            <p id="BVaky_1.138*">
               *ṣaḍdvāraṃ ṣaḍadhiṣṭhānāṃ [ṣaṭpra]bodhāṃ ṣaḍavyayām <br />
               te mṛtyum ativartante ye vai vācam upāsate //
                <span class="ref">BVaky_1.138*</span></p>
            
            
            <p id="BVaky_1.139">
               pravibhāge yathā kartā tayā kārye pravartate <br />
               avibhāge tathā saiva kāryatvenāvatiṣṭhate //
                <span class="ref">BVaky_1.139</span></p>
            
            
            <p id="BVaky_1.140*">
               *pravibhajyātmanātmānaṃ sṛṣṭvā bhāvān pṛthagvidhān <br />
               sarveśvaraḥ sarvamayaḥ svapne bhoktā pravartate //
                <span class="ref">BVaky_1.140*</span></p>
            
            
            <p id="BVaky_1.141">
               svamātrā paramātrā vā śrutyā prakramyate yathā <br />
               tathaiva rūḍhatām eti tayā hy artho vidhīyate //
                <span class="ref">BVaky_1.141</span></p>
            
            
            <p id="BVaky_1.142">
               atyantam atathābhūte nimitte śrutyapāśrayāt <br />
               dṛśyate 'lātacakrādau vastvākāranirūpaṇā //
                <span class="ref">BVaky_1.142</span></p>
            
            
            <p id="BVaky_1.143">
               api prayoktur ātmānaṃ śabdam antar avasthitam <br />
               prāhur mahāntam ṛṣabhaṃ yena sāyujyam iṣyate //
                <span class="ref">BVaky_1.143</span></p>
            
            
            <p id="BVaky_1.144">
               tasmād yaḥ śabdasaṃskāraḥ sā siddhiḥ paramātmanaḥ <br />
               tasya pravṛttitattvajñas tad brahmāmṛtam aśnute //
                <span class="ref">BVaky_1.144</span></p>
            
            
            <p id="BVaky_1.145*">
               *prāṇavṛttim atikrānte vācas tattve vyavasthitaḥ <br />
               kramasaṃhārayogena saṃhṛtyātmānam ātmani //
                <span class="ref">BVaky_1.145*</span></p>
            
            
            <p id="BVaky_1.146*">
               *vācaḥ saṃskāram ādhāya vācaṃ jñāne niveśya ca <br />
               vibhajya bandhanāny asyāḥ kṛtvā tāṃ chinnabandhanām //
                <span class="ref">BVaky_1.146*</span></p>
            
            
            <p id="BVaky_1.147*">
               *jyotir āntaram āsādya cchinnagranthiparigrahaḥ <br />
               kāraṇajyotiṣaikatvaṃ chittvā granthīn pravartate //
                <span class="ref">BVaky_1.147*</span></p>
            
            
            <p id="BVaky_1.148">
               na jātv akartṛkam kaś cid āgamaṃ pratipadyate <br />
               bījaṃ sarvāgamāpāye trayy evāto vyavasthitā //
                <span class="ref">BVaky_1.148</span></p>
            
            
            <p id="BVaky_1.149">
               astaṃ yāteṣu vādeṣu kartṛṣv anyeṣv asatsv api <br />
               śrutismṛtyuditaṃ dharmaṃ loko na vyativartate //
                <span class="ref">BVaky_1.149</span></p>
            
            
            <p id="BVaky_1.150">
               jñāne svābhāvike nārthaḥ śāstraiḥ kaś cana vidyate <br />
               dharmo jñānasya hetuś cet tasyāmnāyo nibandhanam //
                <span class="ref">BVaky_1.150</span></p>
            
            
            <p id="BVaky_1.151">
               vedaśāstrāvirodhī ca tarkaś cakśur apaśyatām <br />
               rūpamātrād dhi vākyārthaḥ kevalaṃ nātitiṣṭhati //
                <span class="ref">BVaky_1.151</span></p>
            
            
            <p id="BVaky_1.152">
               sato 'vivakṣā pārārthyaṃ vyaktir arthasya laiṅgikī <br />
               iti nyāyo bahuvidhas tarkeṇa pravibhajyate //
                <span class="ref">BVaky_1.152</span></p>
            
            
            <p id="BVaky_1.153">
               śabdānām eva sā śaktis tarko yaḥ puruṣāśrayaḥ <br />
               sa śabdānugato nyāyo 'nāgameṣv anibandhanaḥ //
                <span class="ref">BVaky_1.153</span></p>
            
            
            <p id="BVaky_1.154*">
               *yad udumbaravarṇānāṃ ghaṭīnāṃ maṇḍalaṃ mahat <br />
               pītaṃ na gamayet svargaṃ kiṃ tat kratugataṃ nayet //
                <span class="ref">BVaky_1.154*</span></p>
            
            
            <p id="BVaky_1.155">
               rūpādayo yathā dṛṣṭāḥ paryarthaṃ yataśaktayaḥ <br />
               śabdās tathaiva dṛśyante viṣāpaharaṇādiṣu //
                <span class="ref">BVaky_1.155</span></p>
            
            
            <p id="BVaky_1.156">
               yathaiṣāṃ tatra sāmarthyaṃ dharme 'py evaṃ pratīyatām <br />
               sādhūnāṃ sādhubhis tasmād vācyam abhyudayārthinām //
                <span class="ref">BVaky_1.156</span></p>
            
            
            <p id="BVaky_1.157">
               sarvo 'dṛṣṭaphalān arthān āgamāt pratipadyate <br />
               viparītaṃ ca sarvatra śakyate vaktum āgame //
                <span class="ref">BVaky_1.157</span></p>
            
            
            <p id="BVaky_1.158">
               sādhutvajñānaviṣayā seyaṃ vyākaraṇasmṛtiḥ <br />
               avicchedena śiṣṭānām idaṃ smṛtinibandhanam //
                <span class="ref">BVaky_1.158</span></p>
            
            
            <p id="BVaky_1.159">
               vaikharyā madhyamāyāś ca paśyantyāś caitad adbhutam <br />
               anekatīrthabhedāyās trayyā cācaḥ paraṃ param //
                <span class="ref">BVaky_1.159</span></p>
            
            
            <p id="BVaky_1.160*">
               *gaur iva prakṣaraty ekā rasam uttamaśālinī <br />
               divyādivyena rūpeṇa bhāratī gauḥ śucismitā //
                <span class="ref">BVaky_1.160*</span></p>
            
            
            <p id="BVaky_1.161*">
               *etayor antaraṃ paśya sūkṣmayoḥ spandamānayoḥ <br />
               prāṇāpānāntare nityam ekā sarvasya tiṣṭhati //
                <span class="ref">BVaky_1.161*</span></p>
            
            
            <p id="BVaky_1.162*">
               *anyā tv apreryamāṇaiva vinā prāṇena vartate <br />
               jāyate hi tataḥ prāṇo vācam āpyāyayan punaḥ //
                <span class="ref">BVaky_1.162*</span></p>
            
            
            <p id="BVaky_1.163*">
               *prāṇenāpyāyitā saivaṃ vyavahāranibandhanī <br />
               sarvasyocchvāsam āsādya na vāg vadati karhi cit //
                <span class="ref">BVaky_1.163*</span></p>
            
            
            <p id="BVaky_1.164*">
               *ghoṣiṇī jātanirghoṣā aghoṣā ca pravartate <br />
               tayor api ca ghoṣiṇyā nirghoṣaiva garīyasī //
                <span class="ref">BVaky_1.164*</span></p>
            
            
            <p id="BVaky_1.165*">
               *sthāneṣu vivṛte vāyau kṛtavarṇaparigrahā <br />
               vaikharī vāk prayoktṝṇāṃ prāṇavṛttinibandhanā //
                <span class="ref">BVaky_1.165*</span></p>
            
            
            <p id="BVaky_1.166*">
               *kevalaṃ buddhyupādānakramarūpānupātinī <br />
               prāṇavṛttim atikramya madhyamā vāk pravartate //
                <span class="ref">BVaky_1.166*</span></p>
            
            
            <p id="BVaky_1.167*">
               *avibhāgā tu paśyantī sarvataḥ saṃhṛtakramā <br />
               svarūpajyotir evāntaḥ sūkṣmā vāg anapāyinī //
                <span class="ref">BVaky_1.167*</span></p>
            
            
            <p id="BVaky_1.168*">
               *pīyūṣāpūryamāṇāpi nityam āgantubhir malaiḥ <br />
               antyā kaleva somasya nātyantam abhidhīyate //
                <span class="ref">BVaky_1.168*</span></p>
            
            
            <p id="BVaky_1.169*">
               *yasyāṃ dṛṣṭasvarūpāyām adhikāro nivartate <br />
               puruṣe ṣoḍaśakale tām āhur amṛtāṃ kalām //
                <span class="ref">BVaky_1.169*</span></p>
            
            
            <p id="BVaky_1.170*">
               *prāptoparāgarūpā sā viplavair anuṣaṅgibhiḥ <br />
               vaikharī sattvamātreva guṇair na vyavakīryate //
                <span class="ref">BVaky_1.170*</span></p>
            
            
            <p id="BVaky_1.171">
               tadvibhāgāvibhāgābhyāṃ kriyamāṇām avasthitam <br />
               svabhāvajñais tu bhāvānāṃ dṛśyante śabdaśaktayaḥ //
                <span class="ref">BVaky_1.171</span></p>
            
            
            <p id="BVaky_1.172">
               anādim avyavacchinnāṃ śrutim āhur akartṛkām <br />
               śiṣṭair nibadhyamānā tu na vyavacchidyate smṛtiḥ //
                <span class="ref">BVaky_1.172</span></p>
            
            
            <p id="BVaky_1.173">
               avibhāgād vivṛttānām abhikhyā svapnavac chrutau <br />
               bhāvatattvaṃ tu vijñāya liṅgebhyo vihitā smṛtiḥ //
                <span class="ref">BVaky_1.173</span></p>
            
            
            <p id="BVaky_1.174">
               kāyavāgbuddhiviṣayā ye malāḥ samavasthitāḥ <br />
               cikitsālakṣaṇādhyātmaśāstrais teṣāṃ viśuddhayaḥ //
                <span class="ref">BVaky_1.174</span></p>
            
            
            <p id="BVaky_1.175">
               śabdaḥ saṃskārahīno yo gaur iti prayuyukṣyate <br />
               tam apabhraṃśam icchanti viśiṣṭārthaniveśinam //
                <span class="ref">BVaky_1.175</span></p>
            
            
            <p id="BVaky_1.176">
               asvagoṇyādayaḥ śabdāḥ sādhavo viṣayāntare <br />
               nimittabhedāt sarvatra sādhutvaṃ ca vyavasthitam //
                <span class="ref">BVaky_1.176</span></p>
            
            
            <p id="BVaky_1.177">
               te sādhuṣv anumānena pratyayotpattihetavaḥ <br />
               tādātmyam upagamyeva śabdārthasya prakāśakāḥ //
                <span class="ref">BVaky_1.177</span></p>
            
            
            <p id="BVaky_1.178">
               na śiṣṭair anugamyante paryāyā iva sādhavaḥ <br />
               te yataḥ smṛtiśāstreṇa tasmāt sākṣād avācakāḥ //
                <span class="ref">BVaky_1.178</span></p>
            
            
            <p id="BVaky_1.179">
               aṃbvaṃbv iti yathā bālaḥ śikṣamāṇo 'pabhāṣate <br />
               avyaktaṃ tadvidāṃ tena vyaktau bhavati niścayaḥ //
                <span class="ref">BVaky_1.179</span></p>
            
            
            <p id="BVaky_1.180">
               evaṃ sādhau prayoktavye yo 'pabhraṃśaḥ prayujyate <br />
               tena sādhuvyavahitaḥ kaś cid artho 'bhidhīyate //
                <span class="ref">BVaky_1.180</span></p>
            
            
            <p id="BVaky_1.181">
               pāraṃparyād apabhraṃśā viguṇeṣv abhidhātṛṣu <br />
               prasiddhim āgatā yena teṣāṃ sādhur avācakaḥ //
                <span class="ref">BVaky_1.181</span></p>
            
            
            <p id="BVaky_1.182">
               daivī vāg vyatikīrṇeyam aśaktair abhidhātṛbhiḥ <br />
               anityadarśināṃ tv asmin vāde buddhiviparyayaḥ //
                <span class="ref">BVaky_1.182</span></p>
            
            
            <p id="BVaky_1.183">
               ubhayeṣām avicchedād anyaśabdavivakṣayā <br />
               yo 'nyaḥ prayujyate śabdo na so 'rthasyābhidhāyakaḥ //
                <span class="ref">BVaky_1.183</span></p>
            
            
            </div>
         
         <div id="d1e4078">
            
            <p id="BVaky_2.1">
               ākhyātaṃ śabdasaṃghāto jātiḥ saṃghātavartinī <br />
               eko 'navayavaḥ śabdaḥ kramo buddhyanusaṃhṛtiḥ //
                <span class="ref">BVaky_2.1</span></p>
            
            
            <p id="BVaky_2.2">
               padam ādyaṃ pṛthak sarvaṃ padaṃ sāpekṣam ity api <br />
               vākyaṃ prati matir bhinnā bahudhā nyāyadarśinām //
                <span class="ref">BVaky_2.2</span></p>
            
            
            <p id="BVaky_2.3">
               nighātādivyavasthārthaṃ śāstre yat paribhāṣitam <br />
               sākāṅkṣāvayavaṃ tena na sarvaṃ tulyalakṣaṇaṃ //
                <span class="ref">BVaky_2.3</span></p>
            
            
            <p id="BVaky_2.4">
               sākāṅkṣāvayavaṃ bhede parānākāṅkṣaśabdakam <br />
               karmapradhānaṃ guṇavad ekārthaṃ vākyam ucyate //
                <span class="ref">BVaky_2.4</span></p>
            
            
            <p id="BVaky_2.5">
               saṃbodhanapadaṃ yac ca tat kriyāyā viśeṣakam <br />
               tathā tiṅantaṃ tatrāhus tiṅantasya viśeṣakam //
                <span class="ref">BVaky_2.5</span></p>
            
            
            <p id="BVaky_2.6">
               yathānekam api ktvāntaṃ tiṅantasya viśeṣakam <br />
               tathā tiṅantaṃ tatrāhus tiṅantasya viśeṣakam //
                <span class="ref">BVaky_2.6</span></p>
            
            
            <p id="BVaky_2.7">
               yathaika eva sarvārthaprakāśaḥ pravibhajyate <br />
               dṛśyabhedānukāreṇa vākyārthāvagamas tathā //
                <span class="ref">BVaky_2.7</span></p>
            
            
            <p id="BVaky_2.8">
               citrasyaikasya rūpasya yathā bhedanidarśanaiḥ <br />
               nīlādibhiḥ samākhyānaṃ kriyate bhinnalakṣaṇaiḥ //
                <span class="ref">BVaky_2.8</span></p>
            
            
            <p id="BVaky_2.9">
               tathaivaikasya vākyasya nirākāṅkṣasya sarvataḥ <br />
               śabdāntaraiḥ samākhyānaṃ sākāṅkṣair anugamyate //
                <span class="ref">BVaky_2.9</span></p>
            
            
            <p id="BVaky_2.10">
               yathā pade vibhajyante prakṛtipratyayādayaḥ <br />
               apoddhāras tathā vākye padānām upapadyate //
                <span class="ref">BVaky_2.10</span></p>
            
            
            <p id="BVaky_2.11">
               varṇāntarasarūpatvaṃ varṇabhāgeṣu dṛṣyate <br />
               padāntarasarūpāś ca padabhāgā iva sthitāḥ //
                <span class="ref">BVaky_2.11</span></p>
            
            
            <p id="BVaky_2.12">
               bhāgair anarthakair yuktā vṛṣabhodakayāvakāḥ <br />
               anvayavyatirekau tu vyavahāranibandhanam //
                <span class="ref">BVaky_2.12</span></p>
            
            
            <p id="BVaky_2.13">
               śabdasya na vibhāgo 'sti kuto 'rthasya bhaviṣyati <br />
               vibhāgaiḥ prakriyābhedam avidvān pratipadyate //
                <span class="ref">BVaky_2.13</span></p>
            
            
            <p id="BVaky_2.14">
               brāhmaṇārtho yathā nāsti kaś cid brāhmaṇakambale <br />
               devadattādayo vākye thataiva syur anarthakāḥ //
                <span class="ref">BVaky_2.14</span></p>
            
            
            <p id="BVaky_2.15">
               sāmānyārthas tirobhūto na viśeṣe 'vatiṣṭhate <br />
               upāttasya kutas tyāgo nivṛttaḥ kvāvatiṣṭhatām //
                <span class="ref">BVaky_2.15</span></p>
            
            
            <p id="BVaky_2.16">
               aśābdo yadi vākyārthaḥ padārtho 'pi tathā bhavet <br />
               evaṃ sati ca saṃbandhaḥ śabdasyārthena hīyate //
                <span class="ref">BVaky_2.16</span></p>
            
            
            <p id="BVaky_2.17">
               viśeśaśabdāḥ keṣāṃ cit sāmānyapratirūpakāḥ <br />
               śabdāntarābhisaṃbandhād vyajyante pratipattṛṣu //
                <span class="ref">BVaky_2.17</span></p>
            
            
            <p id="BVaky_2.18">
               teṣāṃ tu kṛtsno vākyārthaḥ pratibhedaṃ samāpyate <br />
               vyaktopavyañjanā siddhir arthasya pratipatṛṣu //
                <span class="ref">BVaky_2.18</span></p>
            
            
            <p id="BVaky_2.19">
               sa vyaktaḥ kramavāñ chabda upāṃśu yam adhīyate <br />
               akramas tu vitatyeva buddhir yatrāvatiṣṭhate //
                <span class="ref">BVaky_2.19</span></p>
            
            
            <p id="BVaky_2.20">
               yathotkṣepaviśeṣe 'pi karmabhedo na gṛhyate <br />
               āvṛttau vyajyate jātiḥ karmabhir bhramaṇādibhiḥ //
                <span class="ref">BVaky_2.20</span></p>
            
            
            <p id="BVaky_2.21">
               varṇavākyapadeṣv evaṃ tulyopavyañjanā śrutiḥ <br />
               atyantabhede tattvasya sarūpeva pratīyate //
                <span class="ref">BVaky_2.21</span></p>
            
            
            <p id="BVaky_2.22">
               nityeṣu ca kutaḥ pūrvaṃ paraṃ vā paramārthataḥ <br />
               ekasyaiva tu sā śaktir yad evam avabhāsate //
                <span class="ref">BVaky_2.22</span></p>
            
            
            <p id="BVaky_2.23">
               ciraṃ kṣipram iti jñāne kālabhedād ṛte yathā <br />
               bhinnakāle prakāśete sa dharmo hrasvadīrghayoḥ //
                <span class="ref">BVaky_2.23</span></p>
            
            
            <p id="BVaky_2.24">
               na nityaḥ kramamātrābhiḥ kālo bhedam ihārhati <br />
               vyāvartinīnāṃ mātrāṇām abhāve kīdṛśaḥ kramaḥ //
                <span class="ref">BVaky_2.24</span></p>
            
            
            <p id="BVaky_2.25">
               tābhyo yā jāyate buddhir ekā sā bhāgavarjitā <br />
               sā hi svaśaktyā bhinneva kramapratyavamarśinī //
                <span class="ref">BVaky_2.25</span></p>
            
            
            <p id="BVaky_2.26">
               kramollekhānuṣaṅgeṇa tasyāṃ yad bījam āhitam <br />
               tattvanānātvayos tasya niruktir nāvatiṣṭhate //
                <span class="ref">BVaky_2.26</span></p>
            
            
            <p id="BVaky_2.27">
               bhāvanāsamaye tv etat kramasāmarthyam akramam <br />
               vyāvṛttabhedo yenārtho bhedavān upalabhyate //
                <span class="ref">BVaky_2.27</span></p>
            
            
            <p id="BVaky_2.28">
               padāni vākye tāny eva varṇās te ca pade yadi <br />
               varṇeṣu varṇabhāgānāṃ bhedaḥ syāt paramāṇuvat //
                <span class="ref">BVaky_2.28</span></p>
            
            
            <p id="BVaky_2.29">
               bhāgānām anupaśleṣān na varṇo na padaṃ bhavet <br />
               teṣām avyapadeśyatvāt kim anyad vyapadiśyatām //
                <span class="ref">BVaky_2.29</span></p>
            
            
            <p id="BVaky_2.30">
               yad antaḥśabdatattvaṃ tu bhāgair ekaṃ prakāśitam <br />
               tam āhur apare śabdaṃ tasya vākye tathaikatām //
                <span class="ref">BVaky_2.30</span></p>
            
            
            <p id="BVaky_2.31">
               arthabhāgais tathā teṣām antaro 'rthaḥ prakāśyate <br />
               ekasyaivātmano bhedau śabdārthāv apṛthaksthitau //
                <span class="ref">BVaky_2.31</span></p>
            
            
            <p id="BVaky_2.32">
               prakāśakaprakāśyatvaṃ kāryakāraṇarūpatā <br />
               antarmātrātmanas tasya śabdatattvasya sarvadā //
                <span class="ref">BVaky_2.32</span></p>
            
            
            <p id="BVaky_2.33">
               tasyaivāstitvanāstitve sāmarthye samavasthite <br />
               akrame kramanirbhāse vyavahāranibandhane //
                <span class="ref">BVaky_2.33</span></p>
            
            
            <p id="BVaky_2.34">
               saṃpratyayapramāṇatvāt padārthāstitvakalpane <br />
               padārthābhyuccaye tyāgād ānarthakyaṃ prasajyate //
                <span class="ref">BVaky_2.34</span></p>
            
            
            <p id="BVaky_2.35">
               rājaśabdena rājārtho bhinnarūpeṇa gamyate <br />
               vṛttāv ākhyātasadṛśaṃ padam anyat prayujyate //
                <span class="ref">BVaky_2.35</span></p>
            
            
            <p id="BVaky_2.36">
               yathāśvakarṇa ity ukte vinaivāśvena gamyate <br />
               kaś cid eva viśiṣṭo 'rthaḥ sarveṣu pratyayas tathā //
                <span class="ref">BVaky_2.36</span></p>
            
            
            <p id="BVaky_2.37">
               vākyeṣu arthāntaragataḥ sādṛśyaparikalpane <br />
               keṣāṃ cit rūḍhiśabdatvaṃ śāstra evānugamyate //
                <span class="ref">BVaky_2.37</span></p>
            
            
            <p id="BVaky_2.38">
               upādāyāpi ye heyās tān upāyān pracakṣate <br />
               upāyānāṃ ca niyamo nāvaśyam avatiṣṭhate //
                <span class="ref">BVaky_2.38</span></p>
            
            
            <p id="BVaky_2.39">
               arthaṃ kathaṃ cit puruṣaḥ kaś cit saṃpratipadyate <br />
               saṃsṛṣṭā vā vibhaktā cā bhedā vākyanibandhanāḥ //
                <span class="ref">BVaky_2.39</span></p>
            
            
            <p id="BVaky_2.40">
               so 'yam ity abhisaṃbandho buddhyā prakramyate yadā <br />
               vākyārthasya tadaiko 'pi varṇaḥ pratyāyakaḥ kva cit //
                <span class="ref">BVaky_2.40</span></p>
            
            
            <p id="BVaky_2.41">
               kevalena padenārtho yāvān evābhidhīyate <br />
               vākyasthaṃ tāvato 'rthasya tad āhur abhidhāyakam //
                <span class="ref">BVaky_2.41</span></p>
            
            
            <p id="BVaky_2.42">
               saṃbandhe sati yat tv anyad ādhikyam upajāyate <br />
               vākyārtam eva taṃ prāhur anekapadasaṃśrayam //
                <span class="ref">BVaky_2.42</span></p>
            
            
            <p id="BVaky_2.43">
               sa tv anekapadastho 'pi pratibhedaṃ samāpyate <br />
               jātivat samudāye 'pi saṃkhyāvat kalpyate 'paraiḥ //
                <span class="ref">BVaky_2.43</span></p>
            
            
            <p id="BVaky_2.44">
               sarvabhedānuguṇyaṃ tu sāmānyam apare viduḥ <br />
               tad arthāntarasaṃsargād bhajate bhedarūpatām //
                <span class="ref">BVaky_2.44</span></p>
            
            
            <p id="BVaky_2.45">
               bhedān ākāṅkṣatas tasya yā pariplavamāmatā <br />
               avacchinatti saṃbandhas tāṃ viśeṣe niveśayan //
                <span class="ref">BVaky_2.45</span></p>
            
            
            <p id="BVaky_2.46">
               kāryānumeyaḥ saṃbandho rūpaṃ tasya na vidyate <br />
               asattvabhūtam atyantam atas taṃ pratijānate //
                <span class="ref">BVaky_2.46</span></p>
            
            
            <p id="BVaky_2.47">
               niyataṃ sādhane sādhyaṃ kriyā niyatasādhanā <br />
               sa saṃnidhānamātreṇa niyamaḥ saṃprakāśate //
                <span class="ref">BVaky_2.47</span></p>
            
            
            <p id="BVaky_2.48">
               guṇabhāvena sākāṅkṣaṃ tatra nāma pravartate <br />
               sādhyatvena nimittāni kriyāpadam apekṣate //
                <span class="ref">BVaky_2.48</span></p>
            
            
            <p id="BVaky_2.49">
               santa eva viśeṣā ye padārtheṣv avibhāvitāḥ <br />
               te kramād anugamyante na vākyam abhidhāyakam //
                <span class="ref">BVaky_2.49</span></p>
            
            
            <p id="BVaky_2.50">
               śabdānāṃ kramamātre ca nānyaḥ śabdo 'sti vācakaḥ <br />
               kramo hi dharmaḥ kālasya tena vākyaṃ na vidyate //
                <span class="ref">BVaky_2.50</span></p>
            
            
            <p id="BVaky_2.51">
               ye ca saṃbhavino bhedāḥ padārtheṣv avibhāvitāḥ <br />
               te saṃnidhāne vyajyante na tu varṇeṣv ayaṃ kramaḥ //
                <span class="ref">BVaky_2.51</span></p>
            
            
            <p id="BVaky_2.52">
               varṇānāṃ ca padānāṃ ca kramamātraniveśinī <br />
               padākhyā vākyasaṃjñā ca śabdatvaṃ neṣyate tayoḥ //
                <span class="ref">BVaky_2.52</span></p>
            
            
            <p id="BVaky_2.53">
               samāne 'pi tu śabdatve dṛṣṭaḥ saṃpratyayaḥ padāt <br />
               prativarṇaṃ tv asau nāsti padasyārtham ato viduḥ //
                <span class="ref">BVaky_2.53</span></p>
            
            
            <p id="BVaky_2.54">
               yathā sāvayavā varṇā vinā vācyena kena cit <br />
               arthavantaḥ samuditā vākyam apy evam iṣyate //
                <span class="ref">BVaky_2.54</span></p>
            
            
            <p id="BVaky_2.55">
               anarthakāny apāyatvāt padārthenārthavanti vā <br />
               krameṇoccaritāny āhur vākyārthaṃ bhinnalakṣaṇam //
                <span class="ref">BVaky_2.55</span></p>
            
            
            <p id="BVaky_2.56">
               nityatve samudāyānāṃ jāter vā parikalpane <br />
               ekasyaikārthatām āhur vākyasyāvyabhicāriṇīm //
                <span class="ref">BVaky_2.56</span></p>
            
            
            <p id="BVaky_2.57">
               abhedapūrvakābhedāḥ kalpitā vākyavādibhiḥ <br />
               bhedapūrvān abhedāṃs tu manyante padadarśinaḥ //
                <span class="ref">BVaky_2.57</span></p>
            
            
            <p id="BVaky_2.58">
               padaprakṛtibhāvaś ca vṛttibhedena varṇyate <br />
               padānāṃ saṃhitā yoniḥ saṃhitā vā padāśrayā //
                <span class="ref">BVaky_2.58</span></p>
            
            
            <p id="BVaky_2.59">
               padāmnāyaś ca yady anyaḥ saṃhitāyā nidarśakaḥ <br />
               nityas tatra kathaṃ kāryaṃ padaṃ lakṣaṇadarśanāt //
                <span class="ref">BVaky_2.59</span></p>
            
            
            <p id="BVaky_2.60">
               prativarṇam asaṃvedyaḥ padārthapratyayo yathā <br />
               padeśv evam asaṃvedyaṃ vākyārthasya nirūpaṇam //
                <span class="ref">BVaky_2.60</span></p>
            
            
            <p id="BVaky_2.61">
               vākyārthaḥ saṃniviśate padeṣu sahavṛttiṣu <br />
               yathā tathaiva varṇeṣu padārthaḥ sahavṛttiṣu //
                <span class="ref">BVaky_2.61</span></p>
            
            
            <p id="BVaky_2.62">
               sūkṣmaṃ grāhyaṃ yathānyena saṃsṛṣṭaṃ saha gṛhyate <br />
               varṇo 'py anyena varṇena saṃbaddho vācakas tathā //
                <span class="ref">BVaky_2.62</span></p>
            
            
            <p id="BVaky_2.63">
               padasyoccāraṇād artho yathā kaś cin nirūpyate <br />
               varṇānām api sāṃnidhyāt tathā so 'rthaḥ pratīyate //
                <span class="ref">BVaky_2.63</span></p>
            
            
            <p id="BVaky_2.64">
               prāptasya yasya sāmarthyān niyamārthā punaḥ śrutiḥ <br />
               tenātyantaṃ viśeṣeṇa sāmānyaṃ yadi bādhyate //
                <span class="ref">BVaky_2.64</span></p>
            
            
            <p id="BVaky_2.65">
               yajeteti tato dravyaṃ prāptaṃ sāmarthyalakṣaṇam <br />
               vrīhiśrutyā nivarteta na syāt pratinidhis tathā //
                <span class="ref">BVaky_2.65</span></p>
            
            
            <p id="BVaky_2.66">
               tasmād vrīhitvam adhikaṃ vrīhiśabdaḥ prakalpayet <br />
               dravyatvam aviruddhatvāt prāptyarthaḥ san na bādhate //
                <span class="ref">BVaky_2.66</span></p>
            
            
            <p id="BVaky_2.67">
               tena cāpi vyavacchinne dravyatve sahacāriṇi <br />
               asaṃbhavād viśeṣāṇāṃ tatrānyeṣām adarśanam //
                <span class="ref">BVaky_2.67</span></p>
            
            
            <p id="BVaky_2.68">
               na ca sāmānyavat sarve kriyāśabdena lakṣitāḥ <br />
               viśeṣā na hi sarveṣāṃ satāṃ śabdo 'bhidhāyakaḥ //
                <span class="ref">BVaky_2.68</span></p>
            
            
            <p id="BVaky_2.69">
               śuklādayo guṇāḥ santo yathā tatrāvivakṣitāḥ <br />
               tathāvivakṣā bhedānāṃ dravyatvasahacāriṇām //
                <span class="ref">BVaky_2.69</span></p>
            
            
            <p id="BVaky_2.70">
               asaṃnidhau pratinidhir mā bhūn nityasya karmaṇaḥ <br />
               kāmyasya vā pravṛttasya lopa ity upapadyate //
                <span class="ref">BVaky_2.70</span></p>
            
            
            <p id="BVaky_2.71">
               viśiṣṭaiva kriyā yena vākyārthaḥ parikalpyate <br />
               dravyābhāve pratinidhau tasya tat syāt kriyāntaram //
                <span class="ref">BVaky_2.71</span></p>
            
            
            <p id="BVaky_2.72">
               nirjñātārthaṃ padaṃ yac ca tadarthe pratipādite <br />
               pikādi yad avijñātaṃ tat kim ity anuyujyate //
                <span class="ref">BVaky_2.72</span></p>
            
            
            <p id="BVaky_2.73">
               sāmarthyaprāpitaṃ yac ca vyaktyartham anuṣajyate <br />
               śrutir evānuṣaṅgeṇa bādhikā liṅgavākyayoḥ //
                <span class="ref">BVaky_2.73</span></p>
            
            
            <p id="BVaky_2.74">
               aprāpto yas tu śuklādiḥ saṃnidhānena gamyate <br />
               sa yatnaprāpito vākye śrutidharmavilakṣaṇaḥ //
                <span class="ref">BVaky_2.74</span></p>
            
            
            <p id="BVaky_2.75">
               abhinnam eva vākyaṃ tu yady abhinnārtham iṣyate <br />
               tat sarvaṃ śrutibhūtatvān na śrutyaiva virotsyate //
                <span class="ref">BVaky_2.75</span></p>
            
            
            <p id="BVaky_2.76">
               vākyānāṃ samudāyaś ca ya ekārthaprasiddhaye <br />
               sākāṅkṣāvayavas tatra vākyārtho 'pi na vidyate //
                <span class="ref">BVaky_2.76</span></p>
            
            
            <p id="BVaky_2.77">
               prāsaṅgikam idaṃ kāryam idaṃ tantreṇa labhyate <br />
               idam āvṛttibhedābhyām atra bādhasamuccayau //
                <span class="ref">BVaky_2.77</span></p>
            
            
            <p id="BVaky_2.78">
               ūho 'smin viṣaye nyāyyaḥ saṃbandho 'sya na bādhyate <br />
               sāmānyasyātideśo 'yaṃ viśeṣo 'trātidiśyate //
                <span class="ref">BVaky_2.78</span></p>
            
            
            <p id="BVaky_2.79">
               arthitvam atra sāmarthyam asminn artho na bhidyate <br />
               śāstrāt prāptādhikāro 'yaṃ vyudāso 'sya kriyāntare //
                <span class="ref">BVaky_2.79</span></p>
            
            
            <p id="BVaky_2.80">
               iyaṃ śrutyā kramaprāptir iyam uccāraṇād iti <br />
               kramo 'yam atra balavān asmiṃs tu na vivakṣitaḥ //
                <span class="ref">BVaky_2.80</span></p>
            
            
            <p id="BVaky_2.81">
               idaṃ parāṅgaiḥ saṃbaddham aṅgānām aprayojakam <br />
               prayojakam idaṃ teṣām atredaṃ nāntarīyakam //
                <span class="ref">BVaky_2.81</span></p>
            
            
            <p id="BVaky_2.82">
               idaṃ pradhānaṃ śeṣo 'yaṃ viniyogakramas tv ayam <br />
               sākṣād asyopakārīdam idam ārād viśeṣakam //
                <span class="ref">BVaky_2.82</span></p>
            
            
            <p id="BVaky_2.83">
               śaktivyāpārabhedo 'smin phalam atra tu bhidyate <br />
               saṃbandhāj jātabhedo 'yaṃ bhedas tatrāvivakṣitaḥ //
                <span class="ref">BVaky_2.83</span></p>
            
            
            <p id="BVaky_2.84">
               prasajyapratiṣedho 'yaṃ paryudāso 'yam atra tu <br />
               idaṃ gauṇam idaṃ mukhyaṃ vyāpīdaṃ guru laghv idam //
                <span class="ref">BVaky_2.84</span></p>
            
            
            <p id="BVaky_2.85">
               bhedenāṅgāṅgibhāvo 'sya bahubhedaṃ vikalpyate <br />
               idaṃ niyamyate 'syātra yogyatvam upajāyate //
                <span class="ref">BVaky_2.85</span></p>
            
            
            <p id="BVaky_2.86">
               asya vākyāntare dṛṣṭāl liṅgād bhedo 'numīyate <br />
               ayaṃ śabdair apoddhṛtya padārthaḥ pravibhajyate //
                <span class="ref">BVaky_2.86</span></p>
            
            
            <p id="BVaky_2.87">
               iti vākyeṣu ye dharmāḥ padārthopanibandhanāḥ <br />
               sarve tena prakalperan padaṃ cet syad avācakam //
                <span class="ref">BVaky_2.87</span></p>
            
            
            <p id="BVaky_2.88">
               avibhakte 'pi vākyārthe śaktibhedād apoddhṛte <br />
               vākyāntaravibhāgena yathoktaṃ na virudhyate //
                <span class="ref">BVaky_2.88</span></p>
            
            
            <p id="BVaky_2.89">
               yathaivaikasya gandhasya bhedena parikalpanā <br />
               puṣpādiṣu tathā vākye 'py arthabhedo 'bhidhīyate //
                <span class="ref">BVaky_2.89</span></p>
            
            
            <p id="BVaky_2.90">
               gavaye narasiṃhe vāpy ekajñānāvṛte yathā <br />
               bhāgaṃ jātyantarasyaiva sadṛśaṃ pratipadyate //
                <span class="ref">BVaky_2.90</span></p>
            
            
            <p id="BVaky_2.91">
               aprasiddhaṃ tu yaṃ bhāgam adṛṣṭam anupaśyati <br />
               tāvaty asaṃvidaṃ mūḍhaḥ sarvatra pratipadyate //
                <span class="ref">BVaky_2.91</span></p>
            
            
            <p id="BVaky_2.92">
               tathā pikādiyogena vākye 'tyantavilakṣaṇe <br />
               sadṛśasyeva saṃjñānam asato 'rthasya manyate //
                <span class="ref">BVaky_2.92</span></p>
            
            
            <p id="BVaky_2.93">
               ekasya bhāge sādṛśyaṃ bhāge bhedaś ca lakṣyate <br />
               nirbhāgasya prakāśasya nirbhāgeṇaiva cetasā //
                <span class="ref">BVaky_2.93</span></p>
            
            
            <p id="BVaky_2.94">
               tathaiva bhāge sādṛśyaṃ bhāge bhedo 'vasīyate <br />
               bhāgābhāve 'pi vākyānām atyantaṃ bhinnadharmaṇām //
                <span class="ref">BVaky_2.94</span></p>
            
            
            <p id="BVaky_2.95">
               rūpanāśe padānāṃ syāt kathaṃ cāvadhikalpanā <br />
               agṛhītāvadhau śabde kathaṃ cārtho vivicyate //
                <span class="ref">BVaky_2.95</span></p>
            
            
            <p id="BVaky_2.96">
               saṃsarga iva rūpāṇāṃ śabde 'nyatra vyavasthitaḥ <br />
               nānārūpeṣu tadrūpaṃ tantreṇāparam iṣyate //
                <span class="ref">BVaky_2.96</span></p>
            
            
            <p id="BVaky_2.97">
               tasminn abhede bhedānāṃ saṃsarga iva vartate <br />
               rūpaṃ rūpāntarāt tasmād ananyat pravibhajyate //
                <span class="ref">BVaky_2.97</span></p>
            
            
            <p id="BVaky_2.98">
               śāstre pratyāyakasyāpi kvacid ekatvam āśritam <br />
               pratyāyyena kvacid bhedo grahaṇagrāhyayoḥ sthitaḥ //
                <span class="ref">BVaky_2.98</span></p>
            
            
            <p id="BVaky_2.99">
               ū ity abhedam āśritya yathāsaṃkhyaṃ prakalpitam <br />
               lṛluṭor grahaṇe bhedo grāhyābhyāṃ parikalpitaḥ //
                <span class="ref">BVaky_2.99</span></p>
            
            
            <p id="BVaky_2.100">
               yasyety etad aṇo rūpaṃ saṃjñinām abhidhāyakam <br />
               na hi pratīyamānena grahaṇasyāsti saṃbhavaḥ //
                <span class="ref">BVaky_2.100</span></p>
            
            
            <p id="BVaky_2.101">
               ū ity etad abhinnaṃ ca bhinnavākyanibandhanam <br />
               bhedena grahaṇaṃ yasya pararūpam iva dvayoḥ //
                <span class="ref">BVaky_2.101</span></p>
            
            
            <p id="BVaky_2.102">
               plutasyāṅgavivṛddhiṃ ca samāhāram acos tathā <br />
               vyudasyatā punar bhedaḥ śabdeṣv atyantam āśritaḥ //
                <span class="ref">BVaky_2.102</span></p>
            
            
            <p id="BVaky_2.103">
               ardharcādiṣu śabdeṣu rūpabhedaḥ kramād yathā <br />
               tantrāt tathaikaśabdatve bhinnānāṃ śrutir anyathā //
                <span class="ref">BVaky_2.103</span></p>
            
            
            <p id="BVaky_2.104">
               saṃhitāviṣaye varṇāḥ svarūpeṇāvikāriṇaḥ <br />
               śabdāntaratvaṃ yāntīva śaktyantaraparigrahāt //
                <span class="ref">BVaky_2.104</span></p>
            
            
            <p id="BVaky_2.105">
               indriyādivikāreṇa dṛṣṭaṃ grāhyeṣu vastuṣu <br />
               ātmatyāgād ṛte bhinnaṃ grahaṇaṃ sa kramaḥ śrutau //
                <span class="ref">BVaky_2.105</span></p>
            
            
            <p id="BVaky_2.106">
               abhidhānakriyābhedāc chabdeṣv avikṛteṣv api <br />
               rūpam atyantabhedena tad evaikaṃ prakāśate //
                <span class="ref">BVaky_2.106</span></p>
            
            
            <p id="BVaky_2.107">
               ṛco vā gītimātraṃ vā sāma dravyāntaraṃ na tu <br />
               gītibhedāt tu gṛhyante tā eva vikṛtā ṛcaḥ //
                <span class="ref">BVaky_2.107</span></p>
            
            
            <p id="BVaky_2.108">
               upāyāc chrutisaṃhāre bhinnānām ekaśeṣiṇām <br />
               tantreṇoccāraṇe teṣāṃ śāstre sādhutvam ucyate //
                <span class="ref">BVaky_2.108</span></p>
            
            
            <p id="BVaky_2.109">
               parigṛhya śrutiṃ caikāṃ rūpabhedavatām api <br />
               tantreṇoccāraṇaṃ kāryam anyathā te na sādhavaḥ //
                <span class="ref">BVaky_2.109</span></p>
            
            
            <p id="BVaky_2.110">
               sarūpāṇāṃ ca vākyānāṃ śāstreṇāpratipāditam <br />
               tantreṇoccāraṇād ekaṃ rūpaṃ sādhūpalabhyate //
                <span class="ref">BVaky_2.110</span></p>
            
            
            <p id="BVaky_2.111">
               ekasyānekarūpatvaṃ nālikādiparigrahāt <br />
               yathā tathaiva tantrāt syād bahūnām ekarūpatā //
                <span class="ref">BVaky_2.111</span></p>
            
            
            <p id="BVaky_2.112">
               yathā padasarūpāṇāṃ vākyānāṃ saṃbhavaḥ pṛthak <br />
               tathā vākyāntarābhāve syād eṣāṃ pṛthagarthatā //
                <span class="ref">BVaky_2.112</span></p>
            
            
            <p id="BVaky_2.113">
               abhidheyaḥ padasyārtho vākyasyārthaḥ prayojanam <br />
               yasya tasya na saṃbandho vākyānām upapadyate //
                <span class="ref">BVaky_2.113</span></p>
            
            
            <p id="BVaky_2.114">
               tatra kriyāpadāny eva vyapekṣante parasparam <br />
               kriyāpadānuṣaktas tu saṃbandho 'tha pratīyate //
                <span class="ref">BVaky_2.114</span></p>
            
            
            <p id="BVaky_2.115">
               āvṛttir anuvādo vā padārthavyaktikalpane <br />
               pratyekaṃ tu samāpto 'rthaḥ sahabhūteṣu vartate //
                <span class="ref">BVaky_2.115</span></p>
            
            
            <p id="BVaky_2.116">
               avikalpitavākyārthe vikalpā bhāvanāśrayāḥ <br />
               atrādhikaraṇe vādāḥ pūrveṣāṃ bahudhā matāḥ //
                <span class="ref">BVaky_2.116</span></p>
            
            
            <p id="BVaky_2.117">
               abhyāsāt pratibhāhetuḥ sarvaḥ śabdo 'paraiḥ smṛtaḥ <br />
               bālānāṃ ca tiraścāṃ ca yathārthapratipādane //
                <span class="ref">BVaky_2.117</span></p>
            
            
            <p id="BVaky_2.118">
               anāgamaś ca so 'bhyāsaḥ samayaḥ kaiś cid iṣyate <br />
               anantaram idaṃ kāryam asmād ity upadarśakaḥ //
                <span class="ref">BVaky_2.118</span></p>
            
            
            <p id="BVaky_2.119">
               asty arthaḥ sarvaśabdānāṃ iti pratyāyyalakṣaṇam <br />
               apūrvadevatāsvargaiḥ samam āhur gavādiṣu //
                <span class="ref">BVaky_2.119</span></p>
            
            
            <p id="BVaky_2.120">
               prayogadarśanābhyāsād ākārāvagrahas tu yaḥ <br />
               na sa śabdasya viṣayaḥ sa hi yatnāntarāśrayaḥ //
                <span class="ref">BVaky_2.120</span></p>
            
            
            <p id="BVaky_2.121">
               ke cid bhedāḥ prakāśyante śabdais tadabhidhāyibhiḥ <br />
               anuniṣpādinaḥ kāṃś cic chabdārthān iti manyate //
                <span class="ref">BVaky_2.121</span></p>
            
            
            <p id="BVaky_2.122">
               jāteḥ pratyāyake śabde yā vyaktir anuṣaṅgiṇī <br />
               na tadvyaktigatān bhedāñ jātiśabdo 'valambate //
                <span class="ref">BVaky_2.122</span></p>
            
            
            <p id="BVaky_2.123">
               ghaṭādīnāṃ na cākārān pratyāyayati vācakaḥ <br />
               vastumātraniveśitvāt tadgatir nāntarīyakā //
                <span class="ref">BVaky_2.123</span></p>
            
            
            <p id="BVaky_2.124">
               kriyā vinā prayogeṇa na dṛṣṭā śabdacoditā <br />
               prayogas tv anuniṣpādī śabdārtha iti gamyate //
                <span class="ref">BVaky_2.124</span></p>
            
            
            <p id="BVaky_2.125">
               niyatās tu prayogā ye niyataṃ yac ca sādhanam <br />
               teṣāṃ śabdābhidheyatvam aparair anugamyate //
                <span class="ref">BVaky_2.125</span></p>
            
            
            <p id="BVaky_2.126">
               samudāyo 'bhidheyo vāpy avikalpasamuccayaḥ <br />
               asatyo vāpi saṃsargaḥ śabdārthaḥ kaiś cid iṣyate //
                <span class="ref">BVaky_2.126</span></p>
            
            
            <p id="BVaky_2.127">
               asatyopādhi yat satyaṃ tad vā śabdanibandhanām <br />
               śabdo vāpy abhijalpatvam āgato yāti vācyatām //
                <span class="ref">BVaky_2.127</span></p>
            
            
            <p id="BVaky_2.128">
               so 'yam ity abhisaṃbandhād rūpam ekīkṛtaṃ yatā <br />
               śabdasyārthena taṃ śabdam abhijalpaṃ pracakṣate //
                <span class="ref">BVaky_2.128</span></p>
            
            
            <p id="BVaky_2.129">
               tayor apṛthagātmatve rūḍhir avyabhicāriṇī <br />
               kiṃ cid eva kva cid rūpaṃ prādhānyenāvatiṣṭhate //
                <span class="ref">BVaky_2.129</span></p>
            
            
            <p id="BVaky_2.130">
               loke 'rtharūpatāṃ śabdaḥ pratipannaḥ pravartate <br />
               śāstre tūbhayarūpatvaṃ pravibhaktaṃ vivakṣayā //
                <span class="ref">BVaky_2.130</span></p>
            
            
            <p id="BVaky_2.131">
               aśakteḥ sarvaśakter vā śabdair eva prakalpitā <br />
               ekasyārthasya niyatā kriyādiparikalpanā //
                <span class="ref">BVaky_2.131</span></p>
            
            
            <p id="BVaky_2.132">
               yo vārtho buddhiviṣayo bāhyavastunibandhanaḥ <br />
               sa bāhyaṃ vastv iti jñātaḥ śabdārtha iti gamyate //
                <span class="ref">BVaky_2.132</span></p>
            
            
            <p id="BVaky_2.133">
               ākāravantaḥ saṃvedyā vyaktismṛtinibandhanāḥ <br />
               ete pratyavabhāsante saṃvinṃātraṃ tv ato 'nyathā //
                <span class="ref">BVaky_2.133</span></p>
            
            
            <p id="BVaky_2.134">
               yathendriyaṃ saṃnipatad vaicitreṇopadarśakaṃ <br />
               tathaiva śabdād arthasya pratipattir anekadhā //
                <span class="ref">BVaky_2.134</span></p>
            
            
            <p id="BVaky_2.135">
               vaktrānyathaiva prakrānto bhinneṣu pratipattṛṣu <br />
               svapratyayānukāreṇa śabdārthaḥ pravibhajyate //
                <span class="ref">BVaky_2.135</span></p>
            
            
            <p id="BVaky_2.136">
               ekasminn api dṛśye 'rthe darśanaṃ bhidyate pṛthak <br />
               kālāntareṇa caiko 'pi taṃ paśyaty anyathā punaḥ //
                <span class="ref">BVaky_2.136</span></p>
            
            
            <p id="BVaky_2.137">
               ekasyāpi ca śabdasya nimittair avyavasthitaiḥ <br />
               ekena bahubhiś cārtho bahudhā parikalpyate //
                <span class="ref">BVaky_2.137</span></p>
            
            
            <p id="BVaky_2.138">
               tasmād adṛṣṭatattvānāṃ sāparādhaṃ bahucchalaṃ <br />
               darśanaṃ vacanaṃ vāpi nityam evānavasthitam //
                <span class="ref">BVaky_2.138</span></p>
            
            
            <p id="BVaky_2.139">
               ṛṣīṇāṃ darśanaṃ yac ca tattve kiṃ cid avasthitam <br />
               na tena vyavahāro 'sti na tac chabdanibandhanaṃ //
                <span class="ref">BVaky_2.139</span></p>
            
            
            <p id="BVaky_2.140">
               talavad dṛśyate vyoma khadyoto havyavāḍ iva <br />
               naiva cāsti talaṃ vyomni na khadyote hutāśanaḥ //
                <span class="ref">BVaky_2.140</span></p>
            
            
            <p id="BVaky_2.141">
               tasmāt pratyakṣam apy arthaṃ vidvān īkṣeta yuktitaḥ <br />
               na darśanasya prāmāṇyād dṛśyam arthaṃ prakalpayet //
                <span class="ref">BVaky_2.141</span></p>
            
            
            <p id="BVaky_2.142">
               asamākhyeyatattvānām arthānāṃ laukikair yathā <br />
               vyavahāre samākhyānaṃ tat prajño na vikalpayet //
                <span class="ref">BVaky_2.142</span></p>
            
            
            <p id="BVaky_2.143">
               vicchedagrahaṇe 'rthānāṃ pratibhānyaiva jāyate <br />
               vākyārtha iti tām āhuḥ padārthair upapāditām //
                <span class="ref">BVaky_2.143</span></p>
            
            
            <p id="BVaky_2.144">
               idaṃ tad iti sānyeṣām anākyeyā kathaṃ cana <br />
               pratyātmavṛtti siddhā sā kartrāpi na nirūpyate //
                <span class="ref">BVaky_2.144</span></p>
            
            
            <p id="BVaky_2.145">
               upaśleṣam ivārthānāṃ sā karoty avicāritā <br />
               sārvarūpyam ivāpannā viṣayatvena vartate //
                <span class="ref">BVaky_2.145</span></p>
            
            
            <p id="BVaky_2.146">
               sākśāc chabdena janitāṃ bhāvanānugamena vā <br />
               itikartavyatāyāṃ tāṃ na kaś cid ativartate //
                <span class="ref">BVaky_2.146</span></p>
            
            
            <p id="BVaky_2.147">
               pramāṇatvena tāṃ lokaḥ sarvaḥ samanugacchati <br />
               samārambhāḥ pratāyante tiraścām api tadvaśāt //
                <span class="ref">BVaky_2.147</span></p>
            
            
            <p id="BVaky_2.148">
               yathā dravyaviśeṣāṇāṃ paripākair ayatnajāḥ <br />
               madādiśaktayo dṛṣṭāḥ pratibhās tadvatāṃ tathā //
                <span class="ref">BVaky_2.148</span></p>
            
            
            <p id="BVaky_2.149">
               svaravṛttiṃ vikurute madhau puṃskokilasya kaḥ <br />
               jantvādayaḥ kulāyādikaraṇe śikṣitāḥ katham //
                <span class="ref">BVaky_2.149</span></p>
            
            
            <p id="BVaky_2.150">
               āhāraprītyapadveṣaplavanādikriyāsu kaḥ <br />
               jātyanvayaprasiddhāsu prayoktā mṛgapakṣiṇām //
                <span class="ref">BVaky_2.150</span></p>
            
            
            <p id="BVaky_2.151">
               bhāvanānugatād etad āgamād eva jāyate <br />
               āsattiviprakarṣābhyām āgamas tu viśiṣyate //
                <span class="ref">BVaky_2.151</span></p>
            
            
            <p id="BVaky_2.152">
               svabhāvavaraṇābhāsayogādṛṣṭopapāditām <br />
               viśiṣṭopahitāṃ ceti pratibhāṃ ṣaḍvidhāṃ viduḥ //
                <span class="ref">BVaky_2.152</span></p>
            
            
            <p id="BVaky_2.153">
               yathā saṃyogibhir dravyair lakṣite 'rthe prayujyate <br />
               gośabdo na tv asau teṣāṃ viśeśāṇāṃ prakāśakaḥ //
                <span class="ref">BVaky_2.153</span></p>
            
            
            <p id="BVaky_2.154">
               ākāravarṇāvayavaiḥ saṃsṛṣṭeṣu gavādiṣu <br />
               śabdaḥ pravartamāno 'pi na tān aṅgīkaroty asau //
                <span class="ref">BVaky_2.154</span></p>
            
            
            <p id="BVaky_2.155">
               saṃsthānavarṇāvayavair viśiṣṭe 'rthe prayujyate <br />
               śabdo na tasyāvayave pravṛttir upalabhyate //
                <span class="ref">BVaky_2.155</span></p>
            
            
            <p id="BVaky_2.156">
               durlabhaṃ kasya cil loke sarvāvayavadarśanaṃ <br />
               kaiś cit tv avayavair dṛṣṭair arthaḥ kṛtso 'numīyate //
                <span class="ref">BVaky_2.156</span></p>
            
            
            <p id="BVaky_2.157">
               tathā jātyutpalādīnāṃ gandhena sahacāriṇām <br />
               nityasaṃbandhināṃ dṛṣṭaṃ guṇānām avadhāraṇam //
                <span class="ref">BVaky_2.157</span></p>
            
            
            <p id="BVaky_2.158">
               saṃkhyāpramāṇasaṃsthānanirapekṣaḥ pravartate <br />
               bindau ca samudāye ca vācakaḥ salilādiṣu //
                <span class="ref">BVaky_2.158</span></p>
            
            
            <p id="BVaky_2.159">
               saṃskārādiparicchinne tailādau yo vyavasthitaḥ <br />
               āhaikadeśaṃ tattvena tasyāvayavavartinā //
                <span class="ref">BVaky_2.159</span></p>
            
            
            <p id="BVaky_2.160">
               yenārthenābhisaṃbaddham abhidhānaṃ prayujyate <br />
               tadarthāpagame tasya prayogo vinivartate //
                <span class="ref">BVaky_2.160</span></p>
            
            
            <p id="BVaky_2.161">
               yāṃs tu saṃbhavino dharmān antarṇīya prayujyate <br />
               śabdas teṣāṃ na sāṃnidhyaṃ niyamena vyapekṣate //
                <span class="ref">BVaky_2.161</span></p>
            
            
            <p id="BVaky_2.162">
               yathā romaśaphādīnāṃ vyabhicāre 'pi dṛśyate <br />
               gośabdo na tathā jāter viprayoge pravartate //
                <span class="ref">BVaky_2.162</span></p>
            
            
            <p id="BVaky_2.163">
               tasmāt saṃbhavino 'rthasya śabdāt saṃpratyaye sati <br />
               adṛṣṭaviprayogārthaḥ saṃbandhitvena gamyate //
                <span class="ref">BVaky_2.163</span></p>
            
            
            <p id="BVaky_2.164">
               vācikā dyotikā va syur dvitvādīnāṃ vibhaktayaḥ <br />
               syād vā saṃkhyāvato 'rthasya samudāyo 'bhidhāyakaḥ //
                <span class="ref">BVaky_2.164</span></p>
            
            
            <p id="BVaky_2.165">
               vinā saṃkhyābhidhānād vā saṃkhyābhedasamanvitān <br />
               arthān svarūpabhedena kāmś cid āhur gavādayaḥ //
                <span class="ref">BVaky_2.165</span></p>
            
            
            <p id="BVaky_2.166">
               ye śabdā nityasaṃbandhā viveke jñātaśaktayaḥ <br />
               anvayavyatirekābhyāṃ teṣām artho vibhajyate //
                <span class="ref">BVaky_2.166</span></p>
            
            
            <p id="BVaky_2.167">
               yāvac cāvyabhicāreṇa tayoḥ śakyaṃ prakalpanam <br />
               niyamas tatra na tv evaṃ niyamo nuṭśabādiṣu //
                <span class="ref">BVaky_2.167</span></p>
            
            
            <p id="BVaky_2.168">
               saṃbhave nābhidhānasya lakṣaṇatvaṃ prakalpate <br />
               āpekṣikyo hi saṃsarge niyatāḥ śabdaśaktayaḥ //
                <span class="ref">BVaky_2.168</span></p>
            
            
            <p id="BVaky_2.169">
               na kūpasūpayūpānām anvayo 'rthasya dṛśyate <br />
               ato 'rthāntaravācitvaṃ saṃghātasyaiva gamyate //
                <span class="ref">BVaky_2.169</span></p>
            
            
            <p id="BVaky_2.170">
               anvākhyānāni bhidyante śabdavyutpattikarmasu <br />
               bahūnāṃ saṃbhave 'rthānāṃ nimittaṃ kiṃ cid iṣyate //
                <span class="ref">BVaky_2.170</span></p>
            
            
            <p id="BVaky_2.171">
               vairavāsiṣṭhagiriśās tathaikāgārikādayaḥ <br />
               kaiś cit kathaṃ cid ākhyātā nimittāvadhisaṃkaraiḥ //
                <span class="ref">BVaky_2.171</span></p>
            
            
            <p id="BVaky_2.172">
               yathā pathaḥ samākhyānaṃ vṛkṣavalmīkaparvataiḥ <br />
               aviruddhaṃ gavādīnāṃ bhinnaiś ca sahacāribhiḥ //
                <span class="ref">BVaky_2.172</span></p>
            
            
            <p id="BVaky_2.173">
               anyathā ca samākhyānam avasthābhedadarśibhiḥ <br />
               kriyate kiṃśukādīnām ekadeśāvadhāraṇaṃ //
                <span class="ref">BVaky_2.173</span></p>
            
            
            <p id="BVaky_2.174">
               kaiś cin nirvacanaṃ bhinnaṃ girater garjater gameḥ <br />
               gavater gadater vāpi gaur ity atrānudarśitam //
                <span class="ref">BVaky_2.174</span></p>
            
            
            <p id="BVaky_2.175">
               gaur ity eva svarūpād vā gośabdo goṣu vartate <br />
               vyutpādyate na vā sarvaṃ kaiś cic cobhayatheṣyate //
                <span class="ref">BVaky_2.175</span></p>
            
            
            <p id="BVaky_2.176">
               sāmānyenopadeśaś ca śāstre laghvartham āśritaḥ <br />
               jātyantaravad anyasya viśeṣāḥ pratipādakāḥ //
                <span class="ref">BVaky_2.176</span></p>
            
            
            <p id="BVaky_2.177">
               arthāntare ca yad vṛttaṃ tat prakṛtyantaraṃ viduḥ <br />
               tulyarūpaṃ na tad rūḍhāv anyasminn anuṣajyate //
                <span class="ref">BVaky_2.177</span></p>
            
            
            <p id="BVaky_2.178">
               bhinnāv ijiyajī dhātū niyatau viṣayāntare <br />
               kaiś cit kathaṃ cid uddiṣṭau citraṃ hi pratipādanam //
                <span class="ref">BVaky_2.178</span></p>
            
            
            <p id="BVaky_2.179">
               evaṃ ca vālavāyādi jitvarīvad upācaret <br />
               bhedābhedābhyupagame na virodho 'sti kaś cana //
                <span class="ref">BVaky_2.179</span></p>
            
            
            <p id="BVaky_2.180">
               aḍādīnāṃ vyavasthārthaṃ pṛthaktvena prakalpanam <br />
               dhātūpasargayoḥ śāstre dhātur eva tu tādṛśaḥ //
                <span class="ref">BVaky_2.180</span></p>
            
            
            <p id="BVaky_2.181">
               tathā hi saṃgrāmayateḥ sopasargād vidhiḥ smṛtaḥ <br />
               kriyāviśeṣāḥ samghāte prakramyante tathāvidhāḥ //
                <span class="ref">BVaky_2.181</span></p>
            
            
            <p id="BVaky_2.182">
               kāryāṇām antaraṅgatvam evaṃ dhātūpasargayoḥ <br />
               sādhanair yāti saṃbandhaṃ tathābhūtaiva sā kriyā //
                <span class="ref">BVaky_2.182</span></p>
            
            
            <p id="BVaky_2.183">
               prayogārtheṣu siddhaḥ san bhettavyo 'rtho viśiṣyate <br />
               prāk ca sādhanasaṃbandhāt kriyā naivopajāyate //
                <span class="ref">BVaky_2.183</span></p>
            
            
            <p id="BVaky_2.184">
               dhātoḥ sādhanayogasya bhāvinaḥ prakramād yathā <br />
               dhātutvaṃ karmabhāvaś ca tathānyad api dṛśyatām //
                <span class="ref">BVaky_2.184</span></p>
            
            
            <p id="BVaky_2.185">
               bījakāleṣu saṃbandhād yathā lākṣārasādayaḥ <br />
               varṇādipariṇāmena phalānām upakurvate //
                <span class="ref">BVaky_2.185</span></p>
            
            
            <p id="BVaky_2.186">
               buddhisthād abhisaṃbandhāt tathā dhātūpasargayoḥ <br />
               abhyantarīkṛtād bhedaḥ padakāle prakāśate //
                <span class="ref">BVaky_2.186</span></p>
            
            
            <p id="BVaky_2.187">
               kva cit saṃbhavino bhedāḥ kevalair anidarśitāḥ <br />
               upasargeṇa saṃbandhe vyajyante pranirādinā //
                <span class="ref">BVaky_2.187</span></p>
            
            
            <p id="BVaky_2.188">
               sa vācako viśeṣāṇāṃ saṃbhavād dyotako 'pi vā <br />
               śaktyādhānāya vā dhātoḥ sahakārī prayujyate //
                <span class="ref">BVaky_2.188</span></p>
            
            
            <p id="BVaky_2.189">
               sthādibhiḥ kevalair yac ca gamanādi na gamyate <br />
               tatrānumānād dvividhāt taddharmā prādir ucyate //
                <span class="ref">BVaky_2.189</span></p>
            
            
            <p id="BVaky_2.190">
               aprayoge 'dhiparyoś ca yāvad dṛṣṭaṃ kriyāntaram <br />
               tasyābhidhāyako dhātuḥ saha tābhyām anarthakaḥ //
                <span class="ref">BVaky_2.190</span></p>
            
            
            <p id="BVaky_2.191">
               tathaiva svārthikāḥ ke cit saṃghātāntaravṛttayaḥ <br />
               anarthakena saṃsṛṣṭāḥ prakṛtyarthānuvādinaḥ //
                <span class="ref">BVaky_2.191</span></p>
            
            
            <p id="BVaky_2.192">
               nipātā dyotakāḥ ke cit pṛthagarthaprakalpane <br />
               āgamā iva ke cit tu saṃbhūyārthasya sādhakāḥ //
                <span class="ref">BVaky_2.192</span></p>
            
            
            <p id="BVaky_2.193">
               upariṣṭāt purastād vā dyotakatvaṃ na bhidyate <br />
               teṣu prayujyamāneṣu bhinnārtheṣv api sarvathā //
                <span class="ref">BVaky_2.193</span></p>
            
            
            <p id="BVaky_2.194">
               cādayo na prayujyante padatve sati kevalāḥ <br />
               pratyayo vācakatve 'pi kevalo na prayujyate //
                <span class="ref">BVaky_2.194</span></p>
            
            
            <p id="BVaky_2.195">
               samuccitābhidhāne tu vyatireko na vidyate <br />
               asattvabhūto bhāvaś ca tiṅpadair abhidhīyate //
                <span class="ref">BVaky_2.195</span></p>
            
            
            <p id="BVaky_2.196">
               samuccitābhidhāne 'pi viśiṣṭārthābhidhāyinām <br />
               guṇair padānāṃ saṃbandhaḥ paratantrās tu cādayaḥ //
                <span class="ref">BVaky_2.196</span></p>
            
            
            <p id="BVaky_2.197">
               janayitvā kriyā kā cit saṃbandhaṃ vinivartate <br />
               śrūyamāṇe kriyāśabde saṃbandho jāyate kva cit //
                <span class="ref">BVaky_2.197</span></p>
            
            
            <p id="BVaky_2.198">
               tatra ṣaṣṭhī pratipadaṃ samāsasya nivṛttaye <br />
               vihitā darśanārthaṃ tu kārakaṃ pratyudāhṛtam //
                <span class="ref">BVaky_2.198</span></p>
            
            
            <p id="BVaky_2.199">
               sa copajātaḥ saṃbandho vinivṛtte kriyāpade <br />
               karmapravacanīyena tatra tatra niyamyate //
                <span class="ref">BVaky_2.199</span></p>
            
            
            <p id="BVaky_2.200">
               yena kriyāpadākṣepaḥ sa kārakavibhaktibhiḥ <br />
               yujyate vir yathā tasya likhāv anupasargatā //
                <span class="ref">BVaky_2.200</span></p>
            
            
            <p id="BVaky_2.201">
               tiṣṭhater aprayogaś ca dṛṣṭo 'praty ajayann iti <br />
               sunv abhīty ābhimukhye ca kevalo 'pi prayujyate //
                <span class="ref">BVaky_2.201</span></p>
            
            
            <p id="BVaky_2.202">
               karmapravacanīyatvaṃ kriyāyoge vidhīyate <br />
               ṣatvādivinivṛttyarthaṃ svatyādīnāṃ vidharmaṇām //
                <span class="ref">BVaky_2.202</span></p>
            
            
            <p id="BVaky_2.203">
               hetuhetumator yogaparicchede 'nunā kṛte <br />
               ārambhād bādhyate prāptā tṛtīyā hetulakṣaṇā //
                <span class="ref">BVaky_2.203</span></p>
            
            
            <p id="BVaky_2.204">
               kriyāyā dyotako nāyaṃ na saṃbandhasya vācakaḥ <br />
               nāpi kriyāpadākṣepi saṃbandhasya tu bhedakaḥ //
                <span class="ref">BVaky_2.204</span></p>
            
            
            <p id="BVaky_2.205">
               anarthakānāṃ saṃghātaḥ sārthako 'narthakas tathā <br />
               varṇānāṃ padam arthena yuktaṃ nāvayavāḥ pade //
                <span class="ref">BVaky_2.205</span></p>
            
            
            <p id="BVaky_2.206">
               padānām arthayuktānāṃ saṃghāto bhidyate punaḥ <br />
               arthāntarāvabodhena saṃbandhavigamena ca //
                <span class="ref">BVaky_2.206</span></p>
            
            
            <p id="BVaky_2.107">
               sārthakānarthakau bhede saṃbandhaṃ nādhigacchataḥ <br />
               adhigacchata ity eke kuṭīrādinidarśanāt //
                <span class="ref">BVaky_2.107</span></p>
            
            
            <p id="BVaky_2.208">
               arthavadbhyo viśiṣṭārthaḥ saṃghāta upajāyate <br />
               nopajāyata ity eke samāsasvārthikādiṣu //
                <span class="ref">BVaky_2.208</span></p>
            
            
            <p id="BVaky_2.209">
               ke cid dhi yutasiddhārthā bhede nirjñātaśaktayaḥ <br />
               anvayavyatirekābhyāṃ ke cit kalpitaśaktayaḥ //
                <span class="ref">BVaky_2.209</span></p>
            
            
            <p id="BVaky_2.210">
               śāstrārtha eva varṇānām arthavattve pradarśitaḥ <br />
               dhātvādīnāṃ hi śuddhānāṃ laukiko 'rtho na vidyate //
                <span class="ref">BVaky_2.210</span></p>
            
            
            <p id="BVaky_2.211">
               kṛttaddhitānām arthaś ca kevalānām alaukikaḥ <br />
               prāg vibhaktes tadantasya tathaivārtho na vidyate //
                <span class="ref">BVaky_2.211</span></p>
            
            
            <p id="BVaky_2.212">
               abhivyaktataro yo 'rthaḥ pratyayānteṣu lakṣyate <br />
               arthavattāprakaraṇād āśritaḥ sa tathāvidhaḥ //
                <span class="ref">BVaky_2.212</span></p>
            
            
            <p id="BVaky_2.213">
               ātmabhedo na cet kaś cid varṇebhyaḥ padavākyayoḥ <br />
               anyonyāpekṣayā śaktyā varṇaḥ syād abhidhāyakaḥ //
                <span class="ref">BVaky_2.213</span></p>
            
            
            <p id="BVaky_2.214">
               varṇena kena cin nyūnaḥ saṃghāto yo 'bhidhāyakaḥ <br />
               na cec chabdāntaram asāv anyūnas tena gamyate //
                <span class="ref">BVaky_2.214</span></p>
            
            
            <p id="BVaky_2.215">
               sa tasmin vācake śabde nimittāt smṛtim ādadhat <br />
               sākṣād iva vyavahitaṃ śabdenārtham upohate //
                <span class="ref">BVaky_2.215</span></p>
            
            
            <p id="BVaky_2.216">
               padavācyo yathā nārthaḥ kaś cid gaurakharādiṣu <br />
               saty api pratyaye 'tyantaṃ samudāye na gamyate //
                <span class="ref">BVaky_2.216</span></p>
            
            
            <p id="BVaky_2.217">
               samanvita ivārthātmā padārthair yaḥ pratīyate <br />
               padārthadarśanaṃ tatra tathaivānupakārakam //
                <span class="ref">BVaky_2.217</span></p>
            
            
            <p id="BVaky_2.218">
               samudāyāvayavayor bhinnārthatve ca vṛttiṣu <br />
               yugapad bhedasaṃsargau viruddhāv anuṣaṅgiṇau //
                <span class="ref">BVaky_2.218</span></p>
            
            
            <p id="BVaky_2.219">
               kaś ca sādhanamātrārthān adhyādīn parikalpayet <br />
               aprayuktapadaś cārtho bahuvrīhau kathaṃ bhavet //
                <span class="ref">BVaky_2.219</span></p>
            
            
            <p id="BVaky_2.220">
               prajñusaṃjñvādyavayavair na cāsty arthāvadhāraṇam <br />
               tasmāt saṃghāta evaiko viśiṣṭārthanibandhanam //
                <span class="ref">BVaky_2.220</span></p>
            
            
            <p id="BVaky_2.221">
               gargā ity eka evāyaṃ bahuṣv artheṣu vartate <br />
               dvandvasaṃjño 'pi saṃghāto bahūnām abhidhāyakaḥ //
                <span class="ref">BVaky_2.221</span></p>
            
            
            <p id="BVaky_2.222">
               yathaikaśeṣe bhujyādiḥ pratyekam avatiṣṭhate <br />
               kriyaivaṃ dvandvavācye 'rthe pratyekaṃ pravibhajyate //
                <span class="ref">BVaky_2.222</span></p>
            
            
            <p id="BVaky_2.223">
               yac ca dvandvapadārthasya tacchabdena vyapekṣaṇam <br />
               sāpi vyāvṛttarūpe 'rthe sarvanāmasarūpatā //
                <span class="ref">BVaky_2.223</span></p>
            
            
            <p id="BVaky_2.224">
               yathā ca khadiracchede bhāgeṣu kramavāṃs chidiḥ <br />
               tathā dvandvapadārthasya bhāgeṣu kramadarśanam //
                <span class="ref">BVaky_2.224</span></p>
            
            
            <p id="BVaky_2.225">
               saṅghaikadeśe prakrāntān yathā saṅghānupātinaḥ <br />
               kriyāviśeṣān manyante sa dvandvāvayave kramaḥ //
                <span class="ref">BVaky_2.225</span></p>
            
            
            <p id="BVaky_2.226">
               pratipādayatā vṛttim abuddhān vākyapūrvikām <br />
               vṛttau padārthabhedena prādhānyam upadarśitam //
                <span class="ref">BVaky_2.226</span></p>
            
            
            <p id="BVaky_2.227">
               abhedād abhidheyasya nañsamāse vikalpitam <br />
               prādhānyaṃ bahudhā bhāṣye doṣās tu prakriyāgatāḥ //
                <span class="ref">BVaky_2.227</span></p>
            
            
            <p id="BVaky_2.228">
               jahatsvārthavikalpe ca sarvārthatyāgam icchatā <br />
               bahuvrīhipadārthasya tyāgaḥ sarvasya darśitaḥ //
                <span class="ref">BVaky_2.228</span></p>
            
            
            <p id="BVaky_2.229">
               śāstre kva cit prakṛtyarthaḥ pratyayenābhidhīyate <br />
               prakṛtau vinivṛttāyāṃ pratyayārthaś ca dhātubhiḥ //
                <span class="ref">BVaky_2.229</span></p>
            
            
            <p id="BVaky_2.230">
               yam artham āhatur bhinnau pratyayāv eka eva tam <br />
               kva cid āha pacantīti dhātus tābhyāṃ vinā kva cit //
                <span class="ref">BVaky_2.230</span></p>
            
            
            <p id="BVaky_2.231">
               anvākhyānasmṛter ye ca pratyayārthā nibandhanam <br />
               nirdiṣṭās te prakṛtyarthāḥ smṛtyantara udāhṛtāḥ //
                <span class="ref">BVaky_2.231</span></p>
            
            
            <p id="BVaky_2.232">
               prasiddher udvamikarīty evaṃ śāstre 'bhidhīyate <br />
               vyavahārāya manyante śāstrārthaprakriyā yataḥ //
                <span class="ref">BVaky_2.232</span></p>
            
            
            <p id="BVaky_2.233">
               śāstreṣu prakriyābhedair avidyaivopavarṇyate <br />
               anāgamavikalpā tu svayaṃ vidyopavartate //
                <span class="ref">BVaky_2.233</span></p>
            
            
            <p id="BVaky_2.234">
               anibaddhaṃ nimitteṣu nirupākhyaṃ phalaṃ yathā <br />
               tathā vidyāpy anākhyeyā śāstropāyeva lakṣyate //
                <span class="ref">BVaky_2.234</span></p>
            
            
            <p id="BVaky_2.235">
               yathābhyāsaṃ hi vāg arthe pratipattiṃ samīhate <br />
               svabhāva iva cānādir mithyābhyāso vyavasthitaḥ //
                <span class="ref">BVaky_2.235</span></p>
            
            
            <p id="BVaky_2.236">
               utprekṣate sāvayavaṃ paramāṇum apaṇḍitaḥ <br />
               tathāvayavinaṃ yuktam anyair avayavaiḥ punaḥ //
                <span class="ref">BVaky_2.236</span></p>
            
            
            <p id="BVaky_2.237">
               ghaṭādidarśanāl lokaḥ paricchinno 'vasīyate <br />
               samārambhāc ca bhāvānām ādimad brahma śāśvatam //
                <span class="ref">BVaky_2.237</span></p>
            
            
            <p id="BVaky_2.238">
               upāyāḥ śikṣamāṇānāṃ bālānām upalāpanāḥ <br />
               asatye vartmani sthitvā tataḥ satyaṃ samīhate //
                <span class="ref">BVaky_2.238</span></p>
            
            
            <p id="BVaky_2.239">
               anyathā pratipadyārthaṃ padagrahaṇapūrvakam <br />
               punar vākye tam evārtham anyathā pratipadyate //
                <span class="ref">BVaky_2.239</span></p>
            
            
            <p id="BVaky_2.240">
               upāttā bahavo 'py arthā yeṣv ante pratiṣedhanam <br />
               kriyate te nivartante tasmāt tāṃs tatra nāśrayet //
                <span class="ref">BVaky_2.240</span></p>
            
            
            <p id="BVaky_2.241">
               vṛkṣo nāstīti vākyaṃ ca viśiṣṭābhāvalakṣaṇam <br />
               nārthe na buddhau saṃbandho nivṛtter avatiṣṭhate //
                <span class="ref">BVaky_2.241</span></p>
            
            
            <p id="BVaky_2.242">
               vicchedapratipattau ca yady astīty avadhāryate <br />
               aśabdavācyā sā buddhir nivartyeta sthitā katham //
                <span class="ref">BVaky_2.242</span></p>
            
            
            <p id="BVaky_2.243">
               atha yaj jñānam utpannaṃ tan mithyeti nañā kṛtam <br />
               naño vyāpārabhede 'sminn abhāvāvagatiḥ katham //
                <span class="ref">BVaky_2.243</span></p>
            
            
            <p id="BVaky_2.244">
               nirādhārapravṛttau ca prākpravṛttir naño bhavet <br />
               athādhāraḥ sa evāsya niyamārthā śrutir bhavet //
                <span class="ref">BVaky_2.244</span></p>
            
            
            <p id="BVaky_2.245">
               niyamadyotanārthā vāpy anuvādo yathā bhavet <br />
               kaś cid evārthavāṃs tatra śabdaḥ śeṣās tv anarthakāḥ //
                <span class="ref">BVaky_2.245</span></p>
            
            
            <p id="BVaky_2.246">
               viruddhaṃ cābhisaṃbandham udāhāryādibhiḥ kṛtam <br />
               vākye samāpte vākyārtham anyathā pratipadyate //
                <span class="ref">BVaky_2.246</span></p>
            
            
            <p id="BVaky_2.247">
               stutinindāpradhāneṣu vākyeṣv artho na tādṛśaḥ <br />
               padānāṃ pravibhāgena yādṛśaḥ parikalpyate //
                <span class="ref">BVaky_2.247</span></p>
            
            
            <p id="BVaky_2.248">
               athāsaṃsṛṣṭa evārthaḥ padeṣu samavasthitaḥ <br />
               vākyārthasyābhyupāyo 'sāv ekasya pratipādane //
                <span class="ref">BVaky_2.248</span></p>
            
            
            <p id="BVaky_2.249">
               pūrvaṃ padeṣv asaṃsṛṣṭo yaḥ kramād upacīyate <br />
               chinnagrathitakalpatvāt tad viśiṣṭataraṃ viduḥ //
                <span class="ref">BVaky_2.249</span></p>
            
            
            <p id="BVaky_2.250">
               ekam āhur anekārthaṃ śabdam anye parīkṣakāḥ <br />
               nimittabhedād ekasya sārvārthyaṃ tasya bhidyate //
                <span class="ref">BVaky_2.250</span></p>
            
            
            <p id="BVaky_2.251">
               yaugapadyam atikramya paryāye vyavatiṣṭhate <br />
               arthaprakaraṇābhyāṃ vā yogāc chabdāntareṇa vā //
                <span class="ref">BVaky_2.251</span></p>
            
            
            <p id="BVaky_2.252">
               yathā sāsnādimān piṇḍo gośabdenābhidhīyate <br />
               tathā sa eva gośabdo vāhīke 'pi vyavasthitaḥ //
                <span class="ref">BVaky_2.252</span></p>
            
            
            <p id="BVaky_2.253">
               sarvaśaktes tu tasyaiva śabdasyānekadharmaṇaḥ <br />
               prasiddhibhedād gauṇatvaṃ mukhyatvaṃ copajāyate //
                <span class="ref">BVaky_2.253</span></p>
            
            
            <p id="BVaky_2.254">
               eko mantras tathādhyātmam adhidaivam adhikratu <br />
               asaṃkareṇa sarvārtho bhinnaśaktir avasthitaḥ //
                <span class="ref">BVaky_2.254</span></p>
            
            
            <p id="BVaky_2.255">
               gotvānuṣaṅgo vāhīke nimittāt kaiś cid iṣyate <br />
               arthamātraṃ viparyastaṃ śabdaḥ svārthe vyavasthitaḥ //
                <span class="ref">BVaky_2.255</span></p>
            
            
            <p id="BVaky_2.256">
               tathā svarūpaṃ śabdānāṃ sarvārtheṣv anuṣajyate <br />
               arthamātraṃ viparyastaṃ svarūpe tu śrutiḥ sthitā //
                <span class="ref">BVaky_2.256</span></p>
            
            
            <p id="BVaky_2.257">
               ekatvaṃ tu sarūpatvāc chabdayor gauṇamukhyayoḥ <br />
               prāhur atyantabhede 'pi bhedamārgānudarśinaḥ //
                <span class="ref">BVaky_2.257</span></p>
            
            
            <p id="BVaky_2.258">
               sāmidhenyantaraṃ caivam āvṛttāv anuṣajyate <br />
               mantrās ca viniyogena labhante bhedam ūhavat //
                <span class="ref">BVaky_2.258</span></p>
            
            
            <p id="BVaky_2.259">
               tāny āmnāyāntarāṇy eva paṭhyate kiṃ cid eva tu <br />
               anarthakānāṃ pāṭho vā śeṣas tv anyaḥ pratīyate //
                <span class="ref">BVaky_2.259</span></p>
            
            
            <p id="BVaky_2.260">
               śabdasvarūpam arthas tu pāṭhe 'nyair upavarṇyate <br />
               atyantabhedaḥ sarveṣāṃ tatsaṃbandhāt tu tadvatām //
                <span class="ref">BVaky_2.260</span></p>
            
            
            <p id="BVaky_2.261">
               anyā saṃskārasāvitrī karmaṇy anyā prayujyate <br />
               anyā japaprabandheṣu sā tv ekaiva pratīyate //
                <span class="ref">BVaky_2.261</span></p>
            
            
            <p id="BVaky_2.262">
               arthasvarūpe śabdānāṃ svarūpād vṛttim icchataḥ <br />
               vākyarūpasya vākyārthe vṛttir anyānapekṣayā //
                <span class="ref">BVaky_2.262</span></p>
            
            
            <p id="BVaky_2.263">
               anekārthatvam ekasya yaiḥ śabdasyānugamyate <br />
               siddhyasiddhikṛtā teṣāṃ gauṇamukhyaprakalpanā //
                <span class="ref">BVaky_2.263</span></p>
            
            
            <p id="BVaky_2.264">
               arthaprakaraṇāpekṣo yo vā śabdāntaraiḥ saha <br />
               yuktaḥ pratyāyayaty arthaṃ taṃ gauṇam apare viduḥ //
                <span class="ref">BVaky_2.264</span></p>
            
            
            <p id="BVaky_2.265">
               śuddhasyoccāraṇe svārthaḥ prasiddho yasya gamyate <br />
               sa mukhya iti vijñeyo rūpamātranibandhanaḥ //
                <span class="ref">BVaky_2.265</span></p>
            
            
            <p id="BVaky_2.266">
               yas tv anyasya prayogeṇa yatnād iva niyujyate <br />
               tam aprasiddhaṃ manyante gauṇārthābhiniveśinam //
                <span class="ref">BVaky_2.266</span></p>
            
            
            <p id="BVaky_2.267">
               svārthe pravartamāno 'pi yasyārthaṃ yo 'valambate <br />
               nimittaṃ tatra mukhyaṃ syān nimittī gauṇa iṣyate //
                <span class="ref">BVaky_2.267</span></p>
            
            
            <p id="BVaky_2.268">
               purārād iti bhinne 'rthe yau vartete virodhini <br />
               arthaprakaraṇāpekṣaṃ tayor apy avadhāraṇam //
                <span class="ref">BVaky_2.268</span></p>
            
            
            <p id="BVaky_2.269">
               vākyasyārthāt padārthānām apoddhāre prakalpite <br />
               śabdāntareṇa saṃbandhaḥ kasyaikasyopapadyate //
                <span class="ref">BVaky_2.269</span></p>
            
            
            <p id="BVaky_2.270">
               yac cāpy ekaṃ padaṃ dṛṣṭaṃ caritāstikriyaṃ kva cit <br />
               tad vākyāntaram evāhur na tad anyena yujyate //
                <span class="ref">BVaky_2.270</span></p>
            
            
            <p id="BVaky_2.271">
               yac ca ko 'yam iti praśne gaur aśva iti cocyate <br />
               praśna eva kriyā tatra prakrāntā darśanādikā //
                <span class="ref">BVaky_2.271</span></p>
            
            
            <p id="BVaky_2.272">
               naivādhikatvaṃ dharmāṇāṃ nyūnatā vā prayojikā <br />
               ādhikyam api manyante prasiddher nyūnatāṃ kva cit //
                <span class="ref">BVaky_2.272</span></p>
            
            
            <p id="BVaky_2.273">
               jātiśabdo 'ntareṇāpi jātiṃ yatra prayujyate <br />
               saṃbandhisadṛśād dharmāt taṃ gauṇam apare viduḥ //
                <span class="ref">BVaky_2.273</span></p>
            
            
            <p id="BVaky_2.274">
               viparyāsād ivārthasya yatrārthāntaratām iva <br />
               manyante sa gavādis tu gauṇa ity ucyate kva cit //
                <span class="ref">BVaky_2.274</span></p>
            
            
            <p id="BVaky_2.275">
               niyatāḥ sādhanatvena rūpaśaktisamanvitāḥ <br />
               yathā karmasu gamyante sīrāsimusalādayaḥ //
                <span class="ref">BVaky_2.275</span></p>
            
            
            <p id="BVaky_2.276">
               kriyāntare na caiteṣāṃ vibhavanti na śaktayaḥ <br />
               rūpād eva tu tādarthyaṃ niyamena pratīyate //
                <span class="ref">BVaky_2.276</span></p>
            
            
            <p id="BVaky_2.277">
               tathaiva rūpaśaktibhyām utpattyā samavasthitaḥ <br />
               śabdo niyatatādarthyaḥ śaktyānyatra prayujyate //
                <span class="ref">BVaky_2.277</span></p>
            
            
            <p id="BVaky_2.278">
               śrutimātreṇa yatrāsya sāmarthyam avasīyate <br />
               taṃ mukhyam arthaṃ manyante gauṇaṃ yatnopapāditam //
                <span class="ref">BVaky_2.278</span></p>
            
            
            <p id="BVaky_2.279">
               goyuṣmanmahatāṃ cvyarthe svārthād arthāntare sthitau <br />
               arthāntarasya tadbhāvas tatra mukhyo 'pi dṛśyate //
                <span class="ref">BVaky_2.279</span></p>
            
            
            <p id="BVaky_2.280">
               mahattvaṃ śuklabhāvaṃ ca prakṛtiḥ pratipadyate <br />
               bhedenāpekṣitā sā tu gauṇatvasya prasādhikā //
                <span class="ref">BVaky_2.280</span></p>
            
            
            <p id="BVaky_2.281">
               agnisomādayaḥ śabdā ye svarūpapadārthakāḥ <br />
               saṃjñibhiḥ saṃprayujyante 'prasiddhes teṣu gauṇatā //
                <span class="ref">BVaky_2.281</span></p>
            
            
            <p id="BVaky_2.282">
               agnidattas tu yo 'gniḥ syāt tatra svārthopasarjanaḥ <br />
               śabdo dattārthavṛttitvād gauṇatvaṃ pratipadyate //
                <span class="ref">BVaky_2.282</span></p>
            
            
            <p id="BVaky_2.283">
               nimittabhedāt prakrānte śabdavyutpattikarmaṇi <br />
               hariścandrādiṣu suṭo bhāvābhāvau vyavasthitau //
                <span class="ref">BVaky_2.283</span></p>
            
            
            <p id="BVaky_2.284">
               ṛṣyādau prāptasaṃskāro yaḥ śabdo 'nyena yujyate <br />
               tatrāntaraṅgasaṃskāro bāhye 'rthe na nivartate //
                <span class="ref">BVaky_2.284</span></p>
            
            
            <p id="BVaky_2.285">
               atyantaviparīto 'pi yathā yo 'rtho 'vadhāryate <br />
               yathāsaṃpratyayaṃ śabdas tatra mukhyaḥ prayujyate //
                <span class="ref">BVaky_2.285</span></p>
            
            
            <p id="BVaky_2.286">
               yady api pratyayādhīnam arthatattvāvadhāraṇam <br />
               na sarvaḥ pratyayas tasmin prasiddha iva jāyate //
                <span class="ref">BVaky_2.286</span></p>
            
            
            <p id="BVaky_2.287">
               darśanaṃ salile tulyaṃ mṛgatṛṣṇādidarśanaiḥ <br />
               bhedāt tu sparśanādīnāṃ na jalaṃ mṛgatṛṣṇikā //
                <span class="ref">BVaky_2.287</span></p>
            
            
            <p id="BVaky_2.288">
               yad asādhāraṇaṃ kāryaṃ prasiddhaṃ rajjusarpayoḥ <br />
               tena bhedaparicchedas tayos tulye 'pi darśane //
                <span class="ref">BVaky_2.288</span></p>
            
            
            <p id="BVaky_2.289">
               prasiddhārthaviparyāsanimittaṃ yac ca dṛśyate <br />
               yas tasmāl lakṣyate bhedas tam asatyaṃ pracakṣate //
                <span class="ref">BVaky_2.289</span></p>
            
            
            <p id="BVaky_2.290">
               yac ca nimnonnataṃ citre sarūpaṃ parvatādibhiḥ <br />
               na tatra pratighātādi kāryaṃ tadvat pravartate //
                <span class="ref">BVaky_2.290</span></p>
            
            
            <p id="BVaky_2.291">
               sparśaprabandho hastena yathā cakrasya saṃtataḥ <br />
               na tathālātacakrasya vicchinnaṃ spṛśyate hi tat //
                <span class="ref">BVaky_2.291</span></p>
            
            
            <p id="BVaky_2.292">
               vapraprākārakalpaiś ca sparśanāvaraṇe yathā <br />
               nagareṣu na te tadvad gandharvanagareṣv api //
                <span class="ref">BVaky_2.292</span></p>
            
            
            <p id="BVaky_2.293">
               mṛgapaśvādibhir yāvān mukhyair arthaḥ prasādhyate <br />
               tāvān na mṛnmayeṣv asti tasmāt te viṣayaḥ kanaḥ //
                <span class="ref">BVaky_2.293</span></p>
            
            
            <p id="BVaky_2.294">
               mahān āvriyate deśaḥ prasiddhaiḥ parvatādibhiḥ <br />
               alpadeśāntarāvasthaṃ pratibimbaṃ tu dṛśyate //
                <span class="ref">BVaky_2.294</span></p>
            
            
            <p id="BVaky_2.295">
               maraṇādinimittaṃ ca yathā mukhyā viṣādayaḥ <br />
               na te svapnādiṣu svasya tadvad arthasya sādhakāḥ //
                <span class="ref">BVaky_2.295</span></p>
            
            
            <p id="BVaky_2.296">
               deśakālendriyagatair bhedair yad dṛśyate 'nyathā <br />
               yathā prasiddhir lokasya tathā tad avasīyate //
                <span class="ref">BVaky_2.296</span></p>
            
            
            <p id="BVaky_2.297">
               yac copaghātajaṃ jñānaṃ yac ca jñānam alaukikam <br />
               na tābhyāṃ vyavahāro 'sti śabdā lokanibandhanāḥ //
                <span class="ref">BVaky_2.297</span></p>
            
            
            <p id="BVaky_2.298">
               ghaṭādiṣu yathā dīpo yenārthena prayujyate <br />
               tato 'nyasyāpi sāṃnidhyāt sa karoti prakāśanam //
                <span class="ref">BVaky_2.298</span></p>
            
            
            <p id="BVaky_2.299">
               saṃsargiṣu tathārtheṣu śabdo yena prayujyate <br />
               tasmāt prayojakād anyān api pratyāyayaty asau //
                <span class="ref">BVaky_2.299</span></p>
            
            
            <p id="BVaky_2.300">
               nirmanthanaṃ yathāraṇyor agnyartham upapāditam <br />
               dhūmam apy anabhipretaṃ janayaty ekasādhanam //
                <span class="ref">BVaky_2.300</span></p>
            
            
            <p id="BVaky_2.301">
               tathā śabdo 'pi kasmiṃś cit pratyāyye 'rthe vivakṣite <br />
               avivakṣitam apy arthaṃ prakāśayate saṃnidheḥ //
                <span class="ref">BVaky_2.301</span></p>
            
            
            <p id="BVaky_2.302">
               yathaivātyantasaṃsṛṣṭas tyaktum artho na śakyate <br />
               tathā śabdo 'pi saṃbandhī pravivaktuṃ na śakyate //
                <span class="ref">BVaky_2.302</span></p>
            
            
            <p id="BVaky_2.303">
               arthānāṃ saṃnidhāne 'pi sati caiṣāṃ prakāśane <br />
               prayojako 'rthaḥ śabdasya rūpābhede 'pi gamyate //
                <span class="ref">BVaky_2.303</span></p>
            
            
            <p id="BVaky_2.304">
               kva cid guṇapradhānatvam arthānām avivakṣitam <br />
               kva cit sāṃnidhyam apy eṣāṃ pratipattāv akāraṇam //
                <span class="ref">BVaky_2.304</span></p>
            
            
            <p id="BVaky_2.305*">
               *yac cānupāttaṃ śabdena tat kasmiṃś cit pratīyate <br />
               kva cit pradhānam evārtho bhavaty ayasya lakṣaṇam //
                <span class="ref">BVaky_2.305*</span></p>
            
            
            <p id="BVaky_2.306*">
               *ākhyātaṃ taddhitārthasya yat kiṃ cid upadarśakam <br />
               guṇapradhānabhāvasya tatra dṛṣṭo viparyayaḥ //
                <span class="ref">BVaky_2.306*</span></p>
            
            
            <p id="BVaky_2.307">
               *nirdeśe liṅgasaṃkhyānāṃ saṃnidhānam akāraṇam <br />
               pramāṇam ardhahrasādāv anupāttaṃ pratīyate //
                <span class="ref">BVaky_2.307</span></p>
            
            
            <p id="BVaky_2.308">
               hrasvasyārdhaṃ ca yad dṛṣṭaṃ tat tasyāsaṃnidhāv api <br />
               hrasvasya lakṣaṇārthatvāt tadvad evābhidhīyate //
                <span class="ref">BVaky_2.308</span></p>
            
            
            <p id="BVaky_2.309">
               dīrghaplutābhyāṃ tasya syān mātrayā vā viśeṣaṇam <br />
               jāter vā lakṣaṇāya syāt sarvathā saptaparṇavat //
                <span class="ref">BVaky_2.309</span></p>
            
            
            <p id="BVaky_2.310">
               gantavyaṃ dṛśyatāṃ sūrya iti kālasya lakṣaṇe <br />
               jñāyatāṃ kāla ity etat sopāyam abhidhīyate //
                <span class="ref">BVaky_2.310</span></p>
            
            
            <p id="BVaky_2.311">
               vidhyaty adhanuṣety atra viśeṣeṇa nidarśyate <br />
               sāmānyam āśrayaḥ śakter yaḥ kaś cit pratipādakaḥ //
                <span class="ref">BVaky_2.311</span></p>
            
            
            <p id="BVaky_2.312">
               kākebhyo rakṣyatāṃ sarpir iti bālo 'pi coditaḥ <br />
               upaghātapare vākye na śvādibhyo na rakṣati //
                <span class="ref">BVaky_2.312</span></p>
            
            
            <p id="BVaky_2.313">
               prakṣālane śarāvāṇāṃ sthānanirmārjanaṃ tathā <br />
               anuktam api rūpeṇa bhujyaṅgatvāt pratīyate //
                <span class="ref">BVaky_2.313</span></p>
            
            
            <p id="BVaky_2.314">
               vākyāt prakaraṇād arthād aucityād deśakālataḥ <br />
               śabdārthāḥ pravibhajyante na rūpād eva kevalāt //
                <span class="ref">BVaky_2.314</span></p>
            
            
            <p id="BVaky_2.315">
               saṃsargo viprayogaś ca sāhacaryaṃ virodhitā <br />
               arthaḥ prakaraṇaṃ liṅgaṃ śabdasyānyasya saṃnidhiḥ //
                <span class="ref">BVaky_2.315</span></p>
            
            
            <p id="BVaky_2.316">
               sāmarthyam aucitī deśaḥ kālo vyaktiḥ svarādayaḥ <br />
               śabdārthasyānavacchede viśeṣasmṛtihetavaḥ //
                <span class="ref">BVaky_2.316</span></p>
            
            
            <p id="BVaky_2.317">
               bhedapakṣe 'pi sārūpyād bhinnārthāḥ pratipattṛṣu <br />
               niyatā yānty abhivyaktiṃ śabdāḥ prakaraṇādibhiḥ //
                <span class="ref">BVaky_2.317</span></p>
            
            
            <p id="BVaky_2.318">
               nāmākhyātasarūpā ye kāryāntaranibandhanāḥ <br />
               śabdā vākyasya teṣv artho na rūpād adhigamyate //
                <span class="ref">BVaky_2.318</span></p>
            
            
            <p id="BVaky_2.319">
               yā pravṛttinivṛttyarthā stutinindāprakalpanā <br />
               kuśalaḥ pratipattā tām ayathārthāṃ samīhate //
                <span class="ref">BVaky_2.319</span></p>
            
            
            <p id="BVaky_2.320">
               vidhīyamānaṃ yat krarma dṛṣṭādṛṣṭaprayojanam <br />
               stūyate sā stutis tasya kartur eva prayojikā //
                <span class="ref">BVaky_2.320</span></p>
            
            
            <p id="BVaky_2.321">
               vyāghrādivyapadeśena yathā bālo nivartyate <br />
               asatyo 'pi tathā kaś cit pratyavāyo 'bhidhīyate //
                <span class="ref">BVaky_2.321</span></p>
            
            
            <p id="BVaky_2.322">
               na saṃvidhānāṃ kṛtvāpi pratyavāye tathāvidhe <br />
               śāstreṇa pratiṣiddhe 'rthe vidvān kaś cit pravartate //
                <span class="ref">BVaky_2.322</span></p>
            
            
            <p id="BVaky_2.323">
               sarpeṣu saṃvidhāyāpi siddhair mantrauṣadhādibhiḥ <br />
               nānyathā pratipattavyaṃ na dato gamayed iti //
                <span class="ref">BVaky_2.323</span></p>
            
            
            <p id="BVaky_2.324">
               kva cit tattvasamākhyānaṃ kriyate stutinindayoḥ <br />
               tatrāpi ca pravṛttiś ca nivṛttiś copadiśyate //
                <span class="ref">BVaky_2.324</span></p>
            
            
            <p id="BVaky_2.325">
               rūpaṃ sarvapadārthānāṃ vākyārthopanibandhanam <br />
               sāpekṣā ye tu vākyārthāḥ padārthair eva te samāḥ //
                <span class="ref">BVaky_2.325</span></p>
            
            
            <p id="BVaky_2.326">
               vākyaṃ tad api manyante yat padaṃ caritakriyam <br />
               antareṇa kriyāśabdaṃ vākyāder dvitvadarśanāt //
                <span class="ref">BVaky_2.326</span></p>
            
            
            <p id="BVaky_2.327">
               ākhyātaśabde niyataṃ sādhanaṃ yatra gamyate <br />
               tad apy ekaṃ samāptārthaṃ vākyam ity abhidhīyate //
                <span class="ref">BVaky_2.327</span></p>
            
            
            <p id="BVaky_2.328">
               śabdavyavahitā buddhir aprayuktapadāśrayā <br />
               anumānaṃ tadarthasya pratyaye hetur ucyate //
                <span class="ref">BVaky_2.328</span></p>
            
            [this verse is only in Rau]
            
            <p id="BVaky_2.329">
               apare tu padasyaiva tam arthaṃ pratijānate <br />
               śabdāntarābhisaṃbandham antareṇa vyavasthitam //
                <span class="ref">BVaky_2.329</span></p>
            
            
            <p id="BVaky_2.330">
               yasminn uccarite śabde yadā yo 'rthaḥ pratīyate <br />
               tam āhur arthaṃ tasyaiva nānyad arthasya lakṣaṇam //
                <span class="ref">BVaky_2.330</span></p>
            
            
            <p id="BVaky_2.331">
               kriyārthopapadeśv evaṃ sthānināṃ gamyate kriyā <br />
               vṛttau nirādibhiś caivaṃ krāntādyarthaḥ pratīyate //
                <span class="ref">BVaky_2.331</span></p>
            
            
            <p id="BVaky_2.332">
               tāni śabdāntarāṇy eva paryāyā iva laukikāḥ <br />
               arthaprakaraṇābhyāṃ tu teṣāṃ svārtho niyamyate //
                <span class="ref">BVaky_2.332</span></p>
            
            
            <p id="BVaky_2.333">
               pratibodhābhyupāyās tu ye taṃ taṃ puruṣaṃ prati <br />
               nāvaśyaṃ te 'bhisaṃbaddhāḥ śabdā jñeyena vastunā //
                <span class="ref">BVaky_2.333</span></p>
            
            
            <p id="BVaky_2.334">
               asatyāṃ pratipattau vā mithyā vā pratipādane <br />
               svair arthair nityasaṃbandhās te te śabdā vyavasthitāḥ //
                <span class="ref">BVaky_2.334</span></p>
            
            
            <p id="BVaky_2.335">
               yathāprakaraṇaṃ dvāram ity asyāṃ karmaṇaḥ śrutau <br />
               badhāna dehi vety etad upāyād avagamyate //
                <span class="ref">BVaky_2.335</span></p>
            
            
            <p id="BVaky_2.336">
               tatra sādhanavṛttir yaḥ śabdaḥ sattvanibandhanaḥ <br />
               na sa pradhānabhūtasya sādhyasyārthasya vācakaḥ //
                <span class="ref">BVaky_2.336</span></p>
            
            
            <p id="BVaky_2.337">
               svārthamātraṃ prakāśyāsau sāpekṣo vinivartate <br />
               arthas tu tasya saṃbandhī prakalpayati saṃnidhim //
                <span class="ref">BVaky_2.337</span></p>
            
            
            <p id="BVaky_2.338">
               pārārthyasyāviśiṣṭatvān na śabdāc chabdasaṃnidhiḥ <br />
               nārthāc chabdasya sāṃnidhyaṃ na śabdād arthasaṃnidhiḥ //
                <span class="ref">BVaky_2.338</span></p>
            
            
            <p id="BVaky_2.339">
               naṣṭarūpam ivākhyātam ākṣiptaṃ karmavācinā <br />
               yadi prāptaṃ pradhānatvaṃ yugapad bhāvasattvayoḥ //
                <span class="ref">BVaky_2.339</span></p>
            
            
            <p id="BVaky_2.340">
               tais tu nāmasarūpatvam ākhyātasyāsya varṇyate <br />
               anvayavyatirekābhyāṃ vyavahāro vibhajyate //
                <span class="ref">BVaky_2.340</span></p>
            
            
            <p id="BVaky_2.341">
               na cāpi rūpāt saṃdehe vācakatvaṃ nivartate <br />
               ardhaṃ paśor iti yathā sāmarthyāt tad dhi kalpate //
                <span class="ref">BVaky_2.341</span></p>
            
            
            <p id="BVaky_2.342">
               sarvaṃ sattvapadaṃ śuddhaṃ yadi bhāvanibandhanam <br />
               saṃsarge ca vibhakto 'sya tasyārtho na pṛthag yadi //
                <span class="ref">BVaky_2.342</span></p>
            
            
            <p id="BVaky_2.343">
               kriyāpradhānam ākhyātaṃ nāmnāṃ sattvapradhānatā <br />
               catvāri padajātāni sarvam etad virudhyate //
                <span class="ref">BVaky_2.343</span></p>
            
            
            <p id="BVaky_2.344">
               vākyasya buddhau nityatvam arthayogaṃ ca laukikam <br />
               dṛṣṭvā catuṣṭvaṃ nāstīti vadaty audumbarāyaṇaḥ //
                <span class="ref">BVaky_2.344</span></p>
            
            
            <p id="BVaky_2.345">
               vyāptimāṃś ca laghuś caiva vyavahāraḥ padāśrayaḥ <br />
               loke śāstre ca kāryārthaṃ vibhāgenaiva kalpitaḥ //
                <span class="ref">BVaky_2.345</span></p>
            
            
            <p id="BVaky_2.346">
               na loke pratipattṝṇām arthayogāt prasiddhayaḥ <br />
               tasmād alaukiko vākyād anyaḥ kaś cin na vidyate //
                <span class="ref">BVaky_2.346</span></p>
            
            
            <p id="BVaky_2.347">
               anyatra śrūyamāṇaiś ca liṅgair vākyaiś ca sūcitāḥ <br />
               svārthā eva pratīyante rūpābhedād alakṣitāḥ //
                <span class="ref">BVaky_2.347</span></p>
            
            
            <p id="BVaky_2.348">
               utsargavākye yat tyaktam aśabdam iva śabdavat <br />
               tad bādhakeṣu vākyeṣu śrutam anyatra gamyate //
                <span class="ref">BVaky_2.348</span></p>
            
            
            <p id="BVaky_2.349">
               brāhmaṇānāṃ śrutir dadhni prakrāntā māṭharād vinā <br />
               māṭharas takrasaṃbandhāt tatrācaṣṭe yathārthatām //
                <span class="ref">BVaky_2.349</span></p>
            
            
            <p id="BVaky_2.350">
               anekākhyātayoge 'pi vākyaṃ nyāyāpavādayoḥ <br />
               ekam eveṣyate kaiś cid bhinnarūpam iva sthitam //
                <span class="ref">BVaky_2.350</span></p>
            
            
            <p id="BVaky_2.351">
               niyamaḥ pratiṣedhaś ca vidhiśeṣas tathā sati <br />
               dvitīye yo lug ākhyātas taccheṣam alukaṃ viduḥ //
                <span class="ref">BVaky_2.351</span></p>
            
            
            <p id="BVaky_2.352">
               nirākāṅkṣāṇi nirvṛttau pradhānāni parasparam <br />
               teṣām anupakāritvāt kathaṃ syād ekavākyatā //
                <span class="ref">BVaky_2.352</span></p>
            
            
            <p id="BVaky_2.353">
               viśeṣavidhinārthitvād vākyaśeṣo 'numīyate <br />
               vidheyavan nivartye 'rthe tasmāt tulyaṃ vyapekṣaṇam //
                <span class="ref">BVaky_2.353</span></p>
            
            
            <p id="BVaky_2.354">
               saṃjñāśabdaikadeśo yas tasya lopo na vidyate <br />
               viśiṣṭarūpā sā saṃjñā kṛtā ca na nivartate //
                <span class="ref">BVaky_2.354</span></p>
            
            
            <p id="BVaky_2.355">
               saṃjñāntarāc ca dattāder nānyā saṃjñā pratīyate <br />
               saṃjñinaṃ devadattākhyaṃ dattaśabdaḥ kathaṃ vadet //
                <span class="ref">BVaky_2.355</span></p>
            
            
            <p id="BVaky_2.356">
               sarvair avayavais tulyaṃ saṃbandhaṃ samudāyavat <br />
               ke cic chabdasvarūpāṇāṃ manyante sarvasaṃjñibhiḥ //
                <span class="ref">BVaky_2.356</span></p>
            
            
            <p id="BVaky_2.357">
               varṇānām arthavattvaṃ tu saṃjñānāṃ saṃjñibhir bhavet <br />
               saṃbaddho 'vayavaḥ saṃjñāpraviveke na kalpate //
                <span class="ref">BVaky_2.357</span></p>
            
            
            <p id="BVaky_2.358">
               sarvasvarūpair yugapat saṃbandhe sati saṃjñinaḥ <br />
               naikadeśasarūpebhyas tatpratyāyanasaṃbhavaḥ //
                <span class="ref">BVaky_2.358</span></p>
            
            
            <p id="BVaky_2.359">
               ekadeśāt tu saṃghāte keṣāṃ cij jāyate smṛtiḥ <br />
               smṛtes tu viṣayāc chabdāt saṃghātārthaḥ pratīyate //
                <span class="ref">BVaky_2.359</span></p>
            
            
            <p id="BVaky_2.360">
               ekadeśāt smṛtir bhinne saṃghāte niyatā katham <br />
               kathaṃ pratīyamānaḥ syāc chabdo 'rthasyābhidhāyakaḥ //
                <span class="ref">BVaky_2.360</span></p>
            
            
            <p id="BVaky_2.361">
               ekadeśasarūpās tu tais tair bhedaiḥ samanvitāḥ <br />
               anuniṣpādinaḥ śabdāḥ saṃjñāsu samavasthitāḥ //
                <span class="ref">BVaky_2.361</span></p>
            
            
            <p id="BVaky_2.362">
               sādhāraṇatvāt saṃdhigdhāḥ sāmarthyān niyatāśrayāḥ <br />
               teṣāṃ ye sādhavas teṣu śāstre lopādi śiṣyate //
                <span class="ref">BVaky_2.362</span></p>
            
            
            <p id="BVaky_2.363">
               tulyāyām anuniṣpattau jye-drā-ghā ity asādhavaḥ <br />
               na hy anvākhyāyake śāstre teṣu dattādivat smṛtiḥ //
                <span class="ref">BVaky_2.363</span></p>
            
            
            <p id="BVaky_2.364">
               kṛtaṇatvāś ca ye śabdā nityāḥ kharaṇasādayaḥ <br />
               ekadravyopadeśitvāt tān sādhūn saṃpracakṣate //
                <span class="ref">BVaky_2.364</span></p>
            
            
            <p id="BVaky_2.365">
               gotrāṇy eva tu tāny āhuḥ saṃjñāśaktisamanvayāt <br />
               nimittāpekṣaṇaṃ teṣu svārthe nāvaśyam iṣyate //
                <span class="ref">BVaky_2.365</span></p>
            
            
            <p id="BVaky_2.366">
               vyavahārāya niyamaḥ saṃjñānāṃ saṃjñini kva cit <br />
               nitya eva tu saṃbandho ḍitthādiṣu gavādivat //
                <span class="ref">BVaky_2.366</span></p>
            
            
            <p id="BVaky_2.367">
               kṛtakatvād anityatvaṃ saṃbandhasyopapadyate <br />
               saṃjñāyāṃ sā hi puruṣair yathākāmaṃ niyujyate //
                <span class="ref">BVaky_2.367</span></p>
            
            
            <p id="BVaky_2.368">
               yathā hi pāṃsulekhānāṃ bālakair madhukrādayaḥ <br />
               saṃjñāḥ kriyante sarvāsu saṃjñāsv eṣaiva kalpanā //
                <span class="ref">BVaky_2.368</span></p>
            
            
            <p id="BVaky_2.369">
               vṛddhyādīnāṃ ca śāstre 'smiñ chaktyavacchedalakṣaṇaḥ <br />
               akṛtrimo hi saṃbandho viśeṣaṇaviśeṣyavat //
                <span class="ref">BVaky_2.369</span></p>
            
            
            <p id="BVaky_2.370">
               saṃjñā svarūpam āśritya nimitte sati laukikī <br />
               kā cit pravartate kā cin nimittāsaṃnidhāv api //
                <span class="ref">BVaky_2.370</span></p>
            
            
            <p id="BVaky_2.371">
               śāstre 'pi mahatī saṃjñā svarūpopanibandhanā <br />
               anumānaṃ nimittasya saṃnidhāne pratīyate //
                <span class="ref">BVaky_2.371</span></p>
            
            
            <p id="BVaky_2.372">
               āvṛtter anumānaṃ vā sārūpyāt tatra gamyate <br />
               śabdabhedānumānaṃ vā śaktibhedasya vā gatiḥ //
                <span class="ref">BVaky_2.372</span></p>
            
            
            <p id="BVaky_2.373">
               kva cid viṣayabhedena kṛtrimā vyavatiṣṭhate <br />
               saṃkhyāyām ekaviṣayaṃ vyavasthānaṃ dvayor api //
                <span class="ref">BVaky_2.373</span></p>
            
            
            <p id="BVaky_2.374">
               viṣayaṃ kṛtrimasyāpi laukikaḥ kva cid uccaran <br />
               vyāpnoti dūrāt saṃbuddhau tathā hi grahaṇaṃ dvayoḥ //
                <span class="ref">BVaky_2.374</span></p>
            
            
            <p id="BVaky_2.375">
               saṅghaikaśeṣadvandveṣu ke cit sāmarthyalakṣaṇam <br />
               pratyāśrayam avasthānaṃ kriyāṇāṃ pratijānate //
                <span class="ref">BVaky_2.375</span></p>
            
            
            <p id="BVaky_2.376">
               bhojanaṃ phalarūpābhyām ekaikasmin samāpyate <br />
               anyathā hi vyavasthāne na tadarthaḥ prakalpyate //
                <span class="ref">BVaky_2.376</span></p>
            
            
            <p id="BVaky_2.377">
               annādānādi rūpāṃ ca sarve tṛptiphalāṃ bhujim <br />
               pratyekaṃ pratipadyante na tu nāṭyakriyām iva //
                <span class="ref">BVaky_2.377</span></p>
            
            
            <p id="BVaky_2.378">
               pādyavat sā vibhāgena sāmarthyād avatiṣṭhate <br />
               bhujiḥ karoti bhujyarthaṃ na tantreṇa pradīpavat //
                <span class="ref">BVaky_2.378</span></p>
            
            
            <p id="BVaky_2.379">
               dṛśyādis tu kriyaikāpi tathābhūteṣu karmasu <br />
               āvṛttim antareṇāpi samudāyāśrayā bhavet //
                <span class="ref">BVaky_2.379</span></p>
            
            
            <p id="BVaky_2.380">
               bhinnavyāpārarūpāṇāṃ vyavahārādidarśane <br />
               kartṝṇāṃ darśanaṃ bhinnaṃ saṃbhūyārthasya sādhakam //
                <span class="ref">BVaky_2.380</span></p>
            
            
            <p id="BVaky_2.381">
               lakṣyasya lokasiddhatvāc chāstre liṅgasya darśanāt <br />
               arthiṣv ādaikṣu bhedena vṛddhisaṃjñā samāpyate //
                <span class="ref">BVaky_2.381</span></p>
            
            
            <p id="BVaky_2.382">
               śatādānapradhānatvād daṇḍane śatakarmake <br />
               arthināṃ guṇabhede 'pi saṃkhyeyo 'rtho na bhidyate //
                <span class="ref">BVaky_2.382</span></p>
            
            
            <p id="BVaky_2.383">
               saṅghasyaiva vidheyatvāt kāryavat pratipādane <br />
               tatra tantreṇa saṃbandhaḥ samāsābhyastasaṃjñayoḥ //
                <span class="ref">BVaky_2.383</span></p>
            
            
            <p id="BVaky_2.384">
               lakṣaṇārthā śrutir yeṣāṃ kāṃ cid eva kriyāṃ prati <br />
               tair vyastaiś ca samastaiś ca sa dharma upalakṣyate //
                <span class="ref">BVaky_2.384</span></p>
            
            
            <p id="BVaky_2.385">
               vṛṣalair na praveṣṭavyam ity etasmin gṛhe yathā <br />
               pratyekaṃ saṃhatānāṃ ca praveśaḥ pratiṣidhyate //
                <span class="ref">BVaky_2.385</span></p>
            
            
            <p id="BVaky_2.386">
               saṃbhūya tv arthalipsādipratiṣedhopadeśane <br />
               pṛthag apratiṣiddhatvāt pravṛttir na virudhyate //
                <span class="ref">BVaky_2.386</span></p>
            
            
            <p id="BVaky_2.387">
               vyavāyalakṣaṇārthātvād aṭkupvāṅādibhis tathā <br />
               pratyekaṃ vā samastair vā ṇatvaṃ na pratiṣidhyate //
                <span class="ref">BVaky_2.387</span></p>
            
            
            <p id="BVaky_2.388">
               anugrahārthā bhoktṝṇāṃ bhujir ārabhyate yadā <br />
               deśakālādyabhedena nānugṛhṇāti tān asau //
                <span class="ref">BVaky_2.388</span></p>
            
            
            <p id="BVaky_2.389">
               pātrādibhedān nānātvaṃ yasyaikasyopadiśyate <br />
               viparyaye vā bhinnasya tasyaikatvaṃ prakalpyate //
                <span class="ref">BVaky_2.389</span></p>
            
            
            <p id="BVaky_2.390">
               saṃhatyāpi ca kurvāṇā bhedena pratipāditāḥ <br />
               svaṃ svaṃ bhojyaṃ vibhāgena prāptaṃ saṃbhūya bhuñjate //
                <span class="ref">BVaky_2.390</span></p>
            
            
            <p id="BVaky_2.391">
               vīpsāyā viṣayābhāvād virodhād anyasaṃkhyayā <br />
               dvidhā samāptyayogāc ca śatam saṅghe 'vatiṣṭhate //
                <span class="ref">BVaky_2.391</span></p>
            
            
            <p id="BVaky_2.392">
               bhujir dvandvaikaśeṣābhyāṃ yatrānyaiḥ saha śiṣyate <br />
               tatrāpi lakṣaṇārthatvād dvidhā vākyaṃ samāpyate //
                <span class="ref">BVaky_2.392</span></p>
            
            
            <p id="BVaky_2.393">
               vākyāntarāṇāṃ pratyekaṃ samāptiḥ kaiś cid iṣyate <br />
               rūpāntareṇa yuktānāṃ vākyanāṃ tena saṃgrahaḥ //
                <span class="ref">BVaky_2.393</span></p>
            
            
            <p id="BVaky_2.394">
               na vākyasyābhidheyāni bhedavākyāni kāni cit <br />
               tasmiṃs tūccarite bhedāṃs tathānyān pratipadyate //
                <span class="ref">BVaky_2.394</span></p>
            
            
            <p id="BVaky_2.395">
               yeṣāṃ samasto vākyārthaḥ pratibhedaṃ samāpyate <br />
               teṣāṃ tadānīṃ bhinnasya kiṃ padārthasya sattayā //
                <span class="ref">BVaky_2.395</span></p>
            
            
            <p id="BVaky_2.396">
               atha tair eva janitaḥ so 'rtho bhinneṣu vartate <br />
               pūrvasyārthasya tena syād virodhaḥ saha vā sthitiḥ //
                <span class="ref">BVaky_2.396</span></p>
            
            
            <p id="BVaky_2.397">
               sahasthitau virodhitvaṃ syād viśiṣṭāviśiṣṭayoḥ <br />
               vyabhicārī tu saṃbandhas tyāge 'rthasya prasajyate //
                <span class="ref">BVaky_2.397</span></p>
            
            
            <p id="BVaky_2.398">
               ekaḥ sādhāraṇo vācyaḥ pratiśabdam avasthitaḥ <br />
               saṅghe saṅghiṣu cārthātmā samnidhānanideśakaḥ //
                <span class="ref">BVaky_2.398</span></p>
            
            
            <p id="BVaky_2.399">
               yathā sādhāraṇe svatvaṃ tyāgasya ca phalaṃ dhane <br />
               prītiś cāvikalā tadvat saṃbandho 'rthena tadvatām //
                <span class="ref">BVaky_2.399</span></p>
            
            
            <p id="BVaky_2.400">
               varṇānām arthavattāyāṃ tenaivārthena tadvati <br />
               samudāye na caikatvaṃ bhedena vyavatiṣṭhate //
                <span class="ref">BVaky_2.400</span></p>
            
            
            <p id="BVaky_2.401">
               ekenaiva pradīpena sarve sādhāraṇaṃ dhanam <br />
               paśyanti tadvad ekena supā saṃkhyābhidhīyate //
                <span class="ref">BVaky_2.401</span></p>
            
            
            <p id="BVaky_2.402">
               nārthavattā pade varṇe vākye caivaṃ viśiṣyate <br />
               abhyāsāt prakramo 'nyas tu viruddha iva dṛśyate //
                <span class="ref">BVaky_2.402</span></p>
            
            
            <p id="BVaky_2.403">
               viniyogād ṛte śabdo na svārthasya prakāśakaḥ <br />
               arthābhidhānasaṃbandham uktidvāraṃ pracakṣate //
                <span class="ref">BVaky_2.403</span></p>
            
            
            <p id="BVaky_2.404">
               yathā praṇihitaṃ cakṣur darśanāyopakalpate <br />
               tathābhisaṃhitaḥ śabdo bhavaty arthasya vācakaḥ //
                <span class="ref">BVaky_2.404</span></p>
            
            
            <p id="BVaky_2.405">
               kriyāvyavetaḥ saṃbandho dṛṣṭaḥ karaṇakarmabhiḥ <br />
               abhidhāniyamas tasmād abhidhānābhidheyayoḥ //
                <span class="ref">BVaky_2.405</span></p>
            
            
            <p id="BVaky_2.406">
               bahuṣv ekābhidhāneṣu sarveṣv ekārthakāriṣu <br />
               yat prayoktābhisaṃdhatte śabdas tatrāvatiṣṭhate //
                <span class="ref">BVaky_2.406</span></p>
            
            
            <p id="BVaky_2.407">
               āmnāyaśabdān abhyāse ke cid āhur anarthakān <br />
               svarūpamātravṛttīṃś ca pareṣāṃ pratipādane //
                <span class="ref">BVaky_2.407</span></p>
            
            
            <p id="BVaky_2.408">
               abhidhānakriyāyogād arthasya pratipādakān <br />
               niyogabhedān manyante tān evaikatvadarśinaḥ //
                <span class="ref">BVaky_2.408</span></p>
            
            
            <p id="BVaky_2.409">
               teṣām atyantanānātvaṃ nānātvavyavahāriṇaḥ <br />
               akṣādīnām iva prāhur ekajātisamanvayāt //
                <span class="ref">BVaky_2.409</span></p>
            
            
            <p id="BVaky_2.410">
               prayogād abhisaṃdhānam anyad eṣu na vidyate <br />
               viṣaye yataśaktitvāt sa tu tatra vyavasthitaḥ //
                <span class="ref">BVaky_2.410</span></p>
            
            
            <p id="BVaky_2.411">
               nānātvasyaiva saṃjñānam arthaprakaraṇādibhiḥ <br />
               na jātv arthāntare vṛttir anyārthānāṃ kathaṃ cana //
                <span class="ref">BVaky_2.411</span></p>
            
            
            <p id="BVaky_2.412">
               padarūpam ca yad vākyam astitvopanibandhanam <br />
               kāmaṃ vimarśas tatrāyaṃ na vākyāvayave pade //
                <span class="ref">BVaky_2.412</span></p>
            
            
            <p id="BVaky_2.413">
               yathaivānarthakair varṇair viśiṣṭo 'rtho 'bhidhīyate <br />
               padair anarthakair evaṃ viśiṣṭo 'rtho 'bhidhīyate //
                <span class="ref">BVaky_2.413</span></p>
            
            
            <p id="BVaky_2.414">
               yad antarāle jñānaṃ tu padārtheṣūpajāyate <br />
               pratipatter upāyo 'sau prakramānavadhāraṇāt //
                <span class="ref">BVaky_2.414</span></p>
            
            
            <p id="BVaky_2.415">
               pūrvair arthair anugato yathārthātmā paraḥ paraḥ <br />
               saṃsarga eva prakrāntas tathānyeṣv arthavastuṣu //
                <span class="ref">BVaky_2.415</span></p>
            
            
            <p id="BVaky_2.416">
               aṅgīkṛte tu keṣāṃ cit sādhyenārthena sādhane <br />
               ārādhaniyamārthaiva sādhanānāṃ punaḥ śrutiḥ //
                <span class="ref">BVaky_2.416</span></p>
            
            
            <p id="BVaky_2.417">
               ādhāre niyamābhāvāt tadākṣepo na vidyate <br />
               sāmarthyāt saṃbhavas tasya śrutis tv anyanivṛttaye //
                <span class="ref">BVaky_2.417</span></p>
            
            
            <p id="BVaky_2.418">
               kriyā kriyāntarād bhinnā niyatādhārasādhanā <br />
               prakrāntā pratipattṝṇāṃ bhedāḥ saṃbodhahetavaḥ //
                <span class="ref">BVaky_2.418</span></p>
            
            
            <p id="BVaky_2.419">
               avibhāgaṃ tu śabdebhyaḥ kramavadbhyo 'padakramam <br />
               prakāśate tadanyeṣāṃ vākyaṃ vākyārtha eva ca //
                <span class="ref">BVaky_2.419</span></p>
            
            
            <p id="BVaky_2.420">
               svarūpaṃ vidyate yasya tasyātmā na nirūpyate <br />
               nāsti yasya svarūpaṃ tu tasyaivātmā nirūpyate //
                <span class="ref">BVaky_2.420</span></p>
            
            
            <p id="BVaky_2.421">
               aśabdam apare 'rthasya rūpanirdhāraṇaṃ viduḥ <br />
               arthāvabhāsarūpā ca śabdebhyo jāyate smṛtiḥ //
                <span class="ref">BVaky_2.421</span></p>
            
            
            <p id="BVaky_2.422">
               anyathaivāgnisaṃbandhād dāhaṃ dagdho 'bhimanyate <br />
               anyathā dāhaśabdena dāhārthaḥ saṃpratīyate //
                <span class="ref">BVaky_2.422</span></p>
            
            
            <p id="BVaky_2.423">
               pṛthaṅniviṣṭatattvānāṃ pṛthagarthānupātinām <br />
               indriyāṇāṃ yathā kāryam ṛte dehān na kalpate //
                <span class="ref">BVaky_2.423</span></p>
            
            
            <p id="BVaky_2.424">
               tathā padānāṃ sarveṣāṃ pṛthagarthaniveśinām <br />
               vākyebhyaḥ pravibhaktānām arthavattā na vidyate //
                <span class="ref">BVaky_2.424</span></p>
            
            
            <p id="BVaky_2.425">
               saṃsargarūpaṃ saṃsṛṣṭeṣv arthavastuṣu gṛhyate <br />
               nātropākhyāyate tattvam apadārthasya darśanāt //
                <span class="ref">BVaky_2.425</span></p>
            
            
            <p id="BVaky_2.426">
               darśanasyāpi yat satyaṃ na tathā darśanaṃ sthitam <br />
               vastu saṃsargarūpeṇa tad arūpaṃ nirūpyate //
                <span class="ref">BVaky_2.426</span></p>
            
            
            <p id="BVaky_2.427">
               astitvenānuṣakto vā nivṛttyātmani vā sthitaḥ <br />
               artho 'bhidhīyate yasmād ato vākyaṃ prayujyate //
                <span class="ref">BVaky_2.427</span></p>
            
            
            <p id="BVaky_2.428">
               kriyānuṣaṅgeṇa vinā na padārthaḥ pratīyate <br />
               satyo vā viparīto vā vyavahāre na so 'sty ataḥ //
                <span class="ref">BVaky_2.428</span></p>
            
            
            <p id="BVaky_2.429">
               sad ity etat tu yad vākyaṃ tad abhūd asti neti vā <br />
               kriyābhidhānasaṃbandham antareṇa na gamyate //
                <span class="ref">BVaky_2.429</span></p>
            
            
            <p id="BVaky_2.430">
               ākhyātapadavācye 'rthe sādhanopanibandhane <br />
               vinā sattvābhidhānena nākāṅkṣā vinivartate //
                <span class="ref">BVaky_2.430</span></p>
            
            
            <p id="BVaky_2.431">
               prādhānyāt tu kriyā pūrvam arthasya pravibhajyate <br />
               sādhyaprayuktāny aṅgāni phalaṃ tasya prayojakam //
                <span class="ref">BVaky_2.431</span></p>
            
            
            <p id="BVaky_2.432">
               prayoktaivābhisaṃdhatte sādhyasādhanarūpatām <br />
               arthasya cābhisaṃbandhakalpanāṃ prasamīhate //
                <span class="ref">BVaky_2.432</span></p>
            
            
            <p id="BVaky_2.433">
               pacikriyāṃ karotīti karmatvenābhidhīyate <br />
               paktiḥ karaṇarūpaṃ tu sādhyatvena pratīyate //
                <span class="ref">BVaky_2.433</span></p>
            
            
            <p id="BVaky_2.434">
               yo 'ṃśo yenopakāreṇa prayoktṝṇāṃ vivakṣitaḥ <br />
               arthasya sarvaśaktitvāt sa tathaiva vyavasthitaḥ //
                <span class="ref">BVaky_2.434</span></p>
            
            
            <p id="BVaky_2.435">
               ārādvṛttiṣu saṃbandhaḥ kadā cid abhidhīyate <br />
               āśliṣṭo yo 'nupaśliṣṭaḥ sa kadā cit pratīyate //
                <span class="ref">BVaky_2.435</span></p>
            
            
            <p id="BVaky_2.436">
               saṃsṛṣṭānāṃ vibhaktatvaṃ saṃsargaś ca vivekinām <br />
               nānātmakānām ekatvaṃ nānātvaṃ ca viparyaye //
                <span class="ref">BVaky_2.436</span></p>
            
            
            <p id="BVaky_2.437">
               sarvātmakatvād arthasya nairātmyād vā vyavasthitam <br />
               atyantayataśaktitvāc chabda eva nibandhanam //
                <span class="ref">BVaky_2.437</span></p>
            
            
            <p id="BVaky_2.438">
               vastūpalakṣaṇaḥ śabdo nopakārasya vācakaḥ <br />
               na svaśaktiḥ padārthānāṃ saṃspraṣṭuṃ tena śakyate //
                <span class="ref">BVaky_2.438</span></p>
            
            
            <p id="BVaky_2.439">
               saṃbandhidharmā saṃyogaḥ svaśabdenābhidhīyate <br />
               saṃbandhaḥ samavāyas tu saṃbandhitvena gamyate //
                <span class="ref">BVaky_2.439</span></p>
            
            
            <p id="BVaky_2.440">
               lakṣaṇād vyavatiṣṭhante padārthā na tu vastutaḥ <br />
               upakārāt sa evārthaḥ kathaṃ cid anugamyate //
                <span class="ref">BVaky_2.440</span></p>
            
            
            <p id="BVaky_2.441">
               vākyārtho yo 'bhisaṃbandho na tasyātmā kva cit sthitaḥ <br />
               vyavahāre padārthānāṃ tam ātmānaṃ pracakṣate //
                <span class="ref">BVaky_2.441</span></p>
            
            
            <p id="BVaky_2.442">
               padārthe samudāye vā samāpto naiva vā kva cit <br />
               padārtharūpabhedena tasyātmā pravibhajyate //
                <span class="ref">BVaky_2.442</span></p>
            
            
            <p id="BVaky_2.443">
               anvākhyānāya yo bhedaḥ pratipattinibandhanam <br />
               sākāṅkṣāvayavaṃ bhede tenānyad upavarṇyate //
                <span class="ref">BVaky_2.443</span></p>
            
            
            <p id="BVaky_2.444">
               anekaśakter ekasya pravibhāgo 'nugamyate <br />
               ekārthatvaṃ hi vākyasya mātrayāpi pratīyate //
                <span class="ref">BVaky_2.444</span></p>
            
            
            <p id="BVaky_2.445">
               saṃpratyayārthād bāhyo 'rthaḥ sann asan vā vibhajyate <br />
               bāhyīkṛtya vibhāgas tu śaktyapoddhāralakṣaṇaḥ //
                <span class="ref">BVaky_2.445</span></p>
            
            
            <p id="BVaky_2.446">
               pratyayārthātmaniyatāḥ śaktayo na vyavasthitāḥ <br />
               anyatra ca tato rūpaṃ na tāsām upalabhyate //
                <span class="ref">BVaky_2.446</span></p>
            
            
            <p id="BVaky_2.447">
               bahuśv api tiṅanteṣu sākāṅkṣeṣv ekavākyatā <br />
               tiṅā tiṅbhyo nighātasya paryudāsas tathārthavān //
                <span class="ref">BVaky_2.447</span></p>
            
            
            <p id="BVaky_2.448">
               ekatiṅ yasya vākyaṃ tu śāstre niyatalakṣaṇam <br />
               tasyātiṅgrahaṇenārtho vākyabhedān na vidyate //
                <span class="ref">BVaky_2.448</span></p>
            
            
            <p id="BVaky_2.449">
               tiṅantāntarayukteṣu yuktayukteṣu vā punaḥ <br />
               mṛgaḥ paśyata yātīti bhedābhedau na tiṣṭhataḥ //
                <span class="ref">BVaky_2.449</span></p>
            
            
            <p id="BVaky_2.450">
               itikartavyatārthasya sāmarthyād yatra kāṅkṣyate <br />
               aśabdalakṣaṇākāṅkṣaṃ samāptārthaṃ tad ucyate //
                <span class="ref">BVaky_2.450</span></p>
            
            
            <p id="BVaky_2.451">
               tattvānvākhyānamātre tu yāvān artho 'nuṣajyate <br />
               vināpi tatprayogeṇa śruter vākyaṃ samāpyate //
                <span class="ref">BVaky_2.451</span></p>
            
            
            <p id="BVaky_2.452">
               ciṅkramyamāṇo 'dhīṣvātra japaṃś caṅkramaṇaṃ kuru <br />
               tādarthyasyāviśeṣe 'pi śabdād bhedaḥ pratīyate //
                <span class="ref">BVaky_2.452</span></p>
            
            
            <p id="BVaky_2.453">
               phalavantaḥ kriyābhedāḥ kriyāntaranibandhanāḥ <br />
               asaṃkhyātāḥ kramoddeśair ekākhyātanidarśitāḥ //
                <span class="ref">BVaky_2.453</span></p>
            
            
            <p id="BVaky_2.454">
               nivṛtabhedā sarvaiva kriyākhyāte 'bhidhīyate <br />
               śruter aśakyā bhedānāṃ pravibhāgaprakalpanā //
                <span class="ref">BVaky_2.454</span></p>
            
            
            <p id="BVaky_2.455">
               aśvamedhena yakṣyante rājānaḥ sattram āsate <br />
               brāhmaṇā iti nākhyātarūpād bhedaḥ pratīyate //
                <span class="ref">BVaky_2.455</span></p>
            
            
            <p id="BVaky_2.456">
               sakṛc chrutā saptadaśasv anāvṛttāpi yā kriyā <br />
               prajāpatyeṣu sāmarthyāt sā bhedaṃ pratipadyate //
                <span class="ref">BVaky_2.456</span></p>
            
            
            <p id="BVaky_2.457">
               devadattādiṣu bhujiḥ pratyekam avatiṣṭhate <br />
               pratisvatantraṃ vākyaṃ vā bhedena pratipadyate //
                <span class="ref">BVaky_2.457</span></p>
            
            
            <p id="BVaky_2.458">
               uccāraṇe tu vākyānām anyad rūpaṃ na gṛhyate <br />
               pratipattau tu bhinnānām anyad rūpaṃ pratīyate //
                <span class="ref">BVaky_2.458</span></p>
            
            
            <p id="BVaky_2.459">
               ekaṃ grahaṇavākyaṃ ca sāmānyenābhidhīyate <br />
               kartarīti yathā tac ca paśvādiṣu vibhajyate //
                <span class="ref">BVaky_2.459</span></p>
            
            
            <p id="BVaky_2.460">
               yadi ākāṅkṣā nivarteta tadbhūtasya sakṛc chrutau <br />
               naivānyenābhisaṃbandhaṃ tad upeyāt kathaṃ cana //
                <span class="ref">BVaky_2.460</span></p>
            
            
            <p id="BVaky_2.461">
               ekarūpam anekārthaṃ tasmād upanibandhanam <br />
               yonir vibhāgavākyānāṃ tebhyo 'nanyad iva sthitam //
                <span class="ref">BVaky_2.461</span></p>
            
            
            <p id="BVaky_2.462">
               kva cit kriyā vyaktibhāgair upakāre pravartate <br />
               sāmānyabhāga evāsyāḥ kva cid arthasya sādhakaḥ //
                <span class="ref">BVaky_2.462</span></p>
            
            
            <p id="BVaky_2.463">
               kālabhinnāś ca ye bhedā ye cāpy uṣṭrāsikādiṣu <br />
               prakrame jātibhāgasya śabdātmā tair na bhidyate //
                <span class="ref">BVaky_2.463</span></p>
            
            
            <p id="BVaky_2.464">
               ekasaṃkhyeṣu bhedeṣu bhinnā jātyādibhiḥ kriyāḥ <br />
               bhedena viniyujyante tacchabdasya sakṛc chrutau //
                <span class="ref">BVaky_2.464</span></p>
            
            
            <p id="BVaky_2.465">
               akṣādeṣu yathā bhinnā bhakṣibhañjidivikriyāḥ <br />
               prayogakālābhede 'pi pratibhedaṃ pṛthak sthitāḥ //
                <span class="ref">BVaky_2.465</span></p>
            
            
            <p id="BVaky_2.466">
               akṣiṇāṃ tantriṇāṃ tantram upāyas tulyarūpatā <br />
               eṣāṃ kramo vibhaktānāṃ tannibaddhā sakṛc chrutiḥ //
                <span class="ref">BVaky_2.466</span></p>
            
            
            <p id="BVaky_2.467">
               dvāv apy upāyau śabdānāṃ prayoge samavasthitau <br />
               kramo vā yaugapadyaṃ vā yau loko nātivartate //
                <span class="ref">BVaky_2.467</span></p>
            
            
            <p id="BVaky_2.468">
               krame vibhajyate rūpaṃ yaugapadye na bhidyate <br />
               kriyā tu yaugapadye 'pi kramarūpānupātinī //
                <span class="ref">BVaky_2.468</span></p>
            
            
            <p id="BVaky_2.469">
               bhedasaṃsargaśaktī dve śabdād bhinne iva sthite <br />
               yaugapadye 'py anekena prayoge bhidyate śrutiḥ //
                <span class="ref">BVaky_2.469</span></p>
            
            
            <p id="BVaky_2.470">
               abhinno rūpabhedena ya eko 'rtho vivakṣitaḥ <br />
               tasyāvayavadharmeṇa samudāyo 'nugamyate //
                <span class="ref">BVaky_2.470</span></p>
            
            
            <p id="BVaky_2.471">
               bhedanirvacane tv asya pratyedaṃ vā samāpyate <br />
               śrutir vacanabhinnā vā vākyabhede 'vatiṣṭhate //
                <span class="ref">BVaky_2.471</span></p>
            
            
            <p id="BVaky_2.472">
               tatraikavacanānto vā so 'kṣaśabdaḥ prayujyate <br />
               pratyekaṃ vā bahutvena pravibhāgo yathāśruti //
                <span class="ref">BVaky_2.472</span></p>
            
            
            <p id="BVaky_2.473">
               dviṣṭhāni yāni vākyāni teṣv apy ekatvadarśinām <br />
               anekaśakter ekasya svaśaktiḥ pravibhajyate //
                <span class="ref">BVaky_2.473</span></p>
            
            
            <p id="BVaky_2.474">
               atyantabhinnayor vā syāt prayoge tantralakṣaṇaḥ <br />
               upāyas tatra saṃsargaḥ pratipattṛṣu bhidyate //
                <span class="ref">BVaky_2.474</span></p>
            
            
            <p id="BVaky_2.475">
               bhedenādhigatau pūrvaṃ śabdau tulyaśrutī punaḥ <br />
               tantreṇa pratipattāraḥ prayoktrā pratipāditāḥ //
                <span class="ref">BVaky_2.475</span></p>
            
            
            <p id="BVaky_2.476">
               ekasyāpi vivakṣāyām anuniṣpadyate paraḥ <br />
               vinābhisaṃdhinā śabdaḥ śaktirūpaḥ prakāśate //
                <span class="ref">BVaky_2.476</span></p>
            
            
            <p id="BVaky_2.477">
               anekā śaktir ekasya yugapac chrūyate kva cit <br />
               agniḥ prakāśadāhābhyām ekatrāpi niyujyate //
                <span class="ref">BVaky_2.477</span></p>
            
            
            <p id="BVaky_2.478">
               āvṛttiśaktibhinnārthe vākye sakṛd api śrute <br />
               liṅgād vā tantradharmād vā vibhāgo vyavatiṣṭhate //
                <span class="ref">BVaky_2.478</span></p>
            
            
            <p id="BVaky_2.479">
               saṃprasāraṇasaṃjñāyāṃ liṅgābhyāṃ varṇavākyayoḥ <br />
               pravibhāgas tathā sūtra ekasminn eva jāyate //
                <span class="ref">BVaky_2.479</span></p>
            
            
            <p id="BVaky_2.480">
               tathā dvirvacane 'cīti tantropāyād alakṣaṇaḥ <br />
               ekaśeṣeṇa nirdeśo bhāṣya eva pradarśitaḥ //
                <span class="ref">BVaky_2.480</span></p>
            
            
            <p id="BVaky_2.481">
               prāyeṇa saṃkṣeparucīn alpavidyāparigrahān <br />
               saṃprāpya vaiyākaraṇān saṃgrahe 'stam upāgate //
                <span class="ref">BVaky_2.481</span></p>
            
            
            <p id="BVaky_2.482">
               kṛte 'tha pātañjalinā guruṇā tīrthadarśinā <br />
               sarvesaṃ nyāyabījānāṃ mahābhāṣye nibandhane //
                <span class="ref">BVaky_2.482</span></p>
            
            
            <p id="BVaky_2.483">
               alabdhagādhe gāmbhīryād uttāna iva sauṣṭhavāt <br />
               tasminn akṛtabuddhīnām naivāvāsthita niścayaḥ //
                <span class="ref">BVaky_2.483</span></p>
            
            
            <p id="BVaky_2.484">
               vaijisaubhavaharyakṣaiḥ śuṣkatarkānusāribhiḥ <br />
               ārṣe viplāvite granthe saṃgrahapratikañcuke //
                <span class="ref">BVaky_2.484</span></p>
            
            
            <p id="BVaky_2.485">
               yaḥ pātañjaliśiṣyebhyo bhraṣṭo vyākaraṇāgamaḥ <br />
               kālena dākṣiṇātyeṣu granthamātro vyavasthitaḥ //
                <span class="ref">BVaky_2.485</span></p>
            
            
            <p id="BVaky_2.486">
               parvatād āgamaṃ labdhvā bhāṣyabījānusāribhiḥ <br />
               sa nīto bahuśākhatvaṃ cāndrācāryādibhiḥ punaḥ //
                <span class="ref">BVaky_2.486</span></p>
            
            
            <p id="BVaky_2.487">
               nyāyaprasthānamārgāṃs tān abhyasya svam ca darśanam <br />
               praṇīto guruṇāsmākam ayam āgamasaṃgrahaḥ //
                <span class="ref">BVaky_2.487</span></p>
            
            
            <p id="BVaky_2.488">
               vartmanām atra keṣām cid vastumātram udāhṛtam <br />
               kāṇḍe tṛtīye nyakṣena bhaviṣyati vicāraṇā //
                <span class="ref">BVaky_2.488</span></p>
            
            
            <p id="BVaky_2.489">
               prajñā vivekaṃ labhate bhinnair āgamadarśanaiḥ <br />
               kiyad vā śakyam unnetuṃ svatarkam anudhāvatā //
                <span class="ref">BVaky_2.489</span></p>
            
            
            <p id="BVaky_2.490">
               tat tad utprekṣamāṇānāṃ purāṇair āgamair vinā <br />
               anupāsitavṛddhānāṃ vidyā nātiprasīdati //
                <span class="ref">BVaky_2.490</span></p>
            </div>
         
         <div id="d1e13461">
            
            <h3>3,1: Jātisamuddeśa</h3>
            
            <p id="BVaky_3,1.1">
               dvidhā kaiś cit padaṃ bhinnaṃ caturdhā pañcadhāpi vā <br />
               apoddhṛtyaiva vākyebhyaḥ prakṛtipratyayādivat //
                <span class="ref">BVaky_3,1.1</span></p>
            
            
            <p id="BVaky_3,1.2">
               padārthānām apoddhāre jātir vā dravyam eva vā <br />
               padārthau sarvaśabdānāṃ nityāv evopavarṇitau //
                <span class="ref">BVaky_3,1.2</span></p>
            
            
            <p id="BVaky_3,1.3">
               keṣāṃ cit sāhacaryeṇa jātiḥ śaktyupalakṣaṇam <br />
               khadirādiṣv aśakteṣu śaktaḥ pratinidhīyate //
                <span class="ref">BVaky_3,1.3</span></p>
            
            
            <p id="BVaky_3,1.4">
               asvātantryaphalo bandhiḥ pramāṇādīva śiṣyate <br />
               ato jātyabhidhāne 'pi śaktihīnaṃ na gṛhyate //
                <span class="ref">BVaky_3,1.4</span></p>
            
            
            <p id="BVaky_3,1.5">
               saṃśleṣamātraṃ badhnātir yadi syāt tu vivakṣitaḥ <br />
               śaktyāśraye tato liṅgaṃ pramāṇādyanuśāsanam //
                <span class="ref">BVaky_3,1.5</span></p>
            
            
            <p id="BVaky_3,1.6">
               svā jātiḥ prathamaṃ śabdaiḥ sarvair evābhidhīyate <br />
               tato 'rthajātirūpeṣu tadadhyāropakalpanā //
                <span class="ref">BVaky_3,1.6</span></p>
            
            
            <p id="BVaky_3,1.7">
               yathā rakte guṇe tattvaṃ kaṣāye vyapadiśyate <br />
               saṃyogisannikarṣāc ca vastrādiṣv api gṛhyate //
                <span class="ref">BVaky_3,1.7</span></p>
            
            
            <p id="BVaky_3,1.8">
               tathā śabdārthasaṃbandhāc chabde jātir avasthitā <br />
               vyapadeśe 'rthajātīnāṃ jātikāryāya kalpate //
                <span class="ref">BVaky_3,1.8</span></p>
            
            
            <p id="BVaky_3,1.9">
               jātiśabdaikaśeṣe sā jātīnāṃ jātir iṣyate <br />
               śabdajātaya ity atra tajjātiḥ śabdajātiṣu //
                <span class="ref">BVaky_3,1.9</span></p>
            
            
            <p id="BVaky_3,1.10">
               yā śabdajātiḥ śabdeṣu śabdebhyo bhinnalakṣaṇā <br />
               jātiḥ sā śabdajātitvam avyatikramya vartate //
                <span class="ref">BVaky_3,1.10</span></p>
            
            
            <p id="BVaky_3,1.11">
               arthajātyabhidhāne 'pi sarve jātyabhidhāyinaḥ <br />
               vyāpāralakṣaṇā yasmāt padārthāḥ samavasthitāḥ //
                <span class="ref">BVaky_3,1.11</span></p>
            
            
            <p id="BVaky_3,1.12">
               jātau padārthe jātir vā viśeṣo vāpi jātivat <br />
               śabdair apekṣyate yasmād atas te jātivācinaḥ //
                <span class="ref">BVaky_3,1.12</span></p>
            
            
            <p id="BVaky_3,1.13">
               dravyadharmā padārthe tu dravye sarvo 'rtha ucyate <br />
               dravyadharmāśrayād dravyam ataḥ sarvo 'rtha iṣyate //
                <span class="ref">BVaky_3,1.13</span></p>
            
            
            <p id="BVaky_3,1.14">
               anupravṛttidharmo vā jātiḥ syāt sarvajātiṣu <br />
               vyāvṛttidharmasāmānyaṃ viśeṣe jātir iṣyate //
                <span class="ref">BVaky_3,1.14</span></p>
            
            
            <p id="BVaky_3,1.15">
               saṃyogidharmabhedena deśe ca parikalpite <br />
               teṣu deśeṣu sāmānyam ākāśasyāpi vidyate //
                <span class="ref">BVaky_3,1.15</span></p>
            
            
            <p id="BVaky_3,1.16">
               adeśānāṃ ghaṭādīnāṃ deśāḥ saṃbandhino yathā <br />
               ākāśasyāpy adeśasya deśāḥ saṃbandhinas tathā //
                <span class="ref">BVaky_3,1.16</span></p>
            
            
            <p id="BVaky_3,1.17">
               bhinnavastvāśrayā buddhiḥ saṃyogiṣv anuvartate <br />
               samavāyiṣu bhedasya grahaṇaṃ vinivartate //
                <span class="ref">BVaky_3,1.17</span></p>
            
            
            <p id="BVaky_3,1.18">
               ataḥ saṃyogideśānāṃ gauṇatvaṃ parikalpyate <br />
               avivekāt pradeśebhyo mukhyatvaṃ samavāyinām //
                <span class="ref">BVaky_3,1.18</span></p>
            
            
            <p id="BVaky_3,1.19">
               anupravṛttirūpā yā prakhyā tām ākṛtiṃ viduḥ <br />
               ke cid vyāvṛttirūpāṃ tu dravyatvena pracakṣate //
                <span class="ref">BVaky_3,1.19</span></p>
            
            
            <p id="BVaky_3,1.20">
               bhinnā iti paropādhir abhinnā iti vā punaḥ <br />
               bhāvātmasu prapañco 'yaṃ saṃsṛṣṭeṣv eva jāyate //
                <span class="ref">BVaky_3,1.20</span></p>
            
            
            <p id="BVaky_3,1.21">
               naikatvaṃ nāpi nānātvaṃ na sattvam na ca nāstitā <br />
               ātmatattveṣu bhāvānām asaṃsṛṣṭeṣu vidyate //
                <span class="ref">BVaky_3,1.21</span></p>
            
            
            <p id="BVaky_3,1.22">
               sarvaśaktyātmabhūtatvaṃ ekasyaiveti nirṇaye <br />
               bhāvānām ātmabhedasya kalpanā syād anarthikā //
                <span class="ref">BVaky_3,1.22</span></p>
            
            
            <p id="BVaky_3,1.23">
               tasmād dravyādayaḥ sarvāḥ śaktayo bhinnalakṣaṇāḥ <br />
               saṃsṛṣṭāḥ puruṣārthasya sādhikā na tu kevalāḥ //
                <span class="ref">BVaky_3,1.23</span></p>
            
            
            <p id="BVaky_3,1.24">
               yathaiva cendriyādīnām ātmabhūtā samagratā <br />
               tathā saṃbandhisaṃbandhasaṃsarge 'pi pratīyate //
                <span class="ref">BVaky_3,1.24</span></p>
            
            
            <p id="BVaky_3,1.25">
               na tad utpadyate kiṃ cid yasya jātir na vidyate <br />
               ātmābhivyaktaye jātiḥ kāraṇānāṃ prayojikā //
                <span class="ref">BVaky_3,1.25</span></p>
            
            
            <p id="BVaky_3,1.26">
               kāraṇeṣu padaṃ kṛtvā nityānityeṣu jātayaḥ <br />
               kva cit kāryeṣv abhivyaktim upayānti punaḥ punaḥ //
                <span class="ref">BVaky_3,1.26</span></p>
            
            
            <p id="BVaky_3,1.27">
               nirvarttyamānaṃ yat karma jātis tatrāpi sādhanam <br />
               svāśrayasyābhiniṣpattyai sā kriyāṇāṃ prayojikā //
                <span class="ref">BVaky_3,1.27</span></p>
            
            
            <p id="BVaky_3,1.28">
               vidhau vā pratiṣedhe vā brāhmaṇatvādi sādhanam <br />
               vyaktyāśritāsritā jāteḥ saṃkhyājātir viśeṣikā //
                <span class="ref">BVaky_3,1.28</span></p>
            
            
            <p id="BVaky_3,1.29">
               yathā jalādibhir vyaktaṃ mukham evābhidhīyate <br />
               tathā dravyair abhivyaktā jātir evābhidhīyate //
                <span class="ref">BVaky_3,1.29</span></p>
            
            
            <p id="BVaky_3,1.30">
               yathendriyagato bheda indriyagrahaṇād ṛte <br />
               indriyārtheṣv adṛśyo 'pi jñānabhedāya kalpate //
                <span class="ref">BVaky_3,1.30</span></p>
            
            
            <p id="BVaky_3,1.31">
               tathātmarūpagrahaṇāt keṣāṃ cid vyaktayo vinā <br />
               sāmānyajñānabhedānām upayānti nimittatām //
                <span class="ref">BVaky_3,1.31</span></p>
            
            
            <p id="BVaky_3,1.32">
               satyāsatyau tu yau bhāgau pratibhāvaṃ vyavasthitau <br />
               satyaṃ yat tatra sā jātir asatyā vyaktayaḥ smṛtāḥ //
                <span class="ref">BVaky_3,1.32</span></p>
            
            
            <p id="BVaky_3,1.33">
               saṃbandhibhedāt sattaiva bhidyamānā gavādiṣu <br />
               jātir ity ucyate tasyāṃ sarve śabdā vyavasthitāḥ //
                <span class="ref">BVaky_3,1.33</span></p>
            
            
            <p id="BVaky_3,1.34">
               tāṃ prātipadikārthaṃ ca dhātvarthaṃ ca pracakṣate <br />
               sā nityā sā mahān ātmā tām āhus tvatalādayaḥ //
                <span class="ref">BVaky_3,1.34</span></p>
            
            
            <p id="BVaky_3,1.35">
               prāptakramā viśeṣeṣu kriyā saivābhidhīyate <br />
               kramarūpasya saṃhāre tat sattvam iti kathyate //
                <span class="ref">BVaky_3,1.35</span></p>
            
            
            <p id="BVaky_3,1.36">
               saiva bhāvavikāreṣu ṣaḍ avasthāḥ prapadyate <br />
               krameṇa śaktibhiḥ svābhir evaṃ pratyavabhāsate //
                <span class="ref">BVaky_3,1.36</span></p>
            
            
            <p id="BVaky_3,1.37">
               ātmabhūtaḥ kramo 'py asyā yatredaṃ kāladarśanam <br />
               paurvāparyādirūpeṇa pravibhaktam iva sthitam //
                <span class="ref">BVaky_3,1.37</span></p>
            
            
            <p id="BVaky_3,1.38">
               tirobhāvābhyupagame bhāvānāṃ saiva nāstitā <br />
               labdhakrame tirobhāve naśyatīti pratīyate //
                <span class="ref">BVaky_3,1.38</span></p>
            
            
            <p id="BVaky_3,1.39">
               pūrvasmāt pracyutā dharmād aprāptā cottaraṃ padam <br />
               tadantarāle bhedānām āśrayāj janma kathyate //
                <span class="ref">BVaky_3,1.39</span></p>
            
            
            <p id="BVaky_3,1.40">
               āśrayaḥ svātmamātrā vā bhāvā vā vyatirekinaḥ <br />
               svaśaktayo vā sattāyā bhedadarśanahetavaḥ //
                <span class="ref">BVaky_3,1.40</span></p>
            
            
            <p id="BVaky_3,1.41">
               pṛthivyādiṣv abhivyaktau na saṃsthānam apekṣate <br />
               anucchinnāśrayāj jātir anitye 'py āśraye sthitā //
                <span class="ref">BVaky_3,1.41</span></p>
            
            
            <p id="BVaky_3,1.42">
               anucchedyāśrayām eke sarvāṃ jātiṃ pracakṣate <br />
               na yaugapadyaṃ pralaye sarvasyeti vyavasthitāḥ //
                <span class="ref">BVaky_3,1.42</span></p>
            
            
            <p id="BVaky_3,1.43">
               prakṛtau pravilīneṣu bhedeṣv ekatvadarśinām <br />
               dravyasattvaṃ prapadyante svāśrayā eva jātayaḥ //
                <span class="ref">BVaky_3,1.43</span></p>
            
            
            <p id="BVaky_3,1.44">
               brāhmaṇatvādayo bhāvāḥ sarvaprāṇiṣv avasthitāḥ <br />
               abhivyaktāḥ svakāryāṇāṃ sādhakā ity api smṛtiḥ //
                <span class="ref">BVaky_3,1.44</span></p>
            
            
            <p id="BVaky_3,1.45">
               citrādiṣv apy abhivyaktir jātīnāṃ kaiścid iṣyate <br />
               prāṇyāśritās tu tāḥ prāptau nimittaṃ puṇyapāpayoḥ //
                <span class="ref">BVaky_3,1.45</span></p>
            
            
            <p id="BVaky_3,1.46">
               jñānaṃ tv asmad viśiṣṭānāṃ tāsu sarvendriyam viduḥ <br />
               ābhyāsān maṇirūpyādiviśeṣeṣv iva tadvidām //
                <span class="ref">BVaky_3,1.46</span></p>
            
            
            <p id="BVaky_3,1.47">
               jātyutpalādigandhādau bhedatattvaṃ yad āśritam <br />
               tad bhāvapratyayair loke 'nityatvān nābhidhīyate //
                <span class="ref">BVaky_3,1.47</span></p>
            
            
            <p id="BVaky_3,1.48">
               asvaśabdābhidhānās tu narasiṃhādijātayaḥ <br />
               sarūpāvayavevānyā tāsu śrutir avasthitā //
                <span class="ref">BVaky_3,1.48</span></p>
            
            
            <p id="BVaky_3,1.49">
               jātyavasthāparicchede saṃkhyā saṃkhyātvam eva vā <br />
               viprakarṣe 'pi saṃsargād upakārāya kalpate //
                <span class="ref">BVaky_3,1.49</span></p>
            
            
            <p id="BVaky_3,1.50">
               lakṣaṇā śabdasaṃskāre vyāpāraḥ kāryasiddhaye <br />
               saṃkhyākarmādiśaktīnāṃ śrutisāmye 'pi dṛśyate //
                <span class="ref">BVaky_3,1.50</span></p>
            
            
            <p id="BVaky_3,1.51">
               na vinā saṃkhyayā kaś cit sattvabhūto 'rtha ucyate <br />
               ataḥ sarvasya nirdeśe saṃkhyā syād avivakṣitā //
                <span class="ref">BVaky_3,1.51</span></p>
            
            
            <p id="BVaky_3,1.52">
               ekatvaṃ vā bahutvaṃ vā keṣāṃ cid avivakṣitam <br />
               tad dhi jātyabhidhānāya dvitvaṃ tu syād vivakṣitam //
                <span class="ref">BVaky_3,1.52</span></p>
            
            
            <p id="BVaky_3,1.53">
               yady etau vyādhitau syātāṃ deyaṃ syād idam auṣadham <br />
               ity evaṃ lakṣaṇe 'rthasya dvitvaṃ syād avivakṣitam //
                <span class="ref">BVaky_3,1.53</span></p>
            
            
            <p id="BVaky_3,1.54">
               ekādiśabdavācyāyāḥ karmasv aṅgatvam iṣyate <br />
               saṃkhyāyāḥ khanati dvābhyām iti rūpād dhi sāśritā //
                <span class="ref">BVaky_3,1.54</span></p>
            
            
            <p id="BVaky_3,1.55">
               yajeta paśunety atra saṃskārasyāpi saṃbhave <br />
               yathā jātis tathaikatvaṃ sādhanatvena gamyate //
                <span class="ref">BVaky_3,1.55</span></p>
            
            
            <p id="BVaky_3,1.56">
               liṅgāt tu syāt dvitīyādes tad ekatvaṃ vivakṣitam <br />
               ekārthaviṣayatve ca tal liṅgaṃ jātisaṃkhyayoḥ //
                <span class="ref">BVaky_3,1.56</span></p>
            
            
            <p id="BVaky_3,1.57">
               anyatrāvihitasyaiva sa vidhiḥ prathamaṃ paśoḥ <br />
               kriyāyām aṅgabhāvaś ca tat tv etasmād vivakṣitam //
                <span class="ref">BVaky_3,1.57</span></p>
            
            
            <p id="BVaky_3,1.58">
               grahās tv anyatra vihitā bhinnasaṃkhyāḥ pṛthak pṛthak <br />
               prājāpatyā navety evamādibhedasamanvitāḥ //
                <span class="ref">BVaky_3,1.58</span></p>
            
            
            <p id="BVaky_3,1.59">
               aṅgatvena pratītānāṃ saṃmārge tv aṅgināṃ punaḥ <br />
               nirdeśaṃ prati yā saṃkhyā sā kathaṃ syād vivakṣitā //
                <span class="ref">BVaky_3,1.59</span></p>
            
            
            <p id="BVaky_3,1.60">
               nānyatra vidhir astīti saṃskāro nāpi cāṅgitā <br />
               hetuḥ saṃkhyāvivakṣāyā yatnāt sā hi vivakṣitā //
                <span class="ref">BVaky_3,1.60</span></p>
            
            
            <p id="BVaky_3,1.61">
               saṃmārjane viśeṣaś ca na grahe kva cid āśritaḥ <br />
               vihitās te ca saṃskāryāḥ sarveṣām āśrayas tataḥ //
                <span class="ref">BVaky_3,1.61</span></p>
            
            
            <p id="BVaky_3,1.62">
               pratyāśrayaṃ samāptāyāṃ jātāv ekena cet kriyā <br />
               paśunā na prakalpeta tat syād eva prakalpanam //
                <span class="ref">BVaky_3,1.62</span></p>
            
            
            <p id="BVaky_3,1.63">
               ekena ca prasiddhāyāṃ kriyāyāṃ yadi saṃbhavāt <br />
               paśvantaram upādeyam upādānam anarthakam //
                <span class="ref">BVaky_3,1.63</span></p>
            
            
            <p id="BVaky_3,1.64">
               yathaivāhitagarbhāyāṃ garbhādhānām anarthakam <br />
               tathaikena prasiddhāyāṃ paśvantaram anarthakam //
                <span class="ref">BVaky_3,1.64</span></p>
            
            
            <p id="BVaky_3,1.65">
               tāvatārthasya siddhatvād ekatvasyāvyatikramam <br />
               ke cid icchanti na tv atra saṃkhyāṅgatvena gṛhyate //
                <span class="ref">BVaky_3,1.65</span></p>
            
            
            <p id="BVaky_3,1.66">
               dvitīyādi tu yal liṅgam uktanyāyānuvādi tat <br />
               na saṃkhyā sādhanatvena jātivat tena gamyate //
                <span class="ref">BVaky_3,1.66</span></p>
            
            
            <p id="BVaky_3,1.67">
               anvayavyatirekābhyāṃ saṃkhyābhyupagame sati <br />
               yuktaṃ yat sādhanatvaṃ syān na tv anyārthopalakṣaṇaṃ //
                <span class="ref">BVaky_3,1.67</span></p>
            
            
            <p id="BVaky_3,1.68">
               sādhanatve padārthasya sāmarthyaṃ na prahīyate <br />
               saṃkhyāvyāpāradharmo 'tas tena liṅgena gamyate //
                <span class="ref">BVaky_3,1.68</span></p>
            
            
            <p id="BVaky_3,1.69">
               apūrvasya vidheyatvāt prādhānyam avasīyate <br />
               vihitasya parārthatvāc cheśabhāvaḥ pratīyate //
                <span class="ref">BVaky_3,1.69</span></p>
            
            
            <p id="BVaky_3,1.70">
               saṃmārgasya vidheyatvāt anyatra vihite grahe <br />
               vidhivākye śrutā saṃkhyā lakṣaṇāyāṃ na bādhyate //
                <span class="ref">BVaky_3,1.70</span></p>
            
            
            <p id="BVaky_3,1.71">
               vidhivākyāntare saṃkhyā paśor nāsti virodhinī <br />
               tasmāt saguṇa evāsau sahaikatvena gamyate //
                <span class="ref">BVaky_3,1.71</span></p>
            
            
            <p id="BVaky_3,1.72">
               nirjñātadravyasaṃbandhe yaḥ karmaṇy upadiśyate <br />
               gunas tenārthitā tasya dravyeṇeva pratīyate //
                <span class="ref">BVaky_3,1.72</span></p>
            
            
            <p id="BVaky_3,1.73">
               kaścid eva guṇo dravye yathā sāmarthyalakṣaṇaḥ <br />
               ādhāro 'pi guṇasyaivaṃ prāptaḥ sāmarthyalakṣaṇaḥ //
                <span class="ref">BVaky_3,1.73</span></p>
            
            
            <p id="BVaky_3,1.74">
               tayos tu pṛthagarthitve saṃbandho yaḥ pratīyate <br />
               na tasminn upaghāto 'sti kalpyam anyan na cāśrutam //
                <span class="ref">BVaky_3,1.74</span></p>
            
            
            <p id="BVaky_3,1.75">
               kriyayā yo 'bhisaṃbandhaḥ sa śrutiprāpitas tayoḥ <br />
               āśrayāśrayiṇor vākyān niyamas tv avatiṣṭhate //
                <span class="ref">BVaky_3,1.75</span></p>
            
            
            <p id="BVaky_3,1.76">
               tatra dravyaguṇābhāve pratyekaṃ syād vikalpanam <br />
               śrutiprāpto hi saṃbandho balavān vākyalakṣaṇāt //
                <span class="ref">BVaky_3,1.76</span></p>
            
            
            <p id="BVaky_3,1.77">
               yadā tu jātiḥ śaktir vā kriyāṃ praty upadiśyate <br />
               sāmarthyāt saṃnidhīyete tatra dravyaguṇau tadā //
                <span class="ref">BVaky_3,1.77</span></p>
            
            
            <p id="BVaky_3,1.78">
               jātīnāṃ ca guṇānāṃ ca tulye 'ṅgatve kriyāṃ prati <br />
               guṇāḥ pratinidhīyante chāgādīnāṃ na jātayaḥ //
                <span class="ref">BVaky_3,1.78</span></p>
            
            
            <p id="BVaky_3,1.79">
               vyaktiśakteḥ samāsannā jātayo na tathā guṇāḥ <br />
               sākṣād dravyaṃ kriyāyogi guṇas tasmād vikalpate //
                <span class="ref">BVaky_3,1.79</span></p>
            
            
            <p id="BVaky_3,1.80">
               sāmyenānyatarābhāve vikalpaḥ kaiścid iṣyate <br />
               atadguṇo 'taś chāgaḥ syān meṣo vā tadguṇo bhavet //
                <span class="ref">BVaky_3,1.80</span></p>
            
            
            <p id="BVaky_3,1.81">
               jāter āśritasaṃkhyāyāḥ pravṛttir upalabhyate <br />
               saṃkhyāviśeṣam utsṛjya kvacit saiva pravartate //
                <span class="ref">BVaky_3,1.81</span></p>
            
            
            <p id="BVaky_3,1.82">
               parāṅgabhūtaṃ sāmānyaṃ yujyate dravyasaṃkhyayā <br />
               svārthaṃ pravartamānaṃ tu na saṃkhyām avalambate //
                <span class="ref">BVaky_3,1.82</span></p>
            
            
            <p id="BVaky_3,1.83">
               yajeta paśunety atra yajyarthāyāṃ paśuśrutau <br />
               kṛtārthaikena paśunā pradhānaṃ bhavati kriyā //
                <span class="ref">BVaky_3,1.83</span></p>
            
            
            <p id="BVaky_3,1.84">
               yāvatāṃ saṃbhavo yasya sa kuryāt tāvatāṃ yadi <br />
               ālambhanaṃ guṇais tena pradhānaṃ syāt prayojitam //
                <span class="ref">BVaky_3,1.84</span></p>
            
            
            <p id="BVaky_3,1.85">
               saṃmṛjyamānatantre tu grahe yatra kriyāśrutiḥ <br />
               saṃkhyāviśeṣagrahaṇaṃ naiva tatrādriyāmahe //
                <span class="ref">BVaky_3,1.85</span></p>
            
            
            <p id="BVaky_3,1.86">
               śiṣyamāṇapare vākye yad ekagrahaṇaṃ kṛtam <br />
               śeṣe viśiṣṭasaṃkhye 'pi vyaktaṃ tal liṅgadarśanam //
                <span class="ref">BVaky_3,1.86</span></p>
            
            
            <p id="BVaky_3,1.87">
               samāsapratyayavidhau yathā nipatitā śrutiḥ <br />
               guṇānāṃ paratantrāṇāṃ nyāyenaivopapadyate //
                <span class="ref">BVaky_3,1.87</span></p>
            
            
            <p id="BVaky_3,1.88">
               guṇe 'pi nāṅgīkriyate pradhānāntarasiddhaye <br />
               saṃkhyā kartā tathā karmaṇy aviśiṣṭaḥ pratīyate //
                <span class="ref">BVaky_3,1.88</span></p>
            
            
            <p id="BVaky_3,1.89">
               yasyānyasya prasaktasya niyamārthā punaḥ śrutiḥ <br />
               nivṛttau caritārthatvāt saṃkhyā tatrāvivakṣitā //
                <span class="ref">BVaky_3,1.89</span></p>
            
            
            <p id="BVaky_3,1.90">
               sarūpasamudāyāt tu vibhaktir yā vidhīyate <br />
               ekas tatrārthavān siddhaḥ samudāyasya vācakaḥ //
                <span class="ref">BVaky_3,1.90</span></p>
            
            
            <p id="BVaky_3,1.91">
               pratyayasya pradhānasya samāsasyāpi vā vidhau <br />
               siddhaḥ saṃkhyāvivakṣāyāṃ sarvathānugraho guṇe //
                <span class="ref">BVaky_3,1.91</span></p>
            
            
            <p id="BVaky_3,1.92">
               abhedarūpaṃ sādṛśyam ātmabhūtāś ca śaktayaḥ <br />
               jātiparyāyavācitvam eṣām apy upavarṇyate //
                <span class="ref">BVaky_3,1.92</span></p>
            
            
            <p id="BVaky_3,1.93">
               daṇḍopāditsayā daṇḍaṃ yady api pratipadyate <br />
               na tasmād eva sāmarthyāt sa daṇḍīti pratīyate //
                <span class="ref">BVaky_3,1.93</span></p>
            
            
            <p id="BVaky_3,1.94">
               necchānimittād icchāvān iti jñānam pravartate <br />
               tasmāt saty api sāmarthye buddhir arthāntarāśrayā //
                <span class="ref">BVaky_3,1.94</span></p>
            
            
            <p id="BVaky_3,1.95">
               svabhāvo vyapadeśyo vā sāmarthyaṃ vāvatiṣṭhate <br />
               sarvasyānte yatas tasmād vyavahāro na kalpate //
                <span class="ref">BVaky_3,1.95</span></p>
            
            
            <p id="BVaky_3,1.96">
               yadā bhedān parityajya buddhyaika iva gṛhyate <br />
               vyaktyātmaiva tadā tatra buddhir ekā pravartate //
                <span class="ref">BVaky_3,1.96</span></p>
            
            
            <p id="BVaky_3,1.97">
               bhedarūpair anusyūtaṃ yadaikam iva manyate <br />
               samūhāvagrahā buddhir bahubhyo jāyate tadā //
                <span class="ref">BVaky_3,1.97</span></p>
            
            
            <p id="BVaky_3,1.98*">
               *yadā sahavivakṣāyām ekabuddhinibandhanaḥ <br />
               baddhāvayavavicchedaḥ samudāyo 'bhidhīyate //
                <span class="ref">BVaky_3,1.98*</span></p>
            
            
            <p id="BVaky_3,1.99*">
               *pratikriyaṃ samāptatvād eko bhedasamanvitaḥ <br />
               dvandve dvitvādibhedena tadāsāv upagamyate //
                <span class="ref">BVaky_3,1.99*</span></p>
            
            
            <p id="BVaky_3,1.100">
               sakṛtpravṛttāv ekatvam āvṛttau sadṛśātmatām <br />
               bhinnātmakānāṃ vyaktīnāṃ bhedāpohāt prapadyate //
                <span class="ref">BVaky_3,1.100</span></p>
            
            
            <p id="BVaky_3,1.101">
               anupravṛtteti yathābhinnā buddhiḥ pratīyate <br />
               artho vyāvṛttarūpo 'pi tathā tattvena gṛhyate //
                <span class="ref">BVaky_3,1.101</span></p>
            
            
            <p id="BVaky_3,1.102">
               sarūpāṇāṃ ca sarveṣāṃ na bhedopanipātinaḥ <br />
               vidyante vācakāḥ śabdā nāpi bhedo 'vadhāryate //
                <span class="ref">BVaky_3,1.102</span></p>
            
            
            <p id="BVaky_3,1.103">
               jñānaśabdārthaviṣayā viśeṣā ye vyavasthitāḥ <br />
               teṣāṃ duravadhāratvāj jñānādyekatvadarśanam //
                <span class="ref">BVaky_3,1.103</span></p>
            
            
            <p id="BVaky_3,1.104">
               jñāneṣv api yathārtheṣu tathā sarveṣu jātayaḥ <br />
               saṃsargadarśane santi tāś cārthasya prasādhikāḥ //
                <span class="ref">BVaky_3,1.104</span></p>
            
            
            <p id="BVaky_3,1.105">
               jñeyastham eva sāmānyaṃ jñānānām upakārakam <br />
               na jātu jñeyavaj jñānaṃ pararūpeṇa rūpyate //
                <span class="ref">BVaky_3,1.105</span></p>
            
            
            <p id="BVaky_3,1.106">
               yathā jyotiḥ prakāśena nānyenābhiprakāśyate <br />
               jñānākāras tathānyena na jñānenopagṛhyate //
                <span class="ref">BVaky_3,1.106</span></p>
            
            
            <p id="BVaky_3,1.107*">
               *na cātmasamavetasya sāmānyasyāvadhāraṇe <br />
               jñānaśaktiḥ samarthā syāj jñātasyānyasya vastunaḥ //
                <span class="ref">BVaky_3,1.107*</span></p>
            
            
            <p id="BVaky_3,1.108*">
               *ayaugapadye jñānānām asyety agrahaṇaṃ na ca <br />
               yathopalabdhi smaraṇam upalabdhe ca jāyate //
                <span class="ref">BVaky_3,1.108*</span></p>
            
            
            <p id="BVaky_3,1.109">
               ghaṭajñānam iti jñānaṃ ghaṭajñānavilakṣaṇam <br />
               ghaṭa ity api yaj jñānaṃ viṣayopanipāti tat //
                <span class="ref">BVaky_3,1.109</span></p>
            
            
            <p id="BVaky_3,1.110">
               yato viṣayarūpeṇa jñānarūpaṃ na gṛhyate <br />
               artharūpaviviktaṃ ca svarūpaṃ nāvadhāryate //
                <span class="ref">BVaky_3,1.110</span></p>
            
            
            3,2: Dravyasamuddeśaḥ
            
            <p id="BVaky_3,2.1">
               ātmā vastu svabhāvaś ca śarīraṃ tattvam ity api <br />
               dravyam ity asya paryāyās tac ca nityam iti smṛtam //
                <span class="ref">BVaky_3,2.1</span></p>
            
            
            <p id="BVaky_3,2.2">
               satyaṃ vastu tadākārair asatyair avadhāryate <br />
               asatyopādhibhiḥ śabdaiḥ satyam evābhidhīyate //
                <span class="ref">BVaky_3,2.2</span></p>
            
            
            <p id="BVaky_3,2.3">
               adhruveṇa nimittena devadattagṛhaṃ yathā <br />
               gṛhītaṃ gṛhaśabdena śuddham evābhidhīyate //
                <span class="ref">BVaky_3,2.3</span></p>
            
            
            <p id="BVaky_3,2.4">
               suvarṇādi yathā yuktam svair ākārair apāyibhiḥ <br />
               rucakādyabhidhānānāṃ śuddham evaiti vācyatām //
                <span class="ref">BVaky_3,2.4</span></p>
            
            
            <p id="BVaky_3,2.5">
               ākāraiś ca vyavacchedāt sārvārthyam avarudhyate <br />
               yathaiva cakṣurādīnāṃ sāmarthyaṃ nālikādibhiḥ //
                <span class="ref">BVaky_3,2.5</span></p>
            
            
            <p id="BVaky_3,2.6">
               teṣv ākāreṣu yaḥ śabdas tathābhūteṣu vartate <br />
               tattvātmakatvāt tenāpi nityam evābhidhīyate //
                <span class="ref">BVaky_3,2.6</span></p>
            
            
            <p id="BVaky_3,2.7">
               na tattvātattvayor bheda iti vṛddhebhya āgamaḥ <br />
               atattvam iti manyante tattvam evāvicāritam //
                <span class="ref">BVaky_3,2.7</span></p>
            
            
            <p id="BVaky_3,2.8">
               vikalparūpaṃ bhajate tattvam evāvikalpitam <br />
               na cātra kālabhedo 'sti kālabhedaś cagṛhyate //
                <span class="ref">BVaky_3,2.8</span></p>
            
            
            <p id="BVaky_3,2.9">
               yathā viṣayadharmāṇāṃ jñāne 'tyantam asaṃbhavaḥ <br />
               tadātmeva ca tat siddham atyantam atadātmakam //
                <span class="ref">BVaky_3,2.9</span></p>
            
            
            <p id="BVaky_3,2.10">
               tathā vikārarūpāṇāṃ tattve 'tyantam asaṃbhavaḥ <br />
               tadātmeva ca tat tattvam atyamntam atadātmakam //
                <span class="ref">BVaky_3,2.10</span></p>
            
            
            <p id="BVaky_3,2.11">
               satyam ākṛtisaṃhāre yad ante vyavatiṣṭhate <br />
               tan nityaṃ śabdavācyaṃ tac chabdāt tac ca na bhidyate //
                <span class="ref">BVaky_3,2.11</span></p>
            
            
            <p id="BVaky_3,2.12">
               na tad asti na tan nāsti na tad ekaṃ na tat pṛthak <br />
               na saṃsṛṣṭaṃ vibhaktaṃ vā vikṛtaṃ na ca nānyathā //
                <span class="ref">BVaky_3,2.12</span></p>
            
            
            <p id="BVaky_3,2.13">
               tan nāsti vidyate tac ca tad ekaṃ tat pṛthak pṛthak <br />
               saṃsṛṣṭaṃ ca vibhaktaṃ ca vikṛtaṃ tat tad anyathā //
                <span class="ref">BVaky_3,2.13</span></p>
            
            
            <p id="BVaky_3,2.14">
               tasya śabdārthasaṃbandharūpam ekasya dṛśyate <br />
               tad dṛśyaṃ darśanaṃ draṣṭā darśane ca prayojanam //
                <span class="ref">BVaky_3,2.14</span></p>
            
            
            <p id="BVaky_3,2.15">
               vikārāpagame satyaṃ suvarṇaṃ kuṇḍale yathā <br />
               vikārāpagame satyāṃ tathāhuḥ prakṛtiṃ parām //
                <span class="ref">BVaky_3,2.15</span></p>
            
            
            <p id="BVaky_3,2.16">
               vācyā sā sarvaśabdānāṃ śabdāś ca na pṛthak tataḥ <br />
               apṛthaktve ca saṃbandhas tayor nānātmanor iva //
                <span class="ref">BVaky_3,2.16</span></p>
            
            
            <p id="BVaky_3,2.17">
               ātmā paraḥ priyo dveṣyo vaktā vācyaṃ prayojanam <br />
               viruddhāni yathaikasya svapne rūpāṇi cetasaḥ //
                <span class="ref">BVaky_3,2.17</span></p>
            
            
            <p id="BVaky_3,2.18">
               ajanmani tathā nitye paurvāparyavivarjite <br />
               tattve janmādirūpatvaṃ viruddham upalabhyate //
                <span class="ref">BVaky_3,2.18</span></p>
            
            
            3.3: Saṃbandhasamuddeśa
            
            <p id="BVaky_3,3.1">
               jñānaṃ prayoktur bāhyo 'rthaḥ svarūpaṃ ca pratīyate <br />
               śabdair uccaritais teṣāṃ saṃbandhaḥ samavasthitaḥ //
                <span class="ref">BVaky_3,3.1</span></p>
            
            
            <p id="BVaky_3,3.2">
               pratipattur bhavaty arthe jñāne vā saṃśayaḥ kvacit <br />
               svarūpeṣūpalabhyeṣu vyabhicāro na vidyate //
                <span class="ref">BVaky_3,3.2</span></p>
            
            
            <p id="BVaky_3,3.3">
               asyāyaṃ vācako vācya iti ṣaṣṭhyā pratīyate <br />
               yogaḥ śabdārthayos tattvam apy ato vyapadiśyate //
                <span class="ref">BVaky_3,3.3</span></p>
            
            
            <p id="BVaky_3,3.4">
               nābhidhānaṃ svadharmeṇa saṃbandhasyāsti vācakam <br />
               atyantaparatantratvād rūpaṃ nāsyāpadiśyate //
                <span class="ref">BVaky_3,3.4</span></p>
            
            
            <p id="BVaky_3,3.5">
               upakārāt sa yatrāsti dharmas tatrānugamyate <br />
               śaktīnām api sā śaktir guṇānām apy asau guṇaḥ //
                <span class="ref">BVaky_3,3.5</span></p>
            
            
            <p id="BVaky_3,3.6">
               taddharmaṇos tu tācchabdyaṃ saṃyogasamavāyayoḥ <br />
               tayor apy upakārārthā niyatās tadupādhayaḥ //
                <span class="ref">BVaky_3,3.6</span></p>
            
            
            <p id="BVaky_3,3.7">
               kā cid eva hi sāvasthā kāryaprasavasūcitā <br />
               kasya cit kena cid yasyāṃ saṃyoga upajāyate //
                <span class="ref">BVaky_3,3.7</span></p>
            
            
            <p id="BVaky_3,3.8">
               nirātmakānām utpattau niyamaḥ kvacid eva yaḥ <br />
               tenaivāvyapavargaś ca prāptabhede sa yatkṛtaḥ //
                <span class="ref">BVaky_3,3.8</span></p>
            
            
            <p id="BVaky_3,3.9">
               ātmāntarasya yenātmā tadātmevāvadhāryate <br />
               yataś caikatvanānātvaṃ tattvaṃ nādhyavasīyate //
                <span class="ref">BVaky_3,3.9</span></p>
            
            
            <p id="BVaky_3,3.10">
               tāṃ śaktiṃ samavāyākhyāṃ śaktīnām upakāriṇīm <br />
               hedābhedāv atikrāntām anyathaiva vyavasthitām //
                <span class="ref">BVaky_3,3.10</span></p>
            
            
            <p id="BVaky_3,3.11">
               dharmaṃ sarvapadārthānām atītaḥ sarvalakṣaṇaḥ <br />
               anugṛhṇāti saṃbandha iti pūrvebhya āgamaḥ //
                <span class="ref">BVaky_3,3.11</span></p>
            
            
            <p id="BVaky_3,3.12">
               padārthīkṛta evānyaiḥ sarvatrābhyupagamyate <br />
               saṃbandhas tena śabdārthaḥ pravibhaktuṃ na śakyate //
                <span class="ref">BVaky_3,3.12</span></p>
            
            
            <p id="BVaky_3,3.13">
               samavāyāt sva ādhāraḥ svā ca jātiḥ pratīyate <br />
               ekārthasamavāyāt tu guṇāḥ svādhāra eva ye //
                <span class="ref">BVaky_3,3.13</span></p>
            
            
            <p id="BVaky_3,3.14">
               dravyatvasattāsaṃyogāḥ svānyādhāropabandhanāḥ <br />
               tatpradeśavibhāgāś ca guṇā dvitvādayaś ca ye //
                <span class="ref">BVaky_3,3.14</span></p>
            
            
            <p id="BVaky_3,3.15">
               ke cit svāśrayasaṃyuktāḥ ke cit tatsamavāyinaḥ <br />
               saṃyuktasamaveteṣu samavetās tathāpare //
                <span class="ref">BVaky_3,3.15</span></p>
            
            
            <p id="BVaky_3,3.16">
               svāśrayeṇa tu saṃyuktaiḥ saṃyuktaṃ vibhu gamyate <br />
               samavāyasya saṃbandho nāparas tatra dṛśyate //
                <span class="ref">BVaky_3,3.16</span></p>
            
            
            <p id="BVaky_3,3.17">
               saṃbandhasyāviśiṣṭatvān na cātra niyamo bhavet <br />
               tasmācchabdārthayor naivaṃ saṃbandhaḥ parikalpyate //
                <span class="ref">BVaky_3,3.17</span></p>
            
            
            <p id="BVaky_3,3.18">
               adṛṣṭavṛttilābhena yathā saṃyoga ātmanaḥ <br />
               kva cit svasvāmiyogākhyo 'bhede 'nyatrāpi sa kramaḥ //
                <span class="ref">BVaky_3,3.18</span></p>
            
            
            <p id="BVaky_3,3.19">
               prāptiṃ tu samavāyākhyāṃ vācyadharmātivartinīm <br />
               prayoktā pratipattā vā na śabdair anugacchati //
                <span class="ref">BVaky_3,3.19</span></p>
            
            
            <p id="BVaky_3,3.20">
               avācyam iti yad vācyaṃ tad avācyatayā yadā <br />
               vācyam ityavasīyeta vācyam eva tadā bhavet //
                <span class="ref">BVaky_3,3.20</span></p>
            
            
            <p id="BVaky_3,3.21">
               athāpy avācyam ity evaṃ, na tad vācyaṃ pratīyate <br />
               vivakṣitāsya yāvasthā saiva nādhyavasīyate //
                <span class="ref">BVaky_3,3.21</span></p>
            
            
            <p id="BVaky_3,3.22">
               tathānyathā sarvathā ca yasyāvācyatvam ucyate <br />
               tatrāpi naiva sāvasthā taiḥ śabdaiḥ pratiṣidhyate //
                <span class="ref">BVaky_3,3.22</span></p>
            
            
            <p id="BVaky_3,3.23">
               na hi saṃśayarūpe 'rthe śeṣatvena vyavasthite <br />
               avyudāse svarūpasya saṃśayo 'nyaḥ pravartate //
                <span class="ref">BVaky_3,3.23</span></p>
            
            
            <p id="BVaky_3,3.24">
               yadā ca nirṇayajñāne nirṇayatvena nirṇayaḥ <br />
               prakramyate tadā jñānaṃ svadharme nāvatiṣṭhate //
                <span class="ref">BVaky_3,3.24</span></p>
            
            
            <p id="BVaky_3,3.25">
               sarvaṃ mithyā bravīmīti naitad vākyaṃ vivakṣyate <br />
               tasya mithyābhidhāne hi prakrānto 'rtho na gamyate //
                <span class="ref">BVaky_3,3.25</span></p>
            
            
            <p id="BVaky_3,3.26">
               na ca vācakarūpeṇa pravṛttasyāsti vācyatā <br />
               pratipādyaṃ na tat tatra yenānyat pratipādyate //
                <span class="ref">BVaky_3,3.26</span></p>
            
            
            <p id="BVaky_3,3.27">
               asādhikā pratijñeti neyam evābhidhīyate <br />
               yathā, tathāsya dharmo 'pi nātra kaścit pratīyate //
                <span class="ref">BVaky_3,3.27</span></p>
            
            
            <p id="BVaky_3,3.28">
               vyāpārasyāparo yasmān na vyāpāro 'sti kaścana <br />
               virodham anavasthāṃ vā tasmāt sarvatra nāśrayet //
                <span class="ref">BVaky_3,3.28</span></p>
            
            
            <p id="BVaky_3,3.29">
               indriyāṇāṃ svaviṣayeṣv anādir yogyatā yathā <br />
               anādir arthaiḥ śabdānāṃ saṃbandho yogyatā tathā //
                <span class="ref">BVaky_3,3.29</span></p>
            
            
            <p id="BVaky_3,3.30">
               asādhur anumānena vācakaḥ kaiścid iṣyate <br />
               vācakatvāviśeṣe vā niyamaḥ puṇyapāpayoḥ //
                <span class="ref">BVaky_3,3.30</span></p>
            
            
            <p id="BVaky_3,3.31">
               saṃbandhaśabde saṃbandho yogyatāñṃ prati yogyatā <br />
               samayād yogyatāsaṃvin mātāputrādiyogavat //
                <span class="ref">BVaky_3,3.31</span></p>
            
            
            <p id="BVaky_3,3.32">
               śabdaḥ kāraṇam arthasya sa hi tenopajanyate <br />
               tathā ca buddhiviṣayād arthāc chabdaḥ pratīyate //
                <span class="ref">BVaky_3,3.32</span></p>
            
            
            <p id="BVaky_3,3.33">
               bhojanādy api manyante buddhyarthe yad asaṃbhavi <br />
               buddhyarthād eva buddhyarthe jāte tad api dṛśyate //
                <span class="ref">BVaky_3,3.33</span></p>
            
            
            <p id="BVaky_3,3.34">
               anityeṣv api nityatvam abhidheyātmanā sthitam <br />
               anityatvaṃ svaśaktir vā sā ca nityān na bhidyate //
                <span class="ref">BVaky_3,3.34</span></p>
            
            
            <p id="BVaky_3,3.35">
               śabdenārthasya saṃskāro dṛṣṭādṛṣṭaprayojanaḥ <br />
               kriyate so 'bhisaṃbandham antareṇa kathaṃ bhavet //
                <span class="ref">BVaky_3,3.35</span></p>
            
            
            <p id="BVaky_3,3.36">
               nāvaśyam abhidheyeṣu saṃskāraḥ sa tathāvidhaḥ <br />
               dṛsyate na ca saṃbandhas tathābhūto vivakṣitaḥ //
                <span class="ref">BVaky_3,3.36</span></p>
            
            
            <p id="BVaky_3,3.37">
               sati pratyayahetutvaṃ saṃbandha upapadyate <br />
               śabdasyārthe yatas tatra saṃbandho 'stīti gamyate //
                <span class="ref">BVaky_3,3.37</span></p>
            
            
            <p id="BVaky_3,3.38">
               nitye 'nitye 'pi vāpy arthe puruṣeṇa kathaṃcana <br />
               saṃbandho 'kṛtasaṃbandhaiḥ śabdaiḥ kartuṃ na śakyate //
                <span class="ref">BVaky_3,3.38</span></p>
            
            
            <p id="BVaky_3,3.39">
               vyapadeśe padārthānām anyā sattaupacārikī <br />
               sarvāvasthāsu sarveṣām ātmarūpasya darśikā //
                <span class="ref">BVaky_3,3.39</span></p>
            
            
            <p id="BVaky_3,3.40">
               sphaṭikādi yathā dravyaṃ bhinnarūpair upāśrayaiḥ <br />
               svaśaktiyogāt saṃbandhaṃ tādrūpyeṇeva gacchati //
                <span class="ref">BVaky_3,3.40</span></p>
            
            
            <p id="BVaky_3,3.41">
               tadvac chabdo 'pi sattāyām asyāṃ pūrvaṃ vyavasthitaḥ <br />
               dharmair upaiti saṃbandham avirodhivirodhibhiḥ //
                <span class="ref">BVaky_3,3.41</span></p>
            
            
            <p id="BVaky_3,3.42">
               evaṃ ca pratiṣedhyeṣu pratiṣedhaprakḷptaye <br />
               āśriteṣūpacāreṇa pratiṣedhaḥ pravartate //
                <span class="ref">BVaky_3,3.42</span></p>
            
            
            <p id="BVaky_3,3.43">
               ātmalābhasya janmākhyā satā labhyaṃ ca labhyate <br />
               yadi saj jāyate kasmād athāsaj jāyate katham //
                <span class="ref">BVaky_3,3.43</span></p>
            
            
            <p id="BVaky_3,3.44">
               sato hi gantur gamanaṃ, sati gamye pravartate <br />
               gantṛvac cen na janmārtho, na cet tadvan na jāyate //
                <span class="ref">BVaky_3,3.44</span></p>
            
            
            <p id="BVaky_3,3.45">
               upacarya tu kartāram abhidhānapravṛttaye <br />
               punaś ca karmabhāvena tāṃ kriyāṃ ca tadāśrayām //
                <span class="ref">BVaky_3,3.45</span></p>
            
            
            <p id="BVaky_3,3.46">
               athopacārasattaivaṃ vidheyas tatra lādayaḥ <br />
               janmanā tu virodhitvān mukhyā sattā na vidyate //
                <span class="ref">BVaky_3,3.46</span></p>
            
            
            <p id="BVaky_3,3.47">
               ātmānam ātmanā bibhrad astīti vyapadiśyate <br />
               antarbhāvāc ca tenāsau karmaṇā na sakarmakaḥ //
                <span class="ref">BVaky_3,3.47</span></p>
            
            
            <p id="BVaky_3,3.48">
               prāk ca sattābhisaṃbandhān mukhyā sattā kathaṃ bhavet <br />
               asaṃś ca nāsteḥ kartā syād upacāras tu pūrvavat //
                <span class="ref">BVaky_3,3.48</span></p>
            
            
            <p id="BVaky_3,3.49">
               tasmād bhinneṣu dharmeṣu virodhiṣv avirodhinīm <br />
               virodhikhyāpanāyaiva śabdais tais tair upāśritām //
                <span class="ref">BVaky_3,3.49</span></p>
            
            
            <p id="BVaky_3,3.50">
               abhinnakālām artheṣu bhinnakāleṣv avasthitām <br />
               pravṛttihetuṃ sarveṣāṃ śabdānām aupacārikīm //
                <span class="ref">BVaky_3,3.50</span></p>
            
            
            <p id="BVaky_3,3.51">
               etāṃ sattāṃ padārtho hi na kaś cid ativartate <br />
               sā ca saṃpratisattāyāḥ pṛthag bhāśye nidarśitā //
                <span class="ref">BVaky_3,3.51</span></p>
            
            
            <p id="BVaky_3,3.52">
               pradeśasyaikadeśaṃ vā parato vā nirūpaṇam <br />
               viparyayam abhāvaṃ vā vyavahāro 'nuvartate //
                <span class="ref">BVaky_3,3.52</span></p>
            
            
            <p id="BVaky_3,3.53">
               yathendriyasya vaiguṇyān mātrādhyāropavān iva <br />
               jāyate pratyayo 'rthebhyas tathaivoddeśajā matiḥ //
                <span class="ref">BVaky_3,3.53</span></p>
            
            
            <p id="BVaky_3,3.54">
               akṛtsnaviṣayābhāsaṃ śabdaḥ pratyayam āśritaḥ <br />
               artham āhānyarūpeṇa svarūpeṇānirūpitam //
                <span class="ref">BVaky_3,3.54</span></p>
            
            
            <p id="BVaky_3,3.55">
               rūpaṇavyapadeśābhyāṃ laukike vartmani sthitau <br />
               jñānaṃ praty abhilāpaṃ ca sadṛśau bālapaṇḍitau //
                <span class="ref">BVaky_3,3.55</span></p>
            
            
            <p id="BVaky_3,3.56">
               sarvārtharūpatā śuddhir jñānasya nirupāśrayā <br />
               tato 'py asya parāṃ śuddhim eke prāhur arūpikām //
                <span class="ref">BVaky_3,3.56</span></p>
            
            
            <p id="BVaky_3,3.57">
               upaplavo hi jñānasya bāhyākārānupātitā <br />
               kāluṣyam iva tat tasya saṃsarge vyatibhedajam //
                <span class="ref">BVaky_3,3.57</span></p>
            
            
            <p id="BVaky_3,3.58">
               yathā ca jñānam ālekhād aśuddhau vyavatiṣṭhate <br />
               tathopāśrayavān arthaḥ svarūpād viprakṛṣyate //
                <span class="ref">BVaky_3,3.58</span></p>
            
            
            <p id="BVaky_3,3.59">
               evam arthasya śabdasya jñānasya ca viparyaye <br />
               bhāvābhāvāv abhedena vyavahārānupātinau //
                <span class="ref">BVaky_3,3.59</span></p>
            
            
            <p id="BVaky_3,3.60">
               yathā bhāvam upāśritya tadabhāvo 'nugamyate <br />
               tathābhāvam upāśritya tadbhāvo 'py anugamyate //
                <span class="ref">BVaky_3,3.60</span></p>
            
            
            <p id="BVaky_3,3.61">
               nābhāvo jāyate bhāvo naiti bhāvo 'nupākhyatām <br />
               ekasmād ātmano 'nanyau bhāvābhāvau vikalpitau //
                <span class="ref">BVaky_3,3.61</span></p>
            
            
            <p id="BVaky_3,3.62">
               abhāvasyānupākhyatvāt kāraṇaṃ na prasādhakam <br />
               sopākhyasya tu bhāvasya kāraṇaṃ kiṃ kariśyati //
                <span class="ref">BVaky_3,3.62</span></p>
            
            
            <p id="BVaky_3,3.63">
               tasmāt sarvam abhāvo vā bhāvo vā sarvam iṣyate <br />
               na tv avasthāntaraṃ kiṃ cid ekasmāt satyataḥ sthitam //
                <span class="ref">BVaky_3,3.63</span></p>
            
            
            <p id="BVaky_3,3.64">
               tasmān nābhāvam icchanti ye loke bhāvavādinaḥ <br />
               abhāvavādino vāpi na bhāvaṃ tattvalakṣaṇam //
                <span class="ref">BVaky_3,3.64</span></p>
            
            
            <p id="BVaky_3,3.65">
               advaye caiva sarvasmin svabhāvād ekalakṣaṇe <br />
               parikalpeṣu maryādā vicitraivopalabhyate //
                <span class="ref">BVaky_3,3.65</span></p>
            
            
            <p id="BVaky_3,3.66">
               catasro hi yathāvasthā nirupākhye prakalpitāḥ <br />
               evaṃ dvaividhyam apy etad bhāvābhāvavyapāśrayam //
                <span class="ref">BVaky_3,3.66</span></p>
            
            
            <p id="BVaky_3,3.67">
               avirodhī virodhī vā sann asan vāpi yuktitaḥ <br />
               kramavān akramo vāpi nābhāva upapadyate //
                <span class="ref">BVaky_3,3.67</span></p>
            
            
            <p id="BVaky_3,3.68">
               avirodhī virodhī vā sann asan vāpi tattvataḥ <br />
               kramavān akramo vāpi tena bhāvo na vidyate //
                <span class="ref">BVaky_3,3.68</span></p>
            
            
            <p id="BVaky_3,3.69">
               abhāve triṣu kāleṣu na bhedasyāsti saṃbhavaḥ <br />
               tasminn asati bhāve 'pi traikālyaṃ nāvatiṣṭhate //
                <span class="ref">BVaky_3,3.69</span></p>
            
            
            <p id="BVaky_3,3.70">
               ātmatattvaparityāgaḥ parato nopapadyate <br />
               ātmatattvaṃ tu parataḥ svato vā nopakalpate //
                <span class="ref">BVaky_3,3.70</span></p>
            
            
            <p id="BVaky_3,3.71">
               tattve virodho nānātva upakāro na kaś cana <br />
               tattvānyatvaparityāge vyavahāro nivartate //
                <span class="ref">BVaky_3,3.71</span></p>
            
            
            <p id="BVaky_3,3.72">
               yatra draṣṭā ca dṛśyaṃ ca darśanaṃ cāvikalpitam <br />
               tasyaivārthasya satyatvaṃ śritās trayyantavedinaḥ //
                <span class="ref">BVaky_3,3.72</span></p>
            
            
            <p id="BVaky_3,3.73">
               sāmānyaṃ vā viśeṣaṃ vā yasmād āhur viśeṣavat <br />
               śabdās tasmād asatyeṣu bhedeṣv eva vyavasthitāḥ //
                <span class="ref">BVaky_3,3.73</span></p>
            
            
            <p id="BVaky_3,3.74">
               na hy abhāvasya sadbhāve bhāvasyātmā prahīyate <br />
               na cābhāvasya nāstitve bhāvasyātmā prasūyate //
                <span class="ref">BVaky_3,3.74</span></p>
            
            
            <p id="BVaky_3,3.75">
               na śābaleyasyāstitvaṃ bāhuleyasya bādhakam <br />
               na śābaleyo nāstīti bāhuleyaḥ prakalpate //
                <span class="ref">BVaky_3,3.75</span></p>
            
            
            <p id="BVaky_3,3.76">
               abhāvo yadi vastu syāt tatreyaṃ syāt vicāraṇā <br />
               tataś ca tadabhāve 'pi syād vicāryam idaṃ punaḥ //
                <span class="ref">BVaky_3,3.76</span></p>
            
            
            <p id="BVaky_3,3.77">
               avastu syād atītaṃ yad vyavahārasya gocaram <br />
               tatra vastugato bhedo na nirvacanam arhati //
                <span class="ref">BVaky_3,3.77</span></p>
            
            
            <p id="BVaky_3,3.78">
               apade 'rthe padanyāsaḥ kāraṇasya na vidyate <br />
               atha ca prāgasadbhāvaḥ kāraṇe sati dṛṣyate //
                <span class="ref">BVaky_3,3.78</span></p>
            
            
            <p id="BVaky_3,3.79">
               kā tasya prāgavastheti vastvāśritam idaṃ punaḥ <br />
               prāg avastheti na hy etad dvayam apy asty avastuni //
                <span class="ref">BVaky_3,3.79</span></p>
            
            
            <p id="BVaky_3,3.80">
               na cordhvam asti nāstīti vacanāyānibandhanam <br />
               alaṃ syād apadasthānam etad vācaḥ pracakṣate //
                <span class="ref">BVaky_3,3.80</span></p>
            
            
            <p id="BVaky_3,3.81">
               atyadbhutā tv iyaṃ vṛttir yad abhāgaṃ yad akramam <br />
               bhāvānāṃ prāg abhūtānām ātmatattvaṃ prakāśate //
                <span class="ref">BVaky_3,3.81</span></p>
            
            
            <p id="BVaky_3,3.82">
               vikalpotthāpitenaiva sarvo bhāvena laukikaḥ <br />
               mukhyeneva padārthena vyavahāro vidhīyate //
                <span class="ref">BVaky_3,3.82</span></p>
            
            
            <p id="BVaky_3,3.83">
               bhāvaśaktim ataś caināṃ manyante nityavādinaḥ <br />
               bhāvam eva kramam prāhur na bhāvād aparaḥ kramaḥ //
                <span class="ref">BVaky_3,3.83</span></p>
            
            
            <p id="BVaky_3,3.84">
               kramān na yaugapadyasya kaś cid bhedo 'sti tattvataḥ <br />
               yathaiva bhāvān nābhāvaḥ kaś cid anyo 'vasīyate //
                <span class="ref">BVaky_3,3.84</span></p>
            
            
            <p id="BVaky_3,3.85">
               kālasyāpy aparaṃ kālaṃ nirdiśanty eva laukikāḥ <br />
               na ca nirdeśamātreṇa vyatireko 'nugamyate //
                <span class="ref">BVaky_3,3.85</span></p>
            
            
            <p id="BVaky_3,3.86">
               ādhāraṃ kalpayan buddhyā nābhāve vyavatiṣṭhate <br />
               avastuṣv api notprekṣā kasya cit pratibadhyate //
                <span class="ref">BVaky_3,3.86</span></p>
            
            
            <p id="BVaky_3,3.87">
               tasmāc chaktivibhāgena nityaḥ sadasadātmakaḥ <br />
               eko 'rthaḥ śabdavācyatve bahurūpaḥ prakāśate //
                <span class="ref">BVaky_3,3.87</span></p>
            
            
            <p id="BVaky_3,3.88">
               vyavahāraś ca lokasya padārthaiḥ parikalpitaiḥ <br />
               śāstre padārthaḥ kāryārthaṃ laukikaḥ pravibhajyate //
                <span class="ref">BVaky_3,3.88</span></p>
            
            
            3,4: Bhūyodravyasamuddeśaḥ
            
            <p id="BVaky_3,4.1">
               saṃsargarūpāt saṃbhūtāḥ saṃvidrūpād apoddhṛtāḥ <br />
               śāstre vibhaktā vākyārthāt prakṛtipratyayārthavat //
                <span class="ref">BVaky_3,4.1</span></p>
            
            
            <p id="BVaky_3,4.2">
               nimittabhūtāḥ sādhutve śāstrād anumitātmakāḥ <br />
               ke cit padārthā vakṣyante saṃkśepeṇa yathāgamam //
                <span class="ref">BVaky_3,4.2</span></p>
            
            
            <p id="BVaky_3,4.3">
               vastūpalakṣaṇaṃ yatra sarvanāma prayujyate <br />
               dravyam ity ucyate so 'rto bhedyatvena vivakśitaḥ //
                <span class="ref">BVaky_3,4.3</span></p>
            
            
            3,5: Guṇasamudeśa
            
            <p id="BVaky_3,5.1">
               saṃsargi bhedakaṃ yad yat savyāpāraṃ pratīyate <br />
               guṇatvaṃ paratantratvāt tasya śāstra udāhṛtam //
                <span class="ref">BVaky_3,5.1</span></p>
            
            
            <p id="BVaky_3,5.2">
               dravyasyāvyapadeśasya ya upādīyate guṇaḥ <br />
               bhedako vyapadeśāya tatprakarṣo 'bhidhīyate //
                <span class="ref">BVaky_3,5.2</span></p>
            
            
            <p id="BVaky_3,5.3">
               sarvasyaiva pradhānasya na vinā bhedahetunā <br />
               prakarṣo vidyate nāpi 'śabdasyopaiti vācyatām //
                <span class="ref">BVaky_3,5.3</span></p>
            
            
            <p id="BVaky_3,5.4">
               vidyamānāḥ pradhāneṣu na sarve bhedahetavaḥ <br />
               viśeṣaśabdair ucyante vyāvṛttārthābhidhāyibhiḥ //
                <span class="ref">BVaky_3,5.4</span></p>
            
            
            <p id="BVaky_3,5.5">
               vastūpalakṣaṇe tatra viśeṣo vyāpṛto yadi <br />
               prakarṣo niyamābhāvāt syād avijñātahetukaḥ //
                <span class="ref">BVaky_3,5.5</span></p>
            
            
            <p id="BVaky_3,5.6">
               sarvaṃ ca sarvato 'vaśyaṃ niyamena prakṛṣyate <br />
               saṃsargiṇā nimittena nikṛṣṭenādhikena vā //
                <span class="ref">BVaky_3,5.6</span></p>
            
            
            <p id="BVaky_3,5.7">
               nāpekṣate nimittaṃ ca prakarṣe vyāpṛtaṃ yadi <br />
               dravyasya syād upādānaṃ prakarṣaṃ praty anarthakaṃ //
                <span class="ref">BVaky_3,5.7</span></p>
            
            
            <p id="BVaky_3,5.8">
               savyāpāro guṇas tasmāt svaprakarṣanibandhanaḥ <br />
               dravyātmānaṃ bhinatty eva svaprakarṣaṃ niveśayan //
                <span class="ref">BVaky_3,5.8</span></p>
            
            
            <p id="BVaky_3,5.9">
               arūpaṃ pararūpeṇa dravyam ākhyāyate yathā <br />
               aprakarṣaṃ prakarṣeṇa guṇasyāviśyate tathā //
                <span class="ref">BVaky_3,5.9</span></p>
            
            
            3,6: Diksamuddeśa
            
            <p id="BVaky_3,6.1">
               dik sādhanam kriyā kāla iti vastvabhidhāyinaḥ <br />
               śaktirūpe padārthānām atyantam anavasthitāḥ //
                <span class="ref">BVaky_3,6.1</span></p>
            
            
            <p id="BVaky_3,6.2">
               vyatirekasya yo hetur avadhipratipādyayoḥ <br />
               ṛjv ity evam yato 'nyena vinā buddhiḥ pravartate //
                <span class="ref">BVaky_3,6.2</span></p>
            
            
            <p id="BVaky_3,6.3">
               karmano jātibhedānām abhivyaktir yadāśrayā <br />
               sā svair upādhibhir bhinnā śaktir dig iti kathyate //
                <span class="ref">BVaky_3,6.3</span></p>
            
            
            <p id="BVaky_3,6.4">
               parāparatve mūrtināṃ deśabhedanibandhane <br />
               tata eva prakalpete kramarūpe tu kālataḥ //
                <span class="ref">BVaky_3,6.4</span></p>
            
            
            <p id="BVaky_3,6.5">
               ākāśasya pradeśena bhāgaiś cānyaiḥ pṛthak pṛthak <br />
               sā saṃyogavibhāgānām upādhitvāya kalpate //
                <span class="ref">BVaky_3,6.5</span></p>
            
            
            <p id="BVaky_3,6.6">
               diśo vyavasthā deśānāṃ digvyavasthā na vidyate <br />
               śaktayaḥ khalu bhāvānām upakāraprabhāvitāḥ //
                <span class="ref">BVaky_3,6.6</span></p>
            
            
            <p id="BVaky_3,6.7">
               pratyastarūpā bhāveṣu dik pūrvety abhidhīyate <br />
               pūrvabuddhir yato dik sā samākhyāmātram anyathā //
                <span class="ref">BVaky_3,6.7</span></p>
            
            
            <p id="BVaky_3,6.8">
               svāṅgād vyavasthā yā loke na tasyām niyatā diśaḥ <br />
               pratyaṅmukhasya yat paścāt tat purastād viparyaye //
                <span class="ref">BVaky_3,6.8</span></p>
            
            
            <p id="BVaky_3,6.9">
               deśavyavasthāniyamo dikṣu na vyavatiṣṭhate <br />
               rūḍham apy aparatvena pūrvam ity abhidhīyate //
                <span class="ref">BVaky_3,6.9</span></p>
            
            
            <p id="BVaky_3,6.10">
               ato bhāṣitapuṃskatvāt puṃvadbhāvo na sidhyati <br />
               asminn arthe na śabdena prasavaḥ kva cid ucyate //
                <span class="ref">BVaky_3,6.10</span></p>
            
            
            <p id="BVaky_3,6.11">
               dikśakter abhidhāne tu niyataṃ diśi darśanam <br />
               pūrvādināṃ yathā ṣaṣṭer jīvitasyāvadhāraṇe //
                <span class="ref">BVaky_3,6.11</span></p>
            
            
            <p id="BVaky_3,6.12">
               chāyābhābhyāṃ nagādīnām bhāgabhedaḥ prakalpate <br />
               ataddharmasu bhāveṣu bhāgabhedo na kalpate //
                <span class="ref">BVaky_3,6.12</span></p>
            
            
            <p id="BVaky_3,6.13">
               paramāṇor abhāgasya diśā bhāgo vidhīyate <br />
               bhāgaprakalpanāśaktiṃ prathamāṃ tāṃ pracakṣate //
                <span class="ref">BVaky_3,6.13</span></p>
            
            
            <p id="BVaky_3,6.14">
               adeśāś cāpy abhāgāś ca niṣkramā nirupāśrayāḥ <br />
               bhāvāḥ saṃsargirūpāt tu śaktibhedaḥ prakalpate //
                <span class="ref">BVaky_3,6.14</span></p>
            
            
            <p id="BVaky_3,6.15">
               nirbhāgātmakatā tulyā paramāṇor ghaṭasya ca <br />
               bhāgaḥ śaktyantaraṃ tatra parimāṇaṃ ca yat tayoḥ //
                <span class="ref">BVaky_3,6.15</span></p>
            
            
            <p id="BVaky_3,6.16">
               yataḥ prakalpate bhedo bhedas tatrāpi dṛśyate <br />
               adṛṣṭoparatiṃ bhedam ato 'yuktataraṃ viduḥ //
                <span class="ref">BVaky_3,6.16</span></p>
            
            
            <p id="BVaky_3,6.17">
               sarvatra tasya kāryasya darśanād vibhur iṣyate <br />
               vibhutvam etad evāhur anyaḥ kāyavatāṃ vidhiḥ //
                <span class="ref">BVaky_3,6.17</span></p>
            
            
            <p id="BVaky_3,6.18">
               caitanyavat sthitā loke dikkālaparikalpanā <br />
               prakṛtiṃ prāṇināṃ tāṃ hi ko 'nyathā sthāpayiṣyati //
                <span class="ref">BVaky_3,6.18</span></p>
            
            
            <p id="BVaky_3,6.19">
               saṃkaro vyavahārāṇāṃ prakṛteḥ syād viparyaye <br />
               tasmāt tyajann imān bhāvān punar evāvalambate //
                <span class="ref">BVaky_3,6.19</span></p>
            
            
            <p id="BVaky_3,6.20">
               tasyās tu śakteḥ pūrvādibhedo bhāvāntarāśrayaḥ <br />
               bhinnā dik tena bhedena bhedāyaivopakalpate //
                <span class="ref">BVaky_3,6.20</span></p>
            
            
            <p id="BVaky_3,6.21">
               avadhitvena cāpekṣāyoge diglakṣaṇo vidhiḥ <br />
               pūrvam asyeti ṣaṣṭhy eva dṛṣṭā dharmāntarāśraye //
                <span class="ref">BVaky_3,6.21</span></p>
            
            
            <p id="BVaky_3,6.22">
               pūrvādināṃ viparyāso 'dṛṣṭaś cāvadhyasaṃkare <br />
               ṛjv etad asyety etac ca liṅgaṃ na vyatikīryate //
                <span class="ref">BVaky_3,6.22</span></p>
            
            
            <p id="BVaky_3,6.23">
               antaḥkaraṇadharmo vā bahir evaṃ prakāśate <br />
               asyāṃ tv antarbahirbhāvaḥ prakriyāyāṃ na vidyate //
                <span class="ref">BVaky_3,6.23</span></p>
            
            
            <p id="BVaky_3,6.24">
               ekatvam āsāṃ śaktīnāṃ nānātvaṃ veti kalpane <br />
               avastupatite jñātvā satyato na parāmṛśet //
                <span class="ref">BVaky_3,6.24</span></p>
            
            
            <p id="BVaky_3,6.25">
               vikalpātītatattveṣu saṃketopanibandhanāḥ <br />
               bhāveṣu vyavahārā ye lokas tatrānugamyate //
                <span class="ref">BVaky_3,6.25</span></p>
            
            
            <p id="BVaky_3,6.26">
               naikatvam asty anānātvaṃ vinaikatvena netarat <br />
               paramārthe tayor eṣa bhedo 'tyantaṃ na vidyate //
                <span class="ref">BVaky_3,6.26</span></p>
            
            
            <p id="BVaky_3,6.27">
               na śaktīnāṃ tathā bhedo yathā śaktimatām sthitiḥ <br />
               na ca laukikam ekatvaṃ tāsām ātmasu vidyate //
                <span class="ref">BVaky_3,6.27</span></p>
            
            
            <p id="BVaky_3,6.28">
               naikatvaṃ vyavatiṣṭheta nānātvaṃ cen na kalpayet <br />
               nānātvaṃ cāvahīyeta yady ekatvaṃ na kalpayet //
                <span class="ref">BVaky_3,6.28</span></p>
            
            
            3,7: Sādhanasamuddeśa
            
            <p id="BVaky_3,7.1">
               svāśraye samavetānāṃ tadvad evāśrayāntare <br />
               kriyāṇām abhiniṣpattau sāmarthyaṃ sādhanaṃ viduḥ //
                <span class="ref">BVaky_3,7.1</span></p>
            
            
            <p id="BVaky_3,7.2">
               śaktimātrāsamūhasya viśvasyānekadharmaṇaḥ <br />
               sarvadā sarvathā bhāvāt kva cit kiṃ cid vivakṣyate //
                <span class="ref">BVaky_3,7.2</span></p>
            
            
            <p id="BVaky_3,7.3">
               sādhanavyavahāraś ca buddhyavasthānibandhanaḥ <br />
               sann asan vārtharūpeṣu bhedo buddhyā prakalpyate //
                <span class="ref">BVaky_3,7.3</span></p>
            
            
            <p id="BVaky_3,7.4">
               buddhyā samīhitaikatvān pañcālān kurubhir yadā <br />
               punar vibhajate vaktā tadāpāyaḥ pratīyate //
                <span class="ref">BVaky_3,7.4</span></p>
            
            
            <p id="BVaky_3,7.5">
               śabdopahitarūpāṃś ca buddher viṣayatāṃ gatān <br />
               pratyakṣam iva kaṃsādīn sādhanatvena manyate //
                <span class="ref">BVaky_3,7.5</span></p>
            
            
            <p id="BVaky_3,7.6">
               buddhipravṛttirūpaṃ ca samāropyābhidhātṛbhiḥ <br />
               artheṣu śaktibhedānāṃ kriyate parikalpanā //
                <span class="ref">BVaky_3,7.6</span></p>
            
            
            <p id="BVaky_3,7.7">
               vyaktau padārthe śabdāder janyamānasya karmaṇaḥ <br />
               sādhanatvaṃ tathā siddhaṃ buddhirūpaprakalpitam //
                <span class="ref">BVaky_3,7.7</span></p>
            
            
            <p id="BVaky_3,7.8">
               svatantraparatantratve kramarūpaṃ ca darśitam <br />
               nirīheṣv api bhāveṣu kalpanopanibandhanam //
                <span class="ref">BVaky_3,7.8</span></p>
            
            
            <p id="BVaky_3,7.9">
               śaktayaḥ śaktimantaś ca sarve saṃsargavādinām <br />
               bhāvās teṣv asvaśabdeṣu sādhanatvaṃ nirūpyate //
                <span class="ref">BVaky_3,7.9</span></p>
            
            
            <p id="BVaky_3,7.10">
               ghaṭasya dṛśikarmatve mahattvādīni sādhanam <br />
               rūpasya dṛśikarmatve rūpatvādīni sādhanam //
                <span class="ref">BVaky_3,7.10</span></p>
            
            
            <p id="BVaky_3,7.11">
               svaiḥ sāmānyaviśeṣaiś ca śaktimanto rasādayaḥ <br />
               niyatagrahaṇā loke śaktayas tās tathāśrayaiḥ //
                <span class="ref">BVaky_3,7.11</span></p>
            
            
            <p id="BVaky_3,7.12">
               indriyārthamanaḥkartṛsaṃbandhaḥ sādhanaṃ kva cit <br />
               yad yadā yadanugrāhi tat tadā tatra sādhanam //
                <span class="ref">BVaky_3,7.12</span></p>
            
            
            <p id="BVaky_3,7.13">
               svaśabdair abhidhāne tu sa dharmo nābhidhīyate <br />
               vibhaktyādibhir evāsāv upakāraḥ pratīyate //
                <span class="ref">BVaky_3,7.13</span></p>
            
            
            <p id="BVaky_3,7.14">
               nimittabhāvo bhāvānām upakārārtham āśritaḥ <br />
               natir āvarjanety evaṃ siddhaḥ sādhanam iṣyate //
                <span class="ref">BVaky_3,7.14</span></p>
            
            
            <p id="BVaky_3,7.15">
               sa tebhyo vyatirikto vā teṣām ātmaiva vā tathā <br />
               vyatirekam upāśritya sādhanatvena kalpyate //
                <span class="ref">BVaky_3,7.15</span></p>
            
            
            <p id="BVaky_3,7.16">
               saṃdarśanaṃ prārthanāyāṃ vyavasāye tv anantarā <br />
               vyavasāyas tathārambhe sādhanatvāya kalpate //
                <span class="ref">BVaky_3,7.16</span></p>
            
            
            <p id="BVaky_3,7.17">
               pūrvasmin yā kriyā saiva parasmin sādhanaṃ matā <br />
               saṃdarśane tu caitanyaṃ viśiṣṭaṃ sādhanaṃ viduḥ //
                <span class="ref">BVaky_3,7.17</span></p>
            
            
            <p id="BVaky_3,7.18">
               niṣpattimātre kartṛtvaṃ sarvatraivāsti kārake <br />
               vyāpārabhedāpekṣāyāṃ karaṇatvādisaṃbhavaḥ //
                <span class="ref">BVaky_3,7.18</span></p>
            
            
            <p id="BVaky_3,7.19">
               putrasya janmani yathā pitroḥ kartṛtvam ucyate <br />
               ayam asyām iyaṃ tv asmād iti bhedo vivakṣayā //
                <span class="ref">BVaky_3,7.19</span></p>
            
            
            <p id="BVaky_3,7.20">
               guṇakriyāṇāṃ kartāraḥ kartrā nyakkṛtaśaktayaḥ <br />
               nyaktāyām api saṃpūrṇaiḥ svair vyāpāraiḥ samanvitāḥ //
                <span class="ref">BVaky_3,7.20</span></p>
            
            
            <p id="BVaky_3,7.21">
               karaṇatvādibhir jñātāḥ kriyābhedānupātibhiḥ <br />
               svātantryam uttaraṃ labdhvā pradhāne yānti kartṛtām //
                <span class="ref">BVaky_3,7.21</span></p>
            
            
            <p id="BVaky_3,7.22">
               yathā rājñā niyukteṣu yoddhṛtvaṃ yoddhṛṣu sthitam <br />
               teṣu vṛttau tu labhate rājā jayaparājayau //
                <span class="ref">BVaky_3,7.22</span></p>
            
            
            <p id="BVaky_3,7.23">
               tathā kartrā niyukteṣu sarveṣv ekārthakāriṣu <br />
               kartṛtvaṃ karaṇatvāder uttaraṃ na virudhyate //
                <span class="ref">BVaky_3,7.23</span></p>
            
            
            <p id="BVaky_3,7.24">
               anāśrite tu vyāpāre nimittaṃ hetur iṣyate <br />
               āśritāvadhibhāvaṃ tu lakṣaṇe lakṣaṇaṃ viduḥ //
                <span class="ref">BVaky_3,7.24</span></p>
            
            
            <p id="BVaky_3,7.25">
               dravyādiviṣayo hetuḥ kārakaṃ niyatakriyam <br />
               kartā kartrantarāpekṣaḥ kriyāyāṃ hetur iṣyate //
                <span class="ref">BVaky_3,7.25</span></p>
            
            
            <p id="BVaky_3,7.26">
               kriyāyai karaṇaṃ tasya dṛṣṭaḥ pratinidhis tathā <br />
               hetvarthā tu kriyā tasmān na sa pratinidhīyate //
                <span class="ref">BVaky_3,7.26</span></p>
            
            
            <p id="BVaky_3,7.27">
               prātilomyānulomyābhyāṃ hetur arthasya sādhakaḥ <br />
               tādarthyam ānulomyena hetutvānugataṃ tu tat //
                <span class="ref">BVaky_3,7.27</span></p>
            
            
            <p id="BVaky_3,7.28">
               sarvatra sahajā śaktir yāvaddravyam avasthitā <br />
               kriyākāle tv abhivyakter āśrayād upakāriṇī //
                <span class="ref">BVaky_3,7.28</span></p>
            
            
            <p id="BVaky_3,7.29">
               kuḍyasyāvaraṇe śaktir asyādīnāṃ vidāraṇe <br />
               sarvadā sa tu san dharmaḥ kriyākāle nirūpyate //
                <span class="ref">BVaky_3,7.29</span></p>
            
            
            <p id="BVaky_3,7.30">
               svā"ngasaṃyoginaḥ pāśā daityānāṃ vāruṇā yathā <br />
               vyajyante vijigīṣūṇāṃ dravyāṇāṃ śaktayas tathā //
                <span class="ref">BVaky_3,7.30</span></p>
            
            
            <p id="BVaky_3,7.31">
               taikṣṇyagauravakāṭhinyasaṃsthānaiḥ svair asir yadā <br />
               chedyaṃ prati vyāpriyate śaktimān gṛhyate tadā //
                <span class="ref">BVaky_3,7.31</span></p>
            
            
            <p id="BVaky_3,7.32">
               prā"n nimittāntarodbhūtaṃ kriyāyāḥ kaiś cid iṣyate <br />
               sādhanaṃ sahajaṃ kaiś cit kriyānyaiḥ pūrvam iṣyate //
                <span class="ref">BVaky_3,7.32</span></p>
            
            
            <p id="BVaky_3,7.33">
               pravṛttir eva prathamaṃ kva cid apy anapāśritā <br />
               śaktīr ekādhikaraṇe srotovad apakarṣati //
                <span class="ref">BVaky_3,7.33</span></p>
            
            
            <p id="BVaky_3,7.34">
               apūrvaṃ kālaśaktiṃ vā kriyāṃ vā kālam eva vā <br />
               tam evamlaksanam bhāvam ke cid āhuh katham ca na //
                <span class="ref">BVaky_3,7.34</span></p>
            
            
            <p id="BVaky_3,7.35">
               nityāḥ ṣaṭ śaktayo 'anyeṣāṃ bhedābhedasamanvitāḥ <br />
               kriyāsaṃsiddhaye 'rtheṣu jātivat samavasthitāḥ //
                <span class="ref">BVaky_3,7.35</span></p>
            
            
            <p id="BVaky_3,7.36">
               dravyākārādibhedena tāś cāparimitā iva <br />
               dṛśyante tattvam āsāṃ tu ṣaṭ śaktīr nātivartate //
                <span class="ref">BVaky_3,7.36</span></p>
            
            
            <p id="BVaky_3,7.37">
               nimittabhedād ekaiva bhinnā śaktiḥ pratīyate <br />
               ṣoḍhā kartṛtvam evāhus tatpravṛtter nibandhanam //
                <span class="ref">BVaky_3,7.37</span></p>
            
            
            <p id="BVaky_3,7.38">
               tattve vā vyatireke vā vyatiriktaṃ tad ucyate <br />
               śabdapramāṇako lokaḥ sa śāstreṇānugamyate //
                <span class="ref">BVaky_3,7.38</span></p>
            
            
            <p id="BVaky_3,7.39">
               paramārthe tu naikatvaṃ pṛthaktvād bhinnalakṣaṇam <br />
               pṛthaktvaikatvarūpeṇa tattvam eva prakāśate //
                <span class="ref">BVaky_3,7.39</span></p>
            
            
            <p id="BVaky_3,7.40">
               yat pṛthaktvam asaṃdigdhaṃ tad ekatvān na bhidyate <br />
               yad ekatvam asaṃdigdhaṃ tat pṛthaktvān na bhidyate //
                <span class="ref">BVaky_3,7.40</span></p>
            
            
            <p id="BVaky_3,7.41">
               dyauḥ kṣamā vāyur ādityaḥ sāgarāḥ sarito diśaḥ <br />
               antaḥkaraṇatattvasya bhāgā bahir avasthitāḥ //
                <span class="ref">BVaky_3,7.41</span></p>
            
            
            <p id="BVaky_3,7.42">
               kālavicchedarūpeṇa tad evaikam avasthitam <br />
               sa hy apūrvāparo bhāvaḥ kramarūpeṇa lakṣyate //
                <span class="ref">BVaky_3,7.42</span></p>
            
            
            <p id="BVaky_3,7.43">
               dṛṣṭo hy avyatireke 'pi vyatireko 'nvaye 'sati <br />
               vṛkṣādyarthānvayas tasmād vibhaktyartho 'nya iṣyate //
                <span class="ref">BVaky_3,7.43</span></p>
            
            
            <p id="BVaky_3,7.44">
               sāmānyaṃ kārakaṃ tasya saptādyā bhedayonayaḥ <br />
               ṣaṭ karmākhyādibhedena śeṣabhedas tu saptamī //
                <span class="ref">BVaky_3,7.44</span></p>
            
            [atha karmādhikāraḥ]
            
            <p id="BVaky_3,7.45">
               nirvartyaṃ ca vikāryaṃ ca prāpyaṃ ceti tridhā matam <br />
               tatrepsitatamaṃ karma caturdhānyat tu kalpitam //
                <span class="ref">BVaky_3,7.45</span></p>
            
            
            <p id="BVaky_3,7.46">
               audāsīnyena yat prāpyaṃ yac ca kartur anīpsitam <br />
               saṃjñāntarair anākhyātaṃ yad yac cāpy anyapūrvakam //
                <span class="ref">BVaky_3,7.46</span></p>
            
            
            <p id="BVaky_3,7.47">
               satī vāvidyamānā vā prakṛtiḥ pariṇāminī <br />
               yasya nāśriyate tasya nirvartyatvaṃ pracakṣate //
                <span class="ref">BVaky_3,7.47</span></p>
            
            
            <p id="BVaky_3,7.48">
               prakṛtes tu vivakṣāyāṃ vikāryaṃ kaiś cid anyathā <br />
               nirvartyaṃ ca vikāryaṃ ca karma śāstre pradarśitam //
                <span class="ref">BVaky_3,7.48</span></p>
            
            
            <p id="BVaky_3,7.49">
               yad asaj jāyate sad vā janmanā yat prakāśyate <br />
               tan nirvartyaṃ vikāryaṃ ca karma dvedhā vyavasthitam //
                <span class="ref">BVaky_3,7.49</span></p>
            
            
            <p id="BVaky_3,7.50">
               prakṛtyucchedasaṃbhūtaṃ kiṃ cit kāṣṭhādibhasmavat <br />
               kiṃ cid guṇāntarotpattyā suvarṇādivikāravat //
                <span class="ref">BVaky_3,7.50</span></p>
            
            
            <p id="BVaky_3,7.51">
               kriyākṛtā viśeṣāṇāṃ siddhir yatra na gamyate <br />
               darśanād anumānād vā tat prāpyam iti kathyate //
                <span class="ref">BVaky_3,7.51</span></p>
            
            
            <p id="BVaky_3,7.52">
               viśeṣalābhaḥ sarvatra vidyate darśanādibhiḥ <br />
               keṣāṃ cit tadabhivyaktisiddhir dṛṣṭiviṣādiṣu //
                <span class="ref">BVaky_3,7.52</span></p>
            
            
            <p id="BVaky_3,7.53">
               ābhāsopagamo vyaktiḥ soḍhatvam iti karmaṇaḥ <br />
               viśeṣāḥ prāpyamāṇasya kriyāsiddhau vyavasthitāḥ //
                <span class="ref">BVaky_3,7.53</span></p>
            
            
            <p id="BVaky_3,7.54">
               nirvartyādiṣu tat pūrvam anubhūya svatantratām <br />
               kartrantarāṇāṃ vyāpāre karma saṃpadyate tataḥ //
                <span class="ref">BVaky_3,7.54</span></p>
            
            
            <p id="BVaky_3,7.55">
               tadvyāpāraviveke 'pi svavyāpāre vyavasthitam <br />
               karmāpadiṣṭāṃllabhate kva cic chāstrāśrayān vidhīn //
                <span class="ref">BVaky_3,7.55</span></p>
            
            
            <p id="BVaky_3,7.56">
               nivṛttapreṣaṇaṃ karma svakriyāvayave sthitam <br />
               nivartamāne karmatve sve kartṛtve 'vatiṣṭhate //
                <span class="ref">BVaky_3,7.56</span></p>
            
            
            <p id="BVaky_3,7.57">
               tāni dhātvantarāṇy eva pacisidhyativad viduḥ <br />
               bhede 'pi tulyarūpatvād ekatvaparikalpanā //
                <span class="ref">BVaky_3,7.57</span></p>
            
            
            <p id="BVaky_3,7.58">
               ekadeśe samūhe ca vyāpārāṇāṃ pacādayaḥ <br />
               svabhāvataḥ pravartante tulyarūpasamanvitāḥ //
                <span class="ref">BVaky_3,7.58</span></p>
            
            
            <p id="BVaky_3,7.59">
               nyagbhāvanā nyagbhavanaṃ ruhau śuddhe pratīyate <br />
               nyagbhāvanā nyagbhavanaṃ ṇyante 'pi pratipadyate //
                <span class="ref">BVaky_3,7.59</span></p>
            
            
            <p id="BVaky_3,7.60">
               avasthāṃ pañcamīm āhur ṇyante tāṃ karmakartari <br />
               nivṛttapreṣaṇād dhātoḥ prākṛte 'rthe ṇij ucyate //
                <span class="ref">BVaky_3,7.60</span></p>
            
            
            <p id="BVaky_3,7.61">
               bravīti pacater arthaṃ sidhyatir na vinā ṇicā <br />
               sa ṇyantaḥ pacater arthe prākṛte vyavatiṣṭhate //
                <span class="ref">BVaky_3,7.61</span></p>
            
            
            <p id="BVaky_3,7.62">
               keṣāṃ cid devadattāder vyāpāro yaḥ sakarmake <br />
               sa vinā devadattādeḥ kaṭādiṣu vivakṣyate //
                <span class="ref">BVaky_3,7.62</span></p>
            
            
            <p id="BVaky_3,7.63">
               nivṛttapreṣaṇaṃ karma svasya kartuḥ prayojakam <br />
               preṣaṇāntarasaṃbandhe ṇyante lenābhidhīyate //
                <span class="ref">BVaky_3,7.63</span></p>
            
            
            <p id="BVaky_3,7.64">
               sadṛśādiṣu yat karmakartṛtvaṃ pratipadyate <br />
               āpattyāpādane tatra viṣayatvaṃ prati kriye //
                <span class="ref">BVaky_3,7.64</span></p>
            
            
            <p id="BVaky_3,7.65">
               kutaś cid āhṛtya padam evaṃ ca parikalpane <br />
               karmasthabhāvakatvaṃ syād darśanādyabhidhāyinām //
                <span class="ref">BVaky_3,7.65</span></p>
            
            
            <p id="BVaky_3,7.66">
               viśeṣadarśanaṃ yatra kriyā tatra vyavasthitā <br />
               kriyāvyavasthā tv anyeṣāṃ śabdair eva prakāśyate //
                <span class="ref">BVaky_3,7.66</span></p>
            
            
            <p id="BVaky_3,7.67">
               kālabhāvādhvadeśānām antarbhūtakriyāntaraiḥ <br />
               sarvair akarmakair yoge karmatvam upajāyate //
                <span class="ref">BVaky_3,7.67</span></p>
            
            
            <p id="BVaky_3,7.68">
               ādhāratvam iva prāptās te punar dravyakarmasu <br />
               kālādayo bhinnakakṣyaṃ yānti karmatvam uttaram //
                <span class="ref">BVaky_3,7.68</span></p>
            
            
            <p id="BVaky_3,7.69">
               atas taiḥ karmabhir dhātur yukto 'dravyair akarmakaḥ <br />
               lasya karmaṇi bhāve ca nimittatvāya kalpate //
                <span class="ref">BVaky_3,7.69</span></p>
            
            
            <p id="BVaky_3,7.70">
               sarvaṃ cākathitaṃ karma bhinnakakṣyaṃ pratīyate <br />
               dhātvarthoddeśabhedena tan nepsitatamaṃ kila //
                <span class="ref">BVaky_3,7.70</span></p>
            
            
            <p id="BVaky_3,7.71">
               pradhānakarma kathitaṃ yat kriyāyāḥ prayojakam <br />
               tatsiddhaye kriyāyuktam anyat tv akathitaṃ smṛtam //
                <span class="ref">BVaky_3,7.71</span></p>
            
            
            <p id="BVaky_3,7.72">
               duhyādivan nayatyādau karmatvam akathāśrayam <br />
               ākhyātānupayoge tu niyamāc cheṣa iṣyate //
                <span class="ref">BVaky_3,7.72</span></p>
            
            
            <p id="BVaky_3,7.73">
               antarbhūtaṇijarthānāṃ duhyādīnāṃ ṇijantavat <br />
               siddhaṃ pūrveṇa karmatvaṃ ṇijantaniyamas tathā //
                <span class="ref">BVaky_3,7.73</span></p>
            
            
            <p id="BVaky_3,7.74">
               karaṇasya svakakṣyāyāṃ na prakarṣāśrayo yathā <br />
               karmaṇo 'pi svakakṣyāyāṃ na syād atiśayas tathā //
                <span class="ref">BVaky_3,7.74</span></p>
            
            
            <p id="BVaky_3,7.75">
               karmaṇas tv āptum iṣṭatva āśrite 'tiśayo yataḥ <br />
               āśrīyate tato 'tyantaṃ bhedaḥ pūrveṇa karmaṇā //
                <span class="ref">BVaky_3,7.75</span></p>
            
            
            <p id="BVaky_3,7.76">
               ṇijante ca yathā kartā sakriyaḥ san prayujyate <br />
               na duhyādau tathā kartā niṣkriyo 'pi prayujyate //
                <span class="ref">BVaky_3,7.76</span></p>
            
            
            <p id="BVaky_3,7.77">
               bhedavākyaṃ tu yan ṇyante nīduhiprakṛtau ca yat <br />
               śabdāntaratvān naivāsti saṃsparśas tasya dhātunā //
                <span class="ref">BVaky_3,7.77</span></p>
            
            
            <p id="BVaky_3,7.78">
               yathaivaikam apādānaṃ śāstre bhedena darśitam <br />
               tathaikam eva karmāpi bhedena pratipāditam //
                <span class="ref">BVaky_3,7.78</span></p>
            
            
            <p id="BVaky_3,7.79">
               nirvartyo vā vikāryo vā prāpyo vā sādhanāśrayaḥ <br />
               kriyāṇām eva sādhyatvāt siddharūpo 'bhidhīyate //
                <span class="ref">BVaky_3,7.79</span></p>
            
            
            <p id="BVaky_3,7.80">
               ahiteṣu yathā laulyāt kartur icchopajāyate <br />
               viṣādiṣu bhayādibhyas tathaivāsau pravartate //
                <span class="ref">BVaky_3,7.80</span></p>
            
            
            <p id="BVaky_3,7.81">
               pradhānetarayor yatra dravyasya kriyayoḥ pṛthak <br />
               śaktir guṇāśrayā tatra pradhānam anurudhyate //
                <span class="ref">BVaky_3,7.81</span></p>
            
            
            <p id="BVaky_3,7.82">
               pradhānaviṣayā śaktiḥ pratyayenābhidhīyate <br />
               yadā guṇe tadā tadvad anuktāpi prakāśate //
                <span class="ref">BVaky_3,7.82</span></p>
            
            
            <p id="BVaky_3,7.83">
               pacāv anuktaṃ yat karma ktvānte bhāvābhidhāyini <br />
               bhujau śaktyantare 'py ukte tat taddharma prakāśate //
                <span class="ref">BVaky_3,7.83</span></p>
            
            
            <p id="BVaky_3,7.84">
               iṣeś ca gamisaṃsparśād grāme yo lo vidhīyate <br />
               tatreṣiṇaiva nirbhogaḥ kriyate gamikarmaṇaḥ //
                <span class="ref">BVaky_3,7.84</span></p>
            
            
            <p id="BVaky_3,7.85">
               paktvā bhujyata ity atra keṣāṃ cin na vyapekṣate <br />
               odanaṃ pacatiḥ so 'sāv anumānāt pratīyate //
                <span class="ref">BVaky_3,7.85</span></p>
            
            
            <p id="BVaky_3,7.86">
               tathābhiniviśau karma yat ti"nante 'bhidhīyate <br />
               ktvānte 'dhikaraṇatve 'pi na tatrecchanti saptamīm //
                <span class="ref">BVaky_3,7.86</span></p>
            
            
            <p id="BVaky_3,7.87">
               yan nirvṛttāśrayaṃ karma prāpter apracitaṃ punaḥ <br />
               bhakṣyādiviṣayāpattyā bhidyamānaṃ tad īpsitam //
                <span class="ref">BVaky_3,7.87</span></p>
            
            
            <p id="BVaky_3,7.88">
               dhātor arthāntare vṛtter dhātvarthenopasaṃgrahāt <br />
               prasiddher avivakṣātaḥ karmaṇo 'karmikā kriyā //
                <span class="ref">BVaky_3,7.88</span></p>
            
            
            <p id="BVaky_3,7.89">
               bhedā ya ete catvāraḥ sāmānyena pradarśitāḥ <br />
               te nimittādibhedena bhidyante bahudhā punaḥ //
                <span class="ref">BVaky_3,7.89</span></p>
            
            [iti karmādhikāraḥ]
            [atha karaṇādhikāraḥ]
            
            <p id="BVaky_3,7.90">
               kriyāyāḥ pariniṣpattir yadvyāpārād anantaram <br />
               vivakṣyate yadā tatra karaṇatvaṃ tadā smṛtam //
                <span class="ref">BVaky_3,7.90</span></p>
            
            
            <p id="BVaky_3,7.91">
               vastutas tad anirdeśyaṃ na hi vastu vyavasthitam <br />
               sthālyā pacyata ity eṣā vivakṣā dṛśyate yataḥ //
                <span class="ref">BVaky_3,7.91</span></p>
            
            
            <p id="BVaky_3,7.92">
               karaṇeṣu tu saṃskāram ārabhante punaḥ punaḥ <br />
               viniyogaviśeṣāṃś ca pradhānasya prasiddhaye //
                <span class="ref">BVaky_3,7.92</span></p>
            
            
            <p id="BVaky_3,7.93">
               svakakṣyāsu prakarṣaś ca karaṇānāṃ na vidyate <br />
               āśritātiśayatvaṃ tu paratas tatra lakṣaṇam //
                <span class="ref">BVaky_3,7.93</span></p>
            
            
            <p id="BVaky_3,7.94">
               svātantrye 'pi prayoktāra ārād evopakurvate <br />
               karaṇena hi sarveṣāṃ vyāpāro vyavadhīyate //
                <span class="ref">BVaky_3,7.94</span></p>
            
            
            <p id="BVaky_3,7.95">
               kriyāsiddhau prakarṣo 'yaṃ nyagbhāvas tv eva kartari <br />
               siddhau satyāṃ hi sāmānyaṃ sādhakatvaṃ prakṛṣyate //
                <span class="ref">BVaky_3,7.95</span></p>
            
            
            <p id="BVaky_3,7.96">
               asyādīnāṃ tu kartṛtve taikṣṇyādi karaṇaṃ viduḥ <br />
               taikṣṇyādīnāṃ svatantratve dvedhātmā vyavatiṣṭhate //
                <span class="ref">BVaky_3,7.96</span></p>
            
            
            <p id="BVaky_3,7.97">
               ātmabhede 'pi saty evam eko 'rthaḥ sa tathā sthitaḥ <br />
               tadāśrayatvād bhede 'pi kartṛtvaṃ bādhakaṃ tataḥ //
                <span class="ref">BVaky_3,7.97</span></p>
            
            
            <p id="BVaky_3,7.98">
               yathā ca saṃnidhānena karaṇatvaṃ pratīyate <br />
               tathaivāsaṃnidhāne 'pi kriyāsiddheḥ pratīyate //
                <span class="ref">BVaky_3,7.98</span></p>
            
            
            <p id="BVaky_3,7.99">
               stokasya vābhinirvṛtter anirvṛtteś ca tasya vā <br />
               prasiddhiṃ karaṇatvasya stokādīnāṃ pracakṣate //
                <span class="ref">BVaky_3,7.99</span></p>
            
            
            <p id="BVaky_3,7.100">
               dharmāṇāṃ tadvatā bhedād abhedāc ca viśiṣyate <br />
               kriyāvadher avacchedaviśeṣād bhidyate yathā //
                <span class="ref">BVaky_3,7.100</span></p>
            
            [iti karaṇādhikāraḥ]
            
            [atha kartradhikāraḥ]
            
            <p id="BVaky_3,7.101">
               prāg anyataḥ śaktilābhān nyagbhāvāpādanād api <br />
               tadadhīnapravṛttitvāt pravṛttānāṃ nivartanāt //
                <span class="ref">BVaky_3,7.101</span></p>
            
            
            <p id="BVaky_3,7.102">
               adṛṣṭatvāt pratinidheḥ praviveke ca darśanāt <br />
               ārād apy upakāritve svātantryaṃ kartur ucyate //
                <span class="ref">BVaky_3,7.102</span></p>
            
            
            <p id="BVaky_3,7.103">
               dharmair abhyuditaiḥ śabde niyamo na tu vastuni <br />
               kartṛdharmavivakṣāyāṃ śabdāt kartā pratīyate //
                <span class="ref">BVaky_3,7.103</span></p>
            
            
            <p id="BVaky_3,7.104">
               ekasya buddhyavasthābhir bhede ca parikalpite <br />
               kartṛtvaṃ karaṇatvaṃ ca karmatvaṃ copajāyate //
                <span class="ref">BVaky_3,7.104</span></p>
            
            
            <p id="BVaky_3,7.10@">
               utpatteḥ prāg asadbhāvo buddhyavasthānibandhanaḥ <br />
               aviśiṣṭaḥ satānyena kartā bhavati janmanaḥ //
                <span class="ref">BVaky_3,7.10@</span></p>
            
            
            <p id="BVaky_3,7.106">
               kāraṇaṃ kāryabhāvena yadā vāvyavatiṣṭhate <br />
               kāryaśabdaṃ tadā labdhvā kāryatvenopajāyate //
                <span class="ref">BVaky_3,7.106</span></p>
            
            
            <p id="BVaky_3,7.107">
               yathāheḥ kuṇḍalībhāvo vyagrāṇāṃ vā samagratā <br />
               tathaiva janmarūpatvaṃ satām eke pracakṣate //
                <span class="ref">BVaky_3,7.107</span></p>
            
            
            <p id="BVaky_3,7.108">
               vibhaktayoni yat kāryaṃ kāraṇebhyaḥ pravartate <br />
               svā jātir vyaktirūpeṇa tasyāpi vyavatiṣṭhate //
                <span class="ref">BVaky_3,7.108</span></p>
            
            
            <p id="BVaky_3,7.109">
               bhāveṣv eva padanyāsaḥ prajñāyā vāca eva vā <br />
               nāstīty apy apade nāsti na ca sad bhidyate tataḥ //
                <span class="ref">BVaky_3,7.109</span></p>
            
            
            <p id="BVaky_3,7.110">
               buddhiśabdau pravartete yathābhūteṣu vastuṣu <br />
               teṣām anyena tattvena vyavahāro na vidyate //
                <span class="ref">BVaky_3,7.110</span></p>
            
            
            <p id="BVaky_3,7.111">
               ākāśasya yathā bhedaś chāyāyāś calanaṃ yathā <br />
               janmanāśāv abhede 'pi tathā kaiś cit prakalpitau //
                <span class="ref">BVaky_3,7.111</span></p>
            
            
            <p id="BVaky_3,7.112">
               yathaivākāśanāstitvam asan mūrtinirūpitam <br />
               tathaiva mūrtināstitvam asadākāśaniśrayam //
                <span class="ref">BVaky_3,7.112</span></p>
            
            
            <p id="BVaky_3,7.113">
               yathā tadarthair vyāpāraiḥ kriyātmā vyapadiśyate <br />
               abhedagrahaṇād eṣa kāryakāraṇayoḥ kramaḥ //
                <span class="ref">BVaky_3,7.113</span></p>
            
            
            <p id="BVaky_3,7.114">
               vikāro janmanaḥ kartā prakṛtir veti saṃśaye <br />
               bhidyate pratipattṛṇāṃ darśanaṃ li"ngadarśanaiḥ //
                <span class="ref">BVaky_3,7.114</span></p>
            
            
            <p id="BVaky_3,7.115">
               kḷpi saṃpadyamāne yā caturthī sā vikārataḥ <br />
               suvarṇapiṇḍe prakṛtau vacanaṃ kuṇḍalāśrayam //
                <span class="ref">BVaky_3,7.115</span></p>
            
            
            <p id="BVaky_3,7.116">
               vākye saṃpadyateḥ kartā sa"nghaś cvyantasya kathyate <br />
               vṛttau saṅghībhavantīti brāhmaṇānāṃ svatantratā //
                <span class="ref">BVaky_3,7.116</span></p>
            
            
            <p id="BVaky_3,7.117">
               atvaṃ saṃpadyate yas tvaṃ na tasmin yuṣmadāśrayā <br />
               pravṛttiḥ puruṣasyāsti prākṛtaḥ sa vidhīyate //
                <span class="ref">BVaky_3,7.117</span></p>
            
            
            <p id="BVaky_3,7.118">
               pūrvāvasthām avijahat saṃspṛśan dharmam uttaram <br />
               saṃmūrchita ivārthātmā jāyamāno 'bhidhīyate //
                <span class="ref">BVaky_3,7.118</span></p>
            
            
            <p id="BVaky_3,7.119">
               savyāpārataraḥ kaś cit kva cid dharmaḥ pratīyate <br />
               saṃsṛjyante ca bhāvānāṃ bhedavatyo 'pi śaktayaḥ //
                <span class="ref">BVaky_3,7.119</span></p>
            
            
            <p id="BVaky_3,7.120">
               viparītārthavṛttitvaṃ puruṣasya viparyaye <br />
               gamyeta sādhanaṃ hy atra savyāpāraṃ pratīyate //
                <span class="ref">BVaky_3,7.120</span></p>
            
            
            <p id="BVaky_3,7.121">
               tvam anyo bhavasīty eṣā tatra syāt parikalpanā <br />
               rājñi bhṛtyatvamāpanne yathā tadvad gatir bhavet //
                <span class="ref">BVaky_3,7.121</span></p>
            
            
            <p id="BVaky_3,7.122">
               saṃbhāvanāt kriyāsiddhau kartṛtvena samāśritaḥ <br />
               kriyāyām ātmasādhyāyāṃ sādhanānāṃ prayojakaḥ //
                <span class="ref">BVaky_3,7.122</span></p>
            
            
            <p id="BVaky_3,7.123">
               prayogamātre nyagbhāvaṃ svātantryād eva niśritaḥ <br />
               aviśiṣṭo bhavaty anyaiḥ svatantrair muktasaṃśayaiḥ //
                <span class="ref">BVaky_3,7.123</span></p>
            
            
            <p id="BVaky_3,7.124">
               nimittebhyaḥ pravartante sarva eva svabhūtaye <br />
               abhiprāyānurodho 'pi svārthasyaiva prasiddhaye //
                <span class="ref">BVaky_3,7.124</span></p>
            
            [iti kartradhikāraḥ][atha hetvadhikāraḥ]
            
            <p id="BVaky_3,7.125">
               preṣaṇādhyeṣaṇe kurvaṃs tatsamarthāni cācaran <br />
               kartaiva vihitāṃ śāstre hetusaṃjñāṃ prapadyate //
                <span class="ref">BVaky_3,7.125</span></p>
            
            
            <p id="BVaky_3,7.126">
               dravyamātrasya tu praiṣe pṛcchyāder loḍ vidhīyate <br />
               sakriyasya prayogas tu yadā sa viṣayo ṇicaḥ //
                <span class="ref">BVaky_3,7.126</span></p>
            
            
            <p id="BVaky_3,7.127">
               guṇakriyāyāṃ svātantryāt preṣaṇe karmatāṃ gataḥ <br />
               niyamāt karmasaṃjñāyāḥ svadharmeṇābhidhīyate //
                <span class="ref">BVaky_3,7.127</span></p>
            
            
            <p id="BVaky_3,7.128">
               kriyāyāḥ prerakaṃ karma hetuḥ kartuḥ prayojakaḥ <br />
               karmārthā ca kriyotpattisaṃskārapratipattibhiḥ //
                <span class="ref">BVaky_3,7.128</span></p>
            
            [iti hetvadhikāraḥ]
            [atha saṃpradānādhikāraḥ]
            
            <p id="BVaky_3,7.129">
               anirākaraṇāt kartus tyāgā"ngaṃ karmaṇepsitam <br />
               preraṇānumatibhyāṃ ca labhate saṃpradānatām //
                <span class="ref">BVaky_3,7.129</span></p>
            
            
            <p id="BVaky_3,7.130">
               hetutve karmasaṃjñāyāṃ śeṣatve vāpi kārakam <br />
               rucyarthādiṣu śāstreṇa saṃpradānākhyam ucyate //
                <span class="ref">BVaky_3,7.130</span></p>
            
            
            <p id="BVaky_3,7.131">
               bhedasya ca vivakṣāyāṃ pūrvāṃ pūrvāṃ kriyāṃ prati <br />
               parasyā"ngasya karmatvān na kriyāgrahaṇaṃ kṛtam //
                <span class="ref">BVaky_3,7.131</span></p>
            
            
            <p id="BVaky_3,7.132">
               kriyāṇāṃ samudāye tu yadaikatvaṃ vivakṣitam <br />
               tadā karma kriyāyogāt svākhyayaivopacaryate //
                <span class="ref">BVaky_3,7.132</span></p>
            
            
            <p id="BVaky_3,7.133">
               bhedābhedavivakṣā ca svabhāvena vyavasthitā <br />
               tasmād gatyarthakarmatve vyabhicāro na dṛśyate //
                <span class="ref">BVaky_3,7.133</span></p>
            
            
            <p id="BVaky_3,7.134">
               vikalpenaiva sarvatra saṃjñe syātām ubhe yadi <br />
               ārambheṇa na yogasya pratyākhyānaṃ samaṃ bhavet //
                <span class="ref">BVaky_3,7.134</span></p>
            
            
            <p id="BVaky_3,7.135">
               tyāgarūpaṃ prahātavye prāpye saṃsargadarśanam <br />
               āsthitaṃ karma yat tatra dvairūpyaṃ bhajate kriyā //
                <span class="ref">BVaky_3,7.135</span></p>
            
            [iti saṃpradānādhikāraḥ]
            
            [athāpādānādhikāraḥ]
            
            <p id="BVaky_3,7.136">
               nirdiṣṭaviṣayaṃ kiṃ cid upāttaviṣayaṃ tathā <br />
               apekṣitakriyaṃ ceti tridhāpādānam ucyate //
                <span class="ref">BVaky_3,7.136</span></p>
            
            
            <p id="BVaky_3,7.137">
               saṃyogabhedād bhinnātmā gamir eva bhramir yathā <br />
               dhruvāvadhir apāyo 'pi samavetas tathādhruve //
                <span class="ref">BVaky_3,7.137</span></p>
            
            
            <p id="BVaky_3,7.138">
               dravyasvabhāvo na dhrauvyam iti sūtre pratīyate <br />
               apāyaviṣayaṃ dhrauvyaṃ yat tu tāvad vivakṣitam //
                <span class="ref">BVaky_3,7.138</span></p>
            
            
            <p id="BVaky_3,7.139">
               saraṇe devadattasya dhrauvyaṃ pāte tu vājinaḥ <br />
               āviṣṭaṃ yad apāyena tasyādhrauvyaṃ pracakṣate //
                <span class="ref">BVaky_3,7.139</span></p>
            
            
            <p id="BVaky_3,7.140">
               ubhāv apy adhruvau meṣau yady apy ubhayakarmaje <br />
               vibhāge pravibhakte tu kriye tatra vivakṣite //
                <span class="ref">BVaky_3,7.140</span></p>
            
            
            <p id="BVaky_3,7.141">
               meṣāntarakriyāpekṣam avadhitvaṃ pṛthak pṛthak <br />
               meṣayoḥ svakriyāpekṣaṃ kartṛtvaṃ ca pṛthak pṛthak //
                <span class="ref">BVaky_3,7.141</span></p>
            
            
            <p id="BVaky_3,7.142">
               abhedena kriyaikā tu dvisādhyā ced vivakṣitā <br />
               meṣāv apāye kartārau yady anyo vidyate 'vadhiḥ //
                <span class="ref">BVaky_3,7.142</span></p>
            
            
            <p id="BVaky_3,7.143">
               gatir vinā tv avadhinā nāpāya iti gamyate <br />
               vṛkṣasya parṇaṃ patatīty evaṃ bhāṣye nidarśitam //
                <span class="ref">BVaky_3,7.143</span></p>
            
            
            <p id="BVaky_3,7.144">
               bhedābhedau pṛthagbhāvaḥ sthitiś ceti virodhinaḥ <br />
               yugapan na vivakṣyante sarve dharmā balāhake //
                <span class="ref">BVaky_3,7.144</span></p>
            
            
            <p id="BVaky_3,7.145">
               dhanuṣā vidhyatīty atra vināpāyavivakṣayā <br />
               karaṇatvaṃ yato nāsti tasmāt tad ubhayaṃ saha //
                <span class="ref">BVaky_3,7.145</span></p>
            
            
            <p id="BVaky_3,7.146">
               ekaiva vā satī śaktir dvirūpā vyavatiṣṭhate <br />
               nimittaṃ saṃjñayos tatra parayā bādhyate 'parā //
                <span class="ref">BVaky_3,7.146</span></p>
            
            
            <p id="BVaky_3,7.147">
               nirdhāraṇe vibhakte yo bhītrādīnāṃ ca yo vidhiḥ <br />
               upāttāpekṣitāpāyaḥ so 'budhapratipattaye //
                <span class="ref">BVaky_3,7.147</span></p>
            
            [ity apādānādhikāraḥ]
            [athādhikaraṇādhikāraḥ]
            
            <p id="BVaky_3,7.148">
               kartṛkarmavyavahitām asākṣād dhārayat kriyām <br />
               upakurvat kriyāsiddhau śāstre 'dhikaraṇaṃ smṛtam //
                <span class="ref">BVaky_3,7.148</span></p>
            
            
            <p id="BVaky_3,7.149">
               upaśleṣasya cābhedas tilākāśakaṭādiṣu <br />
               upakārās tu bhidyante saṃyogisamavāyinām //
                <span class="ref">BVaky_3,7.149</span></p>
            
            
            <p id="BVaky_3,7.150">
               avināśo gurutvasya pratibandhe svatantratā <br />
               digviśeṣād avaccheda ityādyā bhedahetavaḥ //
                <span class="ref">BVaky_3,7.150</span></p>
            
            
            <p id="BVaky_3,7.151">
               ākāśam eva keṣāṃ cid deśabhedaprakalpanāt <br />
               ādhāraśaktiḥ prathamā sarvasaṃyogināṃ matā //
                <span class="ref">BVaky_3,7.151</span></p>
            
            
            <p id="BVaky_3,7.152">
               idam atreti bhāvānām abhāvān na prakalpate <br />
               vyapadeśas tam ākāśanimittaṃ saṃpracakṣate //
                <span class="ref">BVaky_3,7.152</span></p>
            
            
            <p id="BVaky_3,7.153">
               kālāt kriyā vibhajyanta ākāśāt sarvamūrtayaḥ <br />
               etāvāṃś caiva bhedo 'yam abhedopanibandhanaḥ //
                <span class="ref">BVaky_3,7.153</span></p>
            
            
            <p id="BVaky_3,7.154">
               yady apy upavasir deśaviśeṣam anurudhyate <br />
               śabdapravṛttidharmāt tu kālam evāvalambate //
                <span class="ref">BVaky_3,7.154</span></p>
            
            
            <p id="BVaky_3,7.155">
               vasatāv aprayukte 'pi deśo 'dhikaraṇaṃ tataḥ <br />
               aprayuktaṃ trirātrādi karma copavasau smṛtam //
                <span class="ref">BVaky_3,7.155</span></p>
            
            [ity adhikaraṇādhikāraḥ]
            [atha śeṣādhikāraḥ]
            
            <p id="BVaky_3,7.156">
               saṃbandhaḥ kārakebhyo 'nyaḥ kriyākārakapūrvakaḥ <br />
               śrutāyām aśrutāyāṃ vā kriyāyāṃ so 'bhidhīyate //
                <span class="ref">BVaky_3,7.156</span></p>
            
            
            <p id="BVaky_3,7.157">
               dviṣṭho 'py asau parārthatvād guṇeṣu vyatiricyate <br />
               tatrābhidhīyamānaḥ san pradhāne 'py upayujyate //
                <span class="ref">BVaky_3,7.157</span></p>
            
            
            <p id="BVaky_3,7.158">
               nimittaniyamaḥ śabdāt saṃbandhasya na gṛhyate <br />
               karmapravacanīyais tu sa viśeṣo 'varudhyate //
                <span class="ref">BVaky_3,7.158</span></p>
            
            
            <p id="BVaky_3,7.159">
               sādhanair vyapadiṣṭe ca śrūyamāṇakriye punaḥ <br />
               proktā pratipadaṃ ṣaṣṭhī samāsasya nivṛttaye //
                <span class="ref">BVaky_3,7.159</span></p>
            
            
            <p id="BVaky_3,7.160">
               niṣṭhāyāṃ karmaviṣayā ṣaṣthī ca pratiṣidhyate <br />
               śeṣalakṣaṇayā ṣaṣṭhyā samāsastatra neṣyate //
                <span class="ref">BVaky_3,7.160</span></p>
            
            
            <p id="BVaky_3,7.161">
               anyena vyapadiṣṭasya yasyānyatropajāyate <br />
               vyatirekaḥ sa dharmau dvau labhate viṣayāntare //
                <span class="ref">BVaky_3,7.161</span></p>
            
            
            <p id="BVaky_3,7.162">
               prādhānyaṃ svaguṇe labdhvā pradhāne yāti śeṣatām <br />
               sahayoge svayoge 'taḥ pradhānatvaṃ na hīyate //
                <span class="ref">BVaky_3,7.162</span></p>
            
            [iti śeṣādhikāraḥ]
            
            <p id="BVaky_3,7.163">
               siddhasyābhimukhībhāvamātraṃ saṃbodhanaṃ viduḥ <br />
               prāptābhimukhyo hy arthātmā kriyāsu viniyujyate //
                <span class="ref">BVaky_3,7.163</span></p>
            
            
            <p id="BVaky_3,7.164">
               saṃbodhanaṃ na vākyārtha iti pūrvebhya āgamaḥ <br />
               uddeśena vibhaktyarthā vākyārthāt samapoddhṛtāḥ //
                <span class="ref">BVaky_3,7.164</span></p>
            
            
            <p id="BVaky_3,7.165">
               vibhaktyarthe 'vyayībhāvavacanād avasīyatām <br />
               anyo dravyād vibhaktyarthaḥ so 'vyayenābhidhīyate //
                <span class="ref">BVaky_3,7.165</span></p>
            
            
            <p id="BVaky_3,7.166">
               dravyaṃ tu yad yathābhūtaṃ tad atyantaṃ tathā bhavet <br />
               kriyāyoge 'pi tasyāsau dravyātmā nāpahīyate //
                <span class="ref">BVaky_3,7.166</span></p>
            
            
            <p id="BVaky_3,7.167">
               tasmād yat karaṇaṃ dravyaṃ tat karma na punar bhavet <br />
               sarvasya vānyathābhāvas tasya dravyātmano bhavet //
                <span class="ref">BVaky_3,7.167</span></p>
            
            
            3,8: Kriyāsamuddeśa
            
            <p id="BVaky_3,8.1">
               yāvat siddham asiddhaṃ vā sādhyatvenābhidhīyate <br />
               āśritakramarūpatvāt tat kriyeti pratiyate //
                <span class="ref">BVaky_3,8.1</span></p>
            
            
            <p id="BVaky_3,8.2">
               kāryakāraṇabhāvena dhvanatīty āśritakramaḥ <br />
               dhvaniḥ kramanivṛttau tu dhvanir ity eva kathyate //
                <span class="ref">BVaky_3,8.2</span></p>
            
            
            <p id="BVaky_3,8.3">
               śvete śvetata ity etac chvetatvena prakāśate <br />
               āśritakramarūpatvād abhidhānaṃ pravartate //
                <span class="ref">BVaky_3,8.3</span></p>
            
            
            <p id="BVaky_3,8.4">
               guṇabhūtair avayavaiḥ samūhaḥ kramajanmanām <br />
               buddhyā prakalpitābhedaḥ kriyeti vyapadiśyate //
                <span class="ref">BVaky_3,8.4</span></p>
            
            
            <p id="BVaky_3,8.5">
               samūhaḥ sa tatbābhūtaḥ pratibhedam samūhisu <br />
               samāpyate tato bhede kālabhedasya saṃbhavaḥ //
                <span class="ref">BVaky_3,8.5</span></p>
            
            
            <p id="BVaky_3,8.6">
               kramāt sadasatāṃ teṣām ātmāno na samūhinām <br />
               sadvastuviṣayair yānti saṃbandhaṃ cakṣurādibhiḥ //
                <span class="ref">BVaky_3,8.6</span></p>
            
            
            <p id="BVaky_3,8.7">
               yathā gaur iti samghātaḥ sarvo nendriyagocaraḥ <br />
               bhāgaśas tūpalabdhasya buddhau rūpaṃ nirūpyate //
                <span class="ref">BVaky_3,8.7</span></p>
            
            
            <p id="BVaky_3,8.8">
               indriyair anyathāprāptau bhedāmśopanipātibhiḥ <br />
               alātacakravad rūpaṃ kriyāṇāṃ parikalpyate //
                <span class="ref">BVaky_3,8.8</span></p>
            
            
            <p id="BVaky_3,8.9">
               yathā ca bhāgāḥ pacater udakāsecanādayaḥ <br />
               udakāsecanādināṃ jñeyā bhāgās tathāpare //
                <span class="ref">BVaky_3,8.9</span></p>
            
            
            <p id="BVaky_3,8.10">
               yaś cāpakarṣaparyantam anuprāptaḥ pratīyate <br />
               tatraikasmin kriyāśabdaḥ kevale na prayujyate //
                <span class="ref">BVaky_3,8.10</span></p>
            
            
            <p id="BVaky_3,8.11">
               pūrvottarais tathā bhāgaiḥ samavasthāpitakramaḥ <br />
               ekaḥ so 'py asadadhyāsād ākhyātair abhidhīyate //
                <span class="ref">BVaky_3,8.11</span></p>
            
            
            <p id="BVaky_3,8.12">
               kālānupāti yad rūpaṃ tad astīty anugamyate <br />
               paritas tu paricchinnaṃ bhāva ity eva kathyate //
                <span class="ref">BVaky_3,8.12</span></p>
            
            
            <p id="BVaky_3,8.13">
               vyavahārasya siddhatvān na ceyaṃ guṇakalpanā <br />
               upacāro hi mukhyasya saṃbhavād avatiṣṭhate //
                <span class="ref">BVaky_3,8.13</span></p>
            
            
            <p id="BVaky_3,8.14">
               āhitottaraśaktitvāt pratyekaṃ vā samūhinaḥ <br />
               anekarūpā lakṣyante kramavanta ivākramāḥ //
                <span class="ref">BVaky_3,8.14</span></p>
            
            
            <p id="BVaky_3,8.15">
               anantaraṃ phalaṃ yasyāḥ kalpate tām kriyām viduḥ <br />
               pradhānabhūtāṃ tādarthyād anyāsāṃ tu tadākhyatā //
                <span class="ref">BVaky_3,8.15</span></p>
            
            
            <p id="BVaky_3,8.16*">
               *kriyāpravṛttau yo hetus tadarthaṃ yad viceṣṭitam <br />
               anapekṣya prayuñjīta gacchatīty avadhārayan //
                <span class="ref">BVaky_3,8.16*</span></p>
            
            
            <p id="BVaky_3,8.17">
               satsu pratyayarūpo 'sau bhāvo yāvan na jāyate <br />
               tāvat pareṣāṃ rūpeṇa sādhyaḥ sann abhidhīyate //
                <span class="ref">BVaky_3,8.17</span></p>
            
            
            <p id="BVaky_3,8.18">
               siddhe tu sādhanākāṅkṣā kṛtārthatvān nivartate <br />
               na kriyāvācināṃ tasmāt prayogas tatra vidyate //
                <span class="ref">BVaky_3,8.18</span></p>
            
            
            <p id="BVaky_3,8.19">
               sa cāpūrvāparibhūta ekatvād akramātmakaḥ <br />
               pūrvāparāṇāṃ dharmeṇa tadarthenānugamyate //
                <span class="ref">BVaky_3,8.19</span></p>
            
            
            <p id="BVaky_3,8.20">
               asan nivartate tasmād yat sat tad upalabhyate <br />
               tayoḥ sadasatoś cāsāv ātmaika iva gṛhyate //
                <span class="ref">BVaky_3,8.20</span></p>
            
            
            <p id="BVaky_3,8.21">
               jātim anye kriyām āhur anekavyaktivartinīm <br />
               asādhyā vyaktirūpeṇa sā sādhyevopalabhyate //
                <span class="ref">BVaky_3,8.21</span></p>
            
            
            <p id="BVaky_3,8.22">
               ante yā vā kriyābhāge jātiḥ saiva kriyā smṛtā <br />
               sā vyakter anuniṣpāde jāyamāneva gamyate //
                <span class="ref">BVaky_3,8.22</span></p>
            
            
            <p id="BVaky_3,8.23">
               svavyāpāraviśiṣṭānām sattā vā, kartṛkarmanām <br />
               kriyā vyāpārabhedeṣu sattā vā samavāyinī //
                <span class="ref">BVaky_3,8.23</span></p>
            
            
            <p id="BVaky_3,8.24">
               antye vātmani yā sattā sā kriyā kaiś cid iṣyate <br />
               bhāva eva hi dhātvartha ity avicchinna āgamaḥ //
                <span class="ref">BVaky_3,8.24</span></p>
            
            
            <p id="BVaky_3,8.25">
               buddhiṃ tajjātim anye tu buddhisattām athāpare <br />
               pratyastarūpāṃ bhāveṣu kriyeti pratijānate //
                <span class="ref">BVaky_3,8.25</span></p>
            
            
            <p id="BVaky_3,8.26">
               āvirbhāvatirobhāvau janmanāśau tathāparaiḥ <br />
               ṣaṭsu bhāvavikāreṣu kalpitau vyāvahārikau //
                <span class="ref">BVaky_3,8.26</span></p>
            
            
            <p id="BVaky_3,8.27">
               tābhyāṃ sarvapravṛttīnām abhedenopasamgrahaḥ <br />
               janmaivāśritasārūpyaṃ sthitir ity abhidhīyate //
                <span class="ref">BVaky_3,8.27</span></p>
            
            
            <p id="BVaky_3,8.28*">
               *jāyamānān na janrnānyad vināśe 'py apadārthatā <br />
               ato bhāvavikāreṣu sattaikā vyavatiṣṭhate //
                <span class="ref">BVaky_3,8.28*</span></p>
            
            
            <p id="BVaky_3,8.29">
               *pūrvabhāgas tu yaj jātāt taj janmety apadiśyate <br />
               āśritakramarūpeṇa nimittatve vivakṣite //
                <span class="ref">BVaky_3,8.29</span></p>
            
            
            <p id="BVaky_3,8.30">
               ākhyātaśabdair artho 'sāv evaṃbhūto 'bhidhīyate <br />
               nāmaśabdāḥ pravartante saṃharanta iva kramam //
                <span class="ref">BVaky_3,8.30</span></p>
            
            
            <p id="BVaky_3,8.31">
               phalaṃ phalāpadeśo vā vastu vā tadvirodhi yat <br />
               tad anyad eva pūrveṣāṃ nāga ity apadiśyate //
                <span class="ref">BVaky_3,8.31</span></p>
            
            
            <p id="BVaky_3,8.32">
               naivāsti naiva nāstīti vastuno grahanād vinā <br />
               kalpate pararūpeṇa vastv anyad anugamyate //
                <span class="ref">BVaky_3,8.32</span></p>
            
            
            <p id="BVaky_3,8.33">
               bhāvābhāvau ghaṭādinām aspṛśann api pāṇinā <br />
               kaś cid vedāprakāśe 'pi prakāśe tata eva vā //
                <span class="ref">BVaky_3,8.33</span></p>
            
            
            <p id="BVaky_3,8.34">
               vyāpi saukṣmyaṃ kva cid yāti kva cit saṃhanyate punaḥ <br />
               akurvāṇo 'tha vā kiṃ cit svaśaktyaivaṃ prakāśate //
                <span class="ref">BVaky_3,8.34</span></p>
            
            
            <p id="BVaky_3,8.35">
               sarvarūpasya tattvasya yat krameṇeva darśanam <br />
               bhāgair iva prakḷptiś ca tāṃ kriyām apare viduḥ //
                <span class="ref">BVaky_3,8.35</span></p>
            
            
            <p id="BVaky_3,8.36">
               sattā svaśaktiyogena sarvarūpā vyavasthitā <br />
               sādhyā ca sādhanaṃ caiva phalaṃ bhoktā phalasya ca //
                <span class="ref">BVaky_3,8.36</span></p>
            
            
            <p id="BVaky_3,8.37">
               kriyām anye tu manyante kva cid apy anapāśritām <br />
               sādhanaikārthakāritve pravṛttim anapāyinīm //
                <span class="ref">BVaky_3,8.37</span></p>
            
            
            <p id="BVaky_3,8.38">
               sāmānyabhūtā sā pūrvaṃ bhāgaśaḥ pravibhajyate <br />
               tato vyāpārarūpeṇa sādhyeva vyavatiṣṭhate //
                <span class="ref">BVaky_3,8.38</span></p>
            
            
            <p id="BVaky_3,8.39">
               prakṛtiḥ sādhanānāṃ sā prathamaṃ tac ca kārakam <br />
               vyāpārāṇāṃ tato 'nyatvam aparair upavarṇyate //
                <span class="ref">BVaky_3,8.39</span></p>
            
            
            <p id="BVaky_3,8.40">
               bahūnāṃ saṃbhave 'rthānāṃ ke cid evopakārinaḥ <br />
               saṃsarge kaś cid esāṃ tu prādhānyena pratīyate //
                <span class="ref">BVaky_3,8.40</span></p>
            
            
            <p id="BVaky_3,8.41">
               sādhyatvāt tatra cākhyātair vyāpārāḥ siddhasādhanāḥ <br />
               prādhānyenābhidhīyante phalenāpi pravartitāḥ //
                <span class="ref">BVaky_3,8.41</span></p>
            
            
            <p id="BVaky_3,8.42">
               ekatvāvṛttibhāvābhyāṃ bhedābhedasamanvaye <br />
               saṃkhyās tatropalabhyante saṃkhyeyāvayavakriyāḥ //
                <span class="ref">BVaky_3,8.42</span></p>
            
            
            <p id="BVaky_3,8.43">
               siddhasyārthasya pākādeḥ kathaṃ sādhanayogitā <br />
               sādhyatve vā tiṅantena kṛtāṃ bhedo na kaś cana //
                <span class="ref">BVaky_3,8.43</span></p>
            
            
            <p id="BVaky_3,8.44">
               tatra kārakayogāyā yady ākhyātaṃ nibandhanam <br />
               ṣaṣṭhvāḥ sā lena saṃbandhe vyudastā kartṛkarmanoḥ //
                <span class="ref">BVaky_3,8.44</span></p>
            
            
            <p id="BVaky_3,8.45">
               ekābhidhāna eko 'rtho yugapac ca dvidharmabhāk <br />
               na saṃbhavati siddhatve sa sādhyaḥ syāt kathaṃ punaḥ //
                <span class="ref">BVaky_3,8.45</span></p>
            
            
            <p id="BVaky_3,8.46">
               etāvat sādhanaṃ sādhyam etāvad iti kalpanā <br />
               śāstra eva na vākye 'sti vibhāgaḥ paramārthataḥ //
                <span class="ref">BVaky_3,8.46</span></p>
            
            
            <p id="BVaky_3,8.47">
               ākhyātaśabde bhāgābhyāṃ sādhyasādhanavartitā <br />
               prakalpitā yathā śāstre sa ghañādisv api kramaḥ //
                <span class="ref">BVaky_3,8.47</span></p>
            
            
            <p id="BVaky_3,8.48">
               sādhyatvena kriyā tatra dhāturūpanibandhanā <br />
               sattvabhāvas tu yas tasyāḥ sa ghañādinibandhanaḥ //
                <span class="ref">BVaky_3,8.48</span></p>
            
            
            <p id="BVaky_3,8.49">
               bandhutābhedarūpeṇa bandhuśabde vyavasthitā <br />
               samūho bandhvavasthā tu pratyayenābhidhīyate //
                <span class="ref">BVaky_3,8.49</span></p>
            
            
            <p id="BVaky_3,8.50">
               tatra yam prati sādhyatvam asiddhā taṃ prati kriyā <br />
               siddhā tu yasmin sādhyatvaṃ na tam eva punaḥ prati //
                <span class="ref">BVaky_3,8.50</span></p>
            
            
            <p id="BVaky_3,8.51">
               rājñaḥ putrasya napteti na rājñi vyatiricyate <br />
               putrasyārthaḥ pradhānatvaṃ na cāsya vinivartate //
                <span class="ref">BVaky_3,8.51</span></p>
            
            
            <p id="BVaky_3,8.52">
               mṛgo dhāvati paśyeti sādhyasādhanarūpatā <br />
               tathā viṣayabhedena saraṇasyopapadyate //
                <span class="ref">BVaky_3,8.52</span></p>
            
            
            <p id="BVaky_3,8.53">
               lakṛtyaktakhalarthānāṃ tathāvyayakṛtām api <br />
               rūḍhiniṣṭhāghañādinām dhātuḥ sādhyasya vācakaḥ //
                <span class="ref">BVaky_3,8.53</span></p>
            
            
            <p id="BVaky_3,8.54">
               sādhyasyāpariniṣpatteḥ so 'yam ity anupagrahaḥ <br />
               tiṅantair antareṇevam upamānaṃ tato na taiḥ //
                <span class="ref">BVaky_3,8.54</span></p>
            
            
            <p id="BVaky_3,8.55">
               sādhanatvaṃ prasiddhaṃ ca tiṅkṣu saṃbandhināṃ yataḥ <br />
               tenādhyāropa eva syād upamā tu na vidyate //
                <span class="ref">BVaky_3,8.55</span></p>
            
            
            <p id="BVaky_3,8.56">
               nyūneṣu ca samāptārtham upamānaṃ vidhīyate <br />
               kriyā caivāśraye sarvā tatra tatra samāpyate //
                <span class="ref">BVaky_3,8.56</span></p>
            
            
            <p id="BVaky_3,8.57">
               yenaiva hetunā haṃsaḥ patatīty abhidhīyate <br />
               ātau tasya samāptatvād upamārtho na vidyate //
                <span class="ref">BVaky_3,8.57</span></p>
            
            
            <p id="BVaky_3,8.58">
               kriyāṇāṃ jātibhinnānāṃ sādṛśyaṃ nāvadhāryate <br />
               siddheś ca prakrame sādhyam upamātum na śakyate //
                <span class="ref">BVaky_3,8.58</span></p>
            
            
            <p id="BVaky_3,8.59">
               vanam vṛkṣā iti yathā bhedābhedavyapāśrayāt <br />
               arthātmā bhidyate bhāve sa bāhyābhyantare kramaḥ //
                <span class="ref">BVaky_3,8.59</span></p>
            
            
            <p id="BVaky_3,8.60">
               sāmānye bhāva ity atra yal liṅgam upalabhyate <br />
               bhedānāṃ anumeyatvān na tat teṣu vivakṣyate //
                <span class="ref">BVaky_3,8.60</span></p>
            
            
            <p id="BVaky_3,8.61">
               nirdeśe caritārthatvāl liṅgaṃ bhāve 'vivaksitam <br />
               upamānavidhitvāc ca bhāvād anyat pacādisu //
                <span class="ref">BVaky_3,8.61</span></p>
            
            
            <p id="BVaky_3,8.62">
               bhavatau yat pacādināṃ tāvad atropadiśyate <br />
               na ca liṅgam pacādināṃ bhavatau samavasthitam //
                <span class="ref">BVaky_3,8.62</span></p>
            
            
            <p id="BVaky_3,8.63">
               ekaś ca so 'rthaḥ sattākhyaḥ katham cit kaiś cid ucyate <br />
               liṅgāni cāsya bhidyante pacirūpādibhedavat //
                <span class="ref">BVaky_3,8.63</span></p>
            
            
            <p id="BVaky_3,8.64">
               ācāryo mātulaś ceti yathaiko vyapadiśyate <br />
               sambandhibhedād arthātmā sa vidhiḥ paktibhāvayoḥ //
                <span class="ref">BVaky_3,8.64</span></p>
            
            
            3,9: Kālasamuddeśaḥ
            
            <p id="BVaky_3,9.1">
               vyāpāravyatirekeṇa kālam eke pracakṣate <br />
               nityam ekaṃ vibhu dravyaṃ parimāṇaṃ kriyāvatām //
                <span class="ref">BVaky_3,9.1</span></p>
            
            
            <p id="BVaky_3,9.2">
               diṣṭiprasthasuvarṇādi mūrtibhedāya kalpate <br />
               kriyābhedāya kālas tu saṃkhyā sarvasya bhedikā //
                <span class="ref">BVaky_3,9.2</span></p>
            
            
            <p id="BVaky_3,9.3">
               utpattau ca sthitau caiva vināśe cāpi tadvatām <br />
               nimittaṃ kālam evāhur vibhaktenātmanā sthitam //
                <span class="ref">BVaky_3,9.3</span></p>
            
            
            <p id="BVaky_3,9.4">
               tam asya lokayantrasya sūtradhāraṃ pracakṣate <br />
               pratibandhābhyanujñābhyāṃ tena viśvaṃ vibhajyate //
                <span class="ref">BVaky_3,9.4</span></p>
            
            
            <p id="BVaky_3,9.5">
               yadi na pratibadhnīyāt pratibandhaṃ ca notsṛjet <br />
               avasthā vyatikīryeran paurvāparyavinākṛtāḥ //
                <span class="ref">BVaky_3,9.5</span></p>
            
            
            <p id="BVaky_3,9.6">
               tasyātmā bahudhā bhinno bhedair dharmāntarāśrayaiḥ <br />
               na hi bhinnam abhinnaṃ vā vastu kiṃ cana vidyate //
                <span class="ref">BVaky_3,9.6</span></p>
            
            
            <p id="BVaky_3,9.7">
               naiko na cāpy aneko 'sti na śuklo nāpi cāsitaḥ <br />
               dravyātmā sa tu saṃsargād evaṃrūpaḥ prakāśate //
                <span class="ref">BVaky_3,9.7</span></p>
            
            
            <p id="BVaky_3,9.8">
               saṃsargināṃ tu ye bhedā viśeṣās tasya te matāḥ <br />
               sa bhinnas tair vyavasthānāṃ kālo bhedāya kalpate //
                <span class="ref">BVaky_3,9.8</span></p>
            
            
            <p id="BVaky_3,9.9">
               viśiṣṭakālasaṃbandhād vṛttilābhaḥ prakalpate <br />
               śaktīnāṃ saṃprayogasya hetutvenāvatiṣṭhate //
                <span class="ref">BVaky_3,9.9</span></p>
            
            
            <p id="BVaky_3,9.10">
               janmābhivyaktiniyamāḥ prayogopanibandhanāḥ <br />
               nityādhīnasthititvāc ca sthitir niyamapūrvikā //
                <span class="ref">BVaky_3,9.10</span></p>
            
            
            <p id="BVaky_3,9.11">
               sthitasyānugrahas tais tair dharmaiḥ saṃsargibhis tataḥ <br />
               pratibandhas tirobhāvaḥ prahāṇam iti cātmanaḥ //
                <span class="ref">BVaky_3,9.11</span></p>
            
            
            <p id="BVaky_3,9.12">
               pratyavasthaṃ tu kālasya vyāpāro 'tra vyavasthitaḥ <br />
               kāla eva hi viśvātmā vyāpāra iti kathyate //
                <span class="ref">BVaky_3,9.12</span></p>
            
            
            <p id="BVaky_3,9.13">
               mūrtīnāṃ tena bhinnānām ācayāpacayāḥ pṛthak <br />
               lakṣyante pariṇāmena sarvāsāṃ bhedayoginā //
                <span class="ref">BVaky_3,9.13</span></p>
            
            
            <p id="BVaky_3,9.14">
               jalayantrabhramāveśasadṛśībhiḥ pravṛttibhiḥ <br />
               sa kalāḥ kalayan sarvāḥ kālākhyāṃ labhate vibhuḥ //
                <span class="ref">BVaky_3,9.14</span></p>
            
            
            <p id="BVaky_3,9.15">
               pratibhaddhāś ca yās tena citrā viśvasya vṛttayaḥ <br />
               tāḥ sa evānujānāti yathā tantuḥ śakuntikāḥ //
                <span class="ref">BVaky_3,9.15</span></p>
            
            
            <p id="BVaky_3,9.16">
               viśiṣṭakālasaṃbandhāl labdhapākāsu śaktiṣu <br />
               kriyābhivyajyate nityā prayogākhyena karmaṇā //
                <span class="ref">BVaky_3,9.16</span></p>
            
            
            <p id="BVaky_3,9.17">
               jātiprayuktā tasyāṃ tu phalavyaktiḥ prajāyate <br />
               kuto 'py adbhutayā vṛttyā śaktibhiḥ sā niyamyate //
                <span class="ref">BVaky_3,9.17</span></p>
            
            
            <p id="BVaky_3,9.18">
               tatas tu samavāyākhyā śaktir bhedasya bādhikā <br />
               ekatvam iva tā vyaktīr āpādayati kāraṇaiḥ //
                <span class="ref">BVaky_3,9.18</span></p>
            
            
            <p id="BVaky_3,9.19">
               athāsmān niyamād ūrdhvaṃ jātayo yāḥ prayojikāḥ <br />
               tāḥ sarvā vyaktim āyānti svacche chāyā ivāmbhasi //
                <span class="ref">BVaky_3,9.19</span></p>
            
            
            <p id="BVaky_3,9.20">
               kāraṇānuvidhāyitvād atha kāraṇa pūrvakāḥ <br />
               guṇās tatropajāyante svajātivyaktihetavaḥ //
                <span class="ref">BVaky_3,9.20</span></p>
            
            
            <p id="BVaky_3,9.21">
               āśrayāṇāṃ ca nityatvam āśritānāṃ ca nityatā <br />
               tā vyaktīr anugṛhṇāti sthitis tena prakalpate //
                <span class="ref">BVaky_3,9.21</span></p>
            
            
            <p id="BVaky_3,9.22">
               anityasya yathotpāde pāratantryaṃ tathā sthitau <br />
               vināśāyaiva tat śṛṣṭam asvādhīnasthitiṃ viduḥ //
                <span class="ref">BVaky_3,9.22</span></p>
            
            
            <p id="BVaky_3,9.23">
               sthitaḥ saṃsargibhir bhāvaiḥ svakriyāsv anugṛhyate <br />
               naiṣāṃ sattām anudgṛhya vṛttir janmavatāṃ smṛtā //
                <span class="ref">BVaky_3,9.23</span></p>
            
            
            <p id="BVaky_3,9.24">
               jarākhyā kālaśaktir yā śaktyantaravirodhinī <br />
               sā śaktīḥ pratibadhnāti jāyante ca virodhinaḥ //
                <span class="ref">BVaky_3,9.24</span></p>
            
            
            <p id="BVaky_3,9.25">
               prayojakās tu ye bhāvāḥ sthitibhāgasya hetavaḥ <br />
               tirobhavanti te sarve yata ātmā prahīyate //
                <span class="ref">BVaky_3,9.25</span></p>
            
            
            <p id="BVaky_3,9.26">
               yathaivādbutayā vṛttyā niṣkramaṃ nirnibandhanam <br />
               apadaṃ jāyate sarvaṃ tathāsyātmā prahīyate //
                <span class="ref">BVaky_3,9.26</span></p>
            
            
            <p id="BVaky_3,9.27">
               kriyayor apavargiṇyor nānārthasamavetayoḥ <br />
               saṃbandhinā vinaikena paricchedaḥ kathaṃ bhavet //
                <span class="ref">BVaky_3,9.27</span></p>
            
            
            <p id="BVaky_3,9.28">
               yathā tulāyāṃ haste vā nānādravyavyavasthitam <br />
               gurutvaṃ parimīyeta kālād evaṃ kriyāgatiḥ //
                <span class="ref">BVaky_3,9.28</span></p>
            
            
            <p id="BVaky_3,9.29">
               jahāti sahavṛttāś ca kriyāḥ sa samavasthitāḥ <br />
               vrīhir yathodakaṃ tena hāyanākhyāṃ prapadyate //
                <span class="ref">BVaky_3,9.29</span></p>
            
            
            <p id="BVaky_3,9.30">
               pratibandhābhyanujñābhyāṃ vṛttir yā tasya śāsvatī <br />
               tayā vibhajyamāno 'sau bhajate kramarūpatāṃ //
                <span class="ref">BVaky_3,9.30</span></p>
            
            
            <p id="BVaky_3,9.31">
               kartṛbhedāt tadartheṣu pracayāpacayau gataḥ <br />
               samatvaṃ viṣamatvaṃ vā sa ekaḥ pratipadyate //
                <span class="ref">BVaky_3,9.31</span></p>
            
            
            <p id="BVaky_3,9.32">
               kriyābhedād yathaikasmiṃs takṣādyākhyā pravartate <br />
               kriyābhedāt tathaikasminn ṛtvādyākhyopajāyate //
                <span class="ref">BVaky_3,9.32</span></p>
            
            
            <p id="BVaky_3,9.33">
               ārambhaś ca kriyā caiva niṣṭhā cety abhidhīyate <br />
               dharmāntarāṇām adhyāsabhedāt sadasadātmanaḥ //
                <span class="ref">BVaky_3,9.33</span></p>
            
            
            <p id="BVaky_3,9.34">
               yāvāṃś ca dvyaṇukādīnāṃ tāvān himavato 'py asau <br />
               na hy ātmā kasya cid bhettuṃ pracetuṃ vāpi śakyate //
                <span class="ref">BVaky_3,9.34</span></p>
            
            
            <p id="BVaky_3,9.35">
               anyais tu bhāvair anyeṣāṃ pracayaḥ parikalpyate <br />
               śanair idam idaṃ kṣipram iti tena pratīyate //
                <span class="ref">BVaky_3,9.35</span></p>
            
            
            <p id="BVaky_3,9.36">
               asataś ca kramo nāsti sa hi bhettuṃ na śakyate <br />
               sato 'pi cātmatattvaṃ yat tat tathaivāvatiṣṭhate //
                <span class="ref">BVaky_3,9.36</span></p>
            
            
            <p id="BVaky_3,9.37">
               kriyopādhiś ca san bhūtabhaviṣyadvartamānatāḥ <br />
               ekādaśābhir ākārair vibhaktāḥ pratipadyate //
                <span class="ref">BVaky_3,9.37</span></p>
            
            
            <p id="BVaky_3,9.38">
               bhūtaḥ pañcavidhas tatra bhaviṣyaṃś ca caturvidhaḥ <br />
               vartamāno dvidhākhyāta ity ekādaśa kalpanāḥ //
                <span class="ref">BVaky_3,9.38</span></p>
            
            
            <p id="BVaky_3,9.39">
               kāle nidhāya svaṃ rūpaṃ prajñayā yan nigṛhyate <br />
               bhāvās tato nivartante tatra saṃkrāntaśaktayaḥ //
                <span class="ref">BVaky_3,9.39</span></p>
            
            
            <p id="BVaky_3,9.40">
               bhāvināṃ caiva yad rūpaṃ tasya ca pratibimbakam <br />
               sunirmṛṣṭa ivādarśe kāla evopapadyate //
                <span class="ref">BVaky_3,9.40</span></p>
            
            
            <p id="BVaky_3,9.41">
               tṛṇaparṇalatādīni yathā sroto 'nukarṣati <br />
               pravartayati kālo 'pi mātrā mātrāvatāṃ tathā //
                <span class="ref">BVaky_3,9.41</span></p>
            
            
            <p id="BVaky_3,9.42">
               āviśyevānusaṃdhatte yathā gatimatāṃ gatīḥ <br />
               vāyus tatraiva kālātmā vidhatte kramarūpatām //
                <span class="ref">BVaky_3,9.42</span></p>
            
            
            <p id="BVaky_3,9.43">
               ayanapravibhāgaś ca gatīś ca jyotiṣāṃ dhruvā <br />
               nivṛttiprabhavāś caiva bhūtānāṃ tannibandhanāḥ //
                <span class="ref">BVaky_3,9.43</span></p>
            
            
            <p id="BVaky_3,9.44">
               mātrāṇāṃ pariṇāmā ye kālavṛttyanupātinaḥ <br />
               nakṣatrākhyā pṛthak teṣu cihnamātraṃ tu tārakāḥ //
                <span class="ref">BVaky_3,9.44</span></p>
            
            
            <p id="BVaky_3,9.45">
               rutair mṛgaśakuntānāṃ sthāvarāṇāṃ ca vṛttibhiḥ <br />
               chāyādipariṇāmaiś ca ṛtudhāmā nirūpyate //
                <span class="ref">BVaky_3,9.45</span></p>
            
            
            <p id="BVaky_3,9.46">
               nirbhāsopagamo yo 'yaṃ kramavān iva dṛśyate <br />
               akramasyāpi viśvasya tat kālasya viceṣṭitam //
                <span class="ref">BVaky_3,9.46</span></p>
            
            
            <p id="BVaky_3,9.47">
               dūrāntikavyavasthānam adhvādhikaraṇaṃ yathā <br />
               cirakṣipravyavasthānaṃ kālādhikaraṇaṃ tathā //
                <span class="ref">BVaky_3,9.47</span></p>
            
            
            <p id="BVaky_3,9.48">
               tasyābhinnasya kālasya vyavahāre kriyākṛtāḥ <br />
               bhedā iva trayaḥ siddhā yāṃl loko nātivartate //
                <span class="ref">BVaky_3,9.48</span></p>
            
            
            <p id="BVaky_3,9.49">
               ekasya śaktayas tisraḥ kālasya samavasthitāḥ <br />
               yatsaṃbandhena bhāvānāṃ darśanādarśane satām //
                <span class="ref">BVaky_3,9.49</span></p>
            
            
            <p id="BVaky_3,9.50">
               dvābhyāṃ sa kila śaktibhyāṃ bhāvānāṃ varaṇātmakaḥ <br />
               śaktis tu vartamānākhyā bhāvarūpaprakāśinī //
                <span class="ref">BVaky_3,9.50</span></p>
            
            
            <p id="BVaky_3,9.51">
               anāgatā janmaśakteḥ śaktir apratibandhikā <br />
               atītākhyā tu yā śaktis tayā janma virudhyate //
                <span class="ref">BVaky_3,9.51</span></p>
            
            
            <p id="BVaky_3,9.52">
               tamaḥprakāśavat tv ete trayo 'dhvāno vyavasthitāḥ <br />
               akramās teṣu bhāvānāṃ kramaḥ samupalabhyate //
                <span class="ref">BVaky_3,9.52</span></p>
            
            
            <p id="BVaky_3,9.53">
               dvau tu tatra tamorūpāv ekasyālokavat sthitiḥ <br />
               atītam api keṣāṃ cit punar viparivartate //
                <span class="ref">BVaky_3,9.53</span></p>
            
            
            <p id="BVaky_3,9.54">
               yugapad vartamānatvaṃ taddharmā pratipadyate <br />
               keṣāṃ cid vartamānatvāc caiti tadvad atītatām //
                <span class="ref">BVaky_3,9.54</span></p>
            
            
            <p id="BVaky_3,9.55">
               hetupakārād ākṣipto vartamānatvam āgataḥ <br />
               śāntahetūpakāraḥ san punar nopaiti darśanam //
                <span class="ref">BVaky_3,9.55</span></p>
            
            
            <p id="BVaky_3,9.56">
               dve eva kālasya vibhoḥ keṣāṃ cic chaktivartmanī <br />
               karoti yābhyāṃ bhāvānām unmīlananimīlane //
                <span class="ref">BVaky_3,9.56</span></p>
            
            
            <p id="BVaky_3,9.57">
               kalābhiḥ pṛthagarthābhiḥ pravibhaktaṃ svabhāvataḥ <br />
               ke cid buddhyanusaṃhāralakṣaṇaṃ taṃ pracakṣate //
                <span class="ref">BVaky_3,9.57</span></p>
            
            
            <p id="BVaky_3,9.58">
               jñānānugataśaktiṃ vā bāhyaṃ vā satyataḥ sthitam <br />
               kālātmānam anāśritya vyavahartuṃ na śakyate //
                <span class="ref">BVaky_3,9.58</span></p>
            
            
            <p id="BVaky_3,9.59">
               tisro bhāvasya bhāvasya keṣāṃ cid bhāvaśaktayaḥ <br />
               tābhiḥ svaśaktibhiḥ sarvaṃ sadaivāsti ca nāsti ca //
                <span class="ref">BVaky_3,9.59</span></p>
            
            
            <p id="BVaky_3,9.60">
               sattvād avyatirekeṇa tās tisro 'pi vyavasthitāḥ <br />
               kramas tās tadabhedāc ca sadasattvaṃ na bhidyate //
                <span class="ref">BVaky_3,9.60</span></p>
            
            
            <p id="BVaky_3,9.61">
               darśanādarśanenaikaṃ dṛṣṭādṛṣṭaṃ tad eva tu <br />
               adhvanām ekatā nāsti na ca kiṃ cin nivartate //
                <span class="ref">BVaky_3,9.61</span></p>
            
            
            <p id="BVaky_3,9.62">
               śaktyātmadevatāpakṣair bhinnaṃ kālasya darśanam <br />
               prathamaṃ tad avidyāyāṃ yad vidyāyāṃ na vidyate //
                <span class="ref">BVaky_3,9.62</span></p>
            
            
            <p id="BVaky_3,9.63">
               abhede yadi kālasya hrasvadīrghaplutādiṣu <br />
               dṛśyate bhedanirbhāsaḥ sa cirakṣiprabuddhivat //
                <span class="ref">BVaky_3,9.63</span></p>
            
            
            <p id="BVaky_3,9.64">
               hrasvadīrghaplutāvṛttyā nālikāsalilādiṣu <br />
               kathaṃ pracayayogaḥ syāt kalpanāmātrahetukaḥ //
                <span class="ref">BVaky_3,9.64</span></p>
            
            
            <p id="BVaky_3,9.65">
               abhivyaktinimittasya pracayena pracīyate <br />
               abhinnam api śabdasya tattvam apracayātmakam //
                <span class="ref">BVaky_3,9.65</span></p>
            
            
            <p id="BVaky_3,9.66">
               evaṃ mātrāturīyasya bhedo dāśatayasya vā <br />
               parimāṇavikalpena śabdātmani na vidyate //
                <span class="ref">BVaky_3,9.66</span></p>
            
            
            <p id="BVaky_3,9.67">
               anuniṣpādikalpena ye 'ntarāla iva sthitāḥ <br />
               śabdās te pratipattṝṇām upāyāḥ pratipattaye //
                <span class="ref">BVaky_3,9.67</span></p>
            
            
            <p id="BVaky_3,9.68">
               viśiṣṭam avadhiṃ taṃ tam upādāya prakalpate <br />
               kālaḥ kālavatām ekaḥ kṣaṇamāsartubhedabhāk //
                <span class="ref">BVaky_3,9.68</span></p>
            
            
            <p id="BVaky_3,9.69">
               buddhyavagrahabhedāc ca vyavahārātmani sthitaḥ <br />
               tāvān eva kṣaṇaḥ kālo yugamanvantarāṇi vā //
                <span class="ref">BVaky_3,9.69</span></p>
            
            
            <p id="BVaky_3,9.70">
               pratibandhābhyanujñābhyāṃ nālikāvivarāśrite <br />
               yad ambhasi prakṣaraṇaṃ tat kālasyaiva ceṣṭitam //
                <span class="ref">BVaky_3,9.70</span></p>
            
            
            <p id="BVaky_3,9.71">
               alpe mahati vā chidre tatsaṃbandhe na bhidyate <br />
               kālasya vṛttir ātmāpi tam evāsyānuvartate //
                <span class="ref">BVaky_3,9.71</span></p>
            
            
            <p id="BVaky_3,9.72">
               ākrīḍa iva kālasya dṛśyate yaḥ svaśaktibhiḥ <br />
               bahurūpasya bhāveṣu bahudhā tena bhidyate //
                <span class="ref">BVaky_3,9.72</span></p>
            
            
            <p id="BVaky_3,9.73">
               tvacisārasya vā vṛddhiṃ tṛṇarājasya vā dadhat <br />
               tāvat tadvṛddhiyogena kālatattvaṃ vikalpate //
                <span class="ref">BVaky_3,9.73</span></p>
            
            
            <p id="BVaky_3,9.74">
               vyatikrame 'pi mātrāṇāṃ tasya nāsti vyatikramaḥ <br />
               na gantṛgatibhedena mārgabhedo 'sti kaś cana //
                <span class="ref">BVaky_3,9.74</span></p>
            
            
            <p id="BVaky_3,9.75">
               udayāstamayāvṛttyā jyotiṣāṃ lokasiddhayā <br />
               kālasyāvyatipāte 'pi tāddharmyam iva lakṣyate //
                <span class="ref">BVaky_3,9.75</span></p>
            
            
            <p id="BVaky_3,9.76">
               ādityagrahanakṣatraparispandam athāpare <br />
               bhinnam āvṛttibhedena kālaṃ kālavido viduḥ //
                <span class="ref">BVaky_3,9.76</span></p>
            
            
            <p id="BVaky_3,9.77">
               kriyāntaraparicchedapravṛttā yā kriyāṃ prati <br />
               nirjñātaparimāṇā sā kāla ity abhidhīyate //
                <span class="ref">BVaky_3,9.77</span></p>
            
            
            <p id="BVaky_3,9.78">
               jñāne rūpasya saṃkrāntir jñānenaivānusaṃhṛtiḥ <br />
               ataḥ kriyāntarābhāve sā kriyā kāla iṣyate //
                <span class="ref">BVaky_3,9.78</span></p>
            
            
            <p id="BVaky_3,9.79">
               bhūto ghaṭa itīyaṃ ca sattāyā eva bhūtatā <br />
               bhūtā satteti sattāyāḥ sattā bhūtābhidhīyate //
                <span class="ref">BVaky_3,9.79</span></p>
            
            
            <p id="BVaky_3,9.80">
               parato bhidyate sarvam ātmā tu na vikalpyate <br />
               parvatādisthitis tasmāt pararūpeṇa bhidyate //
                <span class="ref">BVaky_3,9.80</span></p>
            
            
            <p id="BVaky_3,9.81">
               prasiddhabhedā vyāpārā virūpāvayavakriyāḥ <br />
               sāhacaryeṇa bhidyante sarūpāvayavakriyāḥ //
                <span class="ref">BVaky_3,9.81</span></p>
            
            
            <p id="BVaky_3,9.82*">
               *vyavadhānam ivopaiti nivṛtta iva dṛśyate <br />
               kriyāsamūho bhujyādir antarālapravṛttibhiḥ //
                <span class="ref">BVaky_3,9.82*</span></p>
            
            
            <p id="BVaky_3,9.83*">
               *na ca vicchinnarūpo 'pi so 'virāmān nivartate <br />
               sarvaiva hi kriyānyena samkīrṇevopalabhyate //
                <span class="ref">BVaky_3,9.83*</span></p>
            
            
            <p id="BVaky_3,9.84">
               *tadantarāladṛṣṭā vā sarvaivāvayavakriyā * <br />
               sādṛśyāt sati bhede tu tadaṅgatvena gṛhyate //
                <span class="ref">BVaky_3,9.84</span></p>
            
            
            <p id="BVaky_3,9.85">
               sad asad vāpi vastu syāt tṛtīyaṃ nāsti kiṃ cana <br />
               tena bhūtabhaviṣyantau muktvā madhyaṃ na vidyate //
                <span class="ref">BVaky_3,9.85</span></p>
            
            
            <p id="BVaky_3,9.86">
               nirvṛttirūpam ekasya bhedābhāvān na kalpate <br />
               sad asad vāpi tenaikaṃ kramarūpaṃ kathaṃ bhavet //
                <span class="ref">BVaky_3,9.86</span></p>
            
            
            <p id="BVaky_3,9.87">
               bahūnāṃ cānavasthānād ekam evopalabhyate <br />
               yathopalabdhi smaraṇaṃ tatra cāpy upapadyate //
                <span class="ref">BVaky_3,9.87</span></p>
            
            
            <p id="BVaky_3,9.88">
               sadasadrūpam ekaṃ syād sarvasyaikatvakalpane <br />
               nirvṛttirūpaṃ nirvṛtteḥ sāmānyam atha vā bhavet //
                <span class="ref">BVaky_3,9.88</span></p>
            
            
            <p id="BVaky_3,9.89">
               kāryotpattau samarthaṃ vā svena dharmeṇa tat tathā <br />
               ātmatattvena gṛhyeta sā cāsmin vartamānatā //
                <span class="ref">BVaky_3,9.89</span></p>
            
            
            <p id="BVaky_3,9.90">
               kriyāprabandharūpaṃ yad adhyātmaṃ vinigṛhyate <br />
               saṃkrāntarūpam ekatra tām āhur vartamānatām //
                <span class="ref">BVaky_3,9.90</span></p>
            
            
            <p id="BVaky_3,9.91">
               kriyātipattir atyantaṃ kriyānutpattilakṣaṇā <br />
               na ca bhūtam anutpannaṃ na bhaviṣyat tathāvidham //
                <span class="ref">BVaky_3,9.91</span></p>
            
            
            <p id="BVaky_3,9.92">
               prāg viruddhakriyotpādān nirvṛtte vā virodhini <br />
               vyāpāre 'vadhibhedena viṣayas tatra bhidyate //
                <span class="ref">BVaky_3,9.92</span></p>
            
            
            <p id="BVaky_3,9.93">
               vyabhicāre nimittasya sādhutvaṃ na prakalpate <br />
               bhāvy āsīd iti sūtreṇa tat kāle 'nyatra śiṣyate //
                <span class="ref">BVaky_3,9.93</span></p>
            
            
            <p id="BVaky_3,9.94">
               svakāla eva sādhutve kālabhede gatiḥ katham <br />
               vākyārthād atadartheṣu viśiṣṭatvaṃ na sidhyati //
                <span class="ref">BVaky_3,9.94</span></p>
            
            
            <p id="BVaky_3,9.95">
               tadarthaś ced avayavo bhāvino bhūtatāgatiḥ <br />
               na syād atyantabhūtatvam evaikaṃ tatra saṃbhavet //
                <span class="ref">BVaky_3,9.95</span></p>
            
            
            <p id="BVaky_3,9.96">
               viśiṣṭakālatā pūrvaṃ tathāpi tu viśeṣaṇe <br />
               āśrayāt so 'ntaraṅgatvāt tatra sādhur bhaviṣyati //
                <span class="ref">BVaky_3,9.96</span></p>
            
            
            <p id="BVaky_3,9.97">
               āmiśra eva prakrāntaḥ sa padārthas tathāvidhaḥ <br />
               kevalasya vimiśratvaṃ nitye 'rthe nopapadyate //
                <span class="ref">BVaky_3,9.97</span></p>
            
            
            <p id="BVaky_3,9.98">
               śuddhe ca kāle vyākhyātam āmiśre na prasidhyati <br />
               sādhutvam ayathākālaṃ tat sūtreṇopadiśyate //
                <span class="ref">BVaky_3,9.98</span></p>
            
            
            <p id="BVaky_3,9.99">
               ākhyātapadavācye 'rthe nirvartyatvāt pradhānatā <br />
               viśeṣaṇaṃ tadākṣepāt tatkāle vyavatiṣṭhate //
                <span class="ref">BVaky_3,9.99</span></p>
            
            
            <p id="BVaky_3,9.100">
               saṃpratyayānukāro vā śabdavyāpāra eva vā <br />
               adhyasyate viruddhe 'rthe na ca tena virudhyate //
                <span class="ref">BVaky_3,9.100</span></p>
            
            
            <p id="BVaky_3,9.101">
               bhūtaṃ bhaviṣyad ity etau pratyayau vartamānatām <br />
               atyajantau prapadyete viruddhāśrayarūpatām //
                <span class="ref">BVaky_3,9.101</span></p>
            
            
            <p id="BVaky_3,9.103">
               adhvano vartamānasya viṣayeṇa bhaviṣyatā <br />
               bhāṣye bhaviṣyatkāleti kāryārthaṃ vyapadiśyate //
                <span class="ref">BVaky_3,9.103</span></p>
            
            
            <p id="BVaky_3,9.104">
               icchā cikīrśatīty atra svakālam anurudhyate <br />
               bhaviṣyati prakṛtyarthe tatkālaṃ nānurudhyate //
                <span class="ref">BVaky_3,9.104</span></p>
            
            
            <p id="BVaky_3,9.105">
               āśāsyamānatantratvād āśaṃsāyāṃ viparyayaḥ <br />
               prayoktṛdharmaḥ śabdārthe śabdair evānuśajyate //
                <span class="ref">BVaky_3,9.105</span></p>
            
            
            <p id="BVaky_3,9.106">
               apchālibījasaṃyoge vartate niṣpadir yadā <br />
               tatrāvayavavṛttitvād bhaviṣyatpratiṣedhanam //
                <span class="ref">BVaky_3,9.106</span></p>
            
            
            <p id="BVaky_3,9.107">
               phalaprasavarūpe tu niṣpadau bhūtakālatā <br />
               dharmāntareṣu tad rūpam adhyasya parikalpyate //
                <span class="ref">BVaky_3,9.107</span></p>
            
            
            <p id="BVaky_3,9.108">
               upayukte nimittānāṃ vyāpāre phalasiddhaye <br />
               tatra rūpaṃ yad adhyastaṃ tatkālaṃ tat pratīyate //
                <span class="ref">BVaky_3,9.108</span></p>
            
            
            <p id="BVaky_3,9.109">
               niṣpattāv avadhiḥ kaś cit kaś cit prativivakṣitaḥ <br />
               hetujanmavyapekṣātaḥ phalajanmeti cocyate //
                <span class="ref">BVaky_3,9.109</span></p>
            
            
            <p id="BVaky_3,9.110">
               abahiḥsādhanādhīnā siddhir yatra vivakṣitā <br />
               tat sādhanāntarābhāvāt siddham ity apadiśyate //
                <span class="ref">BVaky_3,9.110</span></p>
            
            
            <p id="BVaky_3,9.111">
               tasmād avadhibhedena siddhā mukhyaiva bhūtatā <br />
               anāgatatvam astitvaṃ hetudharmavyapekṣaṇe //
                <span class="ref">BVaky_3,9.111</span></p>
            
            
            <p id="BVaky_3,9.112">
               satām indriyasaṃbandhāt saiva sattā viśiṣyate <br />
               bhedena vyavahāro hi vastvantaranibandhanaḥ //
                <span class="ref">BVaky_3,9.112</span></p>
            
            
            <p id="BVaky_3,9.113">
               astitvaṃ vastumātrasya buddhyā tu parigṛhyate <br />
               yaḥ samāsādanād bhedaḥ sa tatra na vivakṣitaḥ //
                <span class="ref">BVaky_3,9.113</span></p>
            
            
            <p id="BVaky_3,9.114">
               yogād vā strītvapuṃstvābhyāṃ na kiṃ cid avatiṣṭhate <br />
               svasminn ātmani tatrānyad bhūtaṃ bhāvi ca kathyate //
                <span class="ref">BVaky_3,9.114</span></p>
            
            
            3,10: Puruṣasamuddeśa
            
            <p id="BVaky_3,10.1">
               pratyaktā parabhāvaś cāpy upādhī kartṛkarmanoḥ <br />
               tayoḥ śrutiviśeṣeṇa vācakau madhyamottamau //
                <span class="ref">BVaky_3,10.1</span></p>
            
            
            <p id="BVaky_3,10.2">
               sad asad vāpi caitanyam etābhyām avagamyate <br />
               caitanyabhāge prathamaḥ puruṣo na tu vartate //
                <span class="ref">BVaky_3,10.2</span></p>
            
            
            <p id="BVaky_3,10.3">
               budhijānāticitibhiḥ prathame puruṣe sati <br />
               samjñānārthair na caitanyasyopayogaḥ prakāśyate //
                <span class="ref">BVaky_3,10.3</span></p>
            
            
            <p id="BVaky_3,10.4">
               saṃbodhanārthaḥ sarvatra madhyame kaiś cid iṣyate <br />
               tathā saṃbodhane sarvāṃ prathamāṃ yuṣmado viduḥ //
                <span class="ref">BVaky_3,10.4</span></p>
            
            
            <p id="BVaky_3,10.5">
               saṃbodhanaṃ na loke 'sti vidhātavyena vastunā <br />
               svāhendraśatrur vardhasva yathā rājā bhaveti ca //
                <span class="ref">BVaky_3,10.5</span></p>
            
            
            <p id="BVaky_3,10.6">
               yuṣmadarthasya siddhatvān niyatā cādyudāttatā <br />
               yuṣmadaḥ prathamāntasya paraś cen na padād asau //
                <span class="ref">BVaky_3,10.6</span></p>
            
            
            <p id="BVaky_3,10.7">
               guṇapradhānatābhedaḥ puruśādiviparyayaḥ <br />
               nirdeśaś cānyathā śāstre nityatvān na virudhyate //
                <span class="ref">BVaky_3,10.7</span></p>
            
            
            <p id="BVaky_3,10.8">
               yathānirdeśam arthāḥ syur yesāṃ śāstraṃ vidhāyakam <br />
               kim cit sāmānyam āśritya sthite tu pratipādanam //
                <span class="ref">BVaky_3,10.8</span></p>
            
            
            <p id="BVaky_3,10.9">
               yo 'śve yaḥ pīṭha ity atra bhūtayor aśvapīṭhayoḥ <br />
               yathopalakṣaṇārthatvaṃ tathārtheṣv anuśāsanam //
                <span class="ref">BVaky_3,10.9</span></p>
            
            
            3,11: Saṃkhyāsamuddeśa
            
            <p id="BVaky_3,11.1">
               saṃkhyāvān sattvabhūto 'rthaḥ sarva evābhidhīyate <br />
               bhedābhedavibhāgo hi loke saṃkhyānibandhanaḥ //
                <span class="ref">BVaky_3,11.1</span></p>
            
            
            <p id="BVaky_3,11.2">
               sa dharmo vyatirikto vā teṣāṃ ātmaiva vā tathā <br />
               bhedahetutvam āśritya saṃkhyeti vyapadiśyate //
                <span class="ref">BVaky_3,11.2</span></p>
            
            
            <p id="BVaky_3,11.3">
               samavetā paricchedye kva cid anyatra sā sthitā <br />
               prakalpayati bhāvānāṃ saṃkhyā bhedaṃ tathātmanaḥ //
                <span class="ref">BVaky_3,11.3</span></p>
            
            
            <p id="BVaky_3,11.4">
               paratve cāparatve ca bhede tulyā śrutir yathā <br />
               saṃkhyāśabdābhidheyatvaṃ bhedahetos tathā guṇe //
                <span class="ref">BVaky_3,11.4</span></p>
            
            
            <p id="BVaky_3,11.5">
               asvatantre svatantratvaṃ paradharmo yathā guṇe <br />
               abhedye bhedyabhāvo 'pi dravyadharmas tathā guṇe //
                <span class="ref">BVaky_3,11.5</span></p>
            
            
            <p id="BVaky_3,11.6">
               svabuddhyā tam apoddhṛtya loko 'py āgamam āśritaḥ <br />
               svadharmād anyadharmeṇa vyācaṣṭe pratipattaye //
                <span class="ref">BVaky_3,11.6</span></p>
            
            
            <p id="BVaky_3,11.7">
               paropakāratattvānāṃ svātantryenābhidhāyakaḥ <br />
               śabdaḥ sarvapadārthānā svadharmad viprakṛṣyate //
                <span class="ref">BVaky_3,11.7</span></p>
            
            
            <p id="BVaky_3,11.8">
               yathaivāviṣayaṃ jñānaṃ na kiṃ cid avabhāsate <br />
               tathā bhāvo 'py asaṃsṛṣṭo na kaś cid upalabhyate //
                <span class="ref">BVaky_3,11.8</span></p>
            
            
            <p id="BVaky_3,11.9">
               bhedena tu samākhyātaṃ yal loko 'py anuvartate <br />
               āgamāc chāstrasadṛśo vyavahāraḥ sa varṇyate //
                <span class="ref">BVaky_3,11.9</span></p>
            
            
            <p id="BVaky_3,11.10">
               buddhau sthiteṣu teṣv evam adhyāropo na durlabhaḥ <br />
               paradharmasya na hy atra sadasattvaṃ prayojakam //
                <span class="ref">BVaky_3,11.10</span></p>
            
            
            <p id="BVaky_3,11.11">
               sāmānyeṣv api sāmānyaṃ viśeṣeṣu viśiṣṭatā <br />
               saṃkhyāsu saṃkhyā liṅgeṣu liṅgam evaṃ prakalpate //
                <span class="ref">BVaky_3,11.11</span></p>
            
            
            <p id="BVaky_3,11.12">
               ato dravyāśritāṃ saṃkhyām āhuḥ saṃsargavādinaḥ <br />
               bhedābhedavyatīteṣu bhedābhedavidhāyinīm //
                <span class="ref">BVaky_3,11.12</span></p>
            
            
            <p id="BVaky_3,11.13">
               ātmāntarānāṃ yenātmā tadrūpa iva lakṣyate <br />
               atadrūpeṇa saṃsargāt sā nimittasarūpatā //
                <span class="ref">BVaky_3,11.13</span></p>
            
            
            <p id="BVaky_3,11.14">
               saṃsṛṣṭeṣv api nirbhāge bhūteṣv arthakriyā yathā <br />
               sattvādiṣu ca mātrāsu sarvāsv evaṃ pratīyate //
                <span class="ref">BVaky_3,11.14</span></p>
            
            
            <p id="BVaky_3,11.15">
               dvitvādiyonir ekatvaṃ bhedās tatpūrvakā yataḥ <br />
               vinā tena na saṃkhyānām anyāsām asti saṃbhavaḥ //
                <span class="ref">BVaky_3,11.15</span></p>
            
            
            <p id="BVaky_3,11.16">
               ekatve buddhisahite nimittaṃ dvitvajanmani <br />
               ekatvābhyāṃ samutpannam evaṃ vā tat pratīyate //
                <span class="ref">BVaky_3,11.16</span></p>
            
            
            <p id="BVaky_3,11.17">
               ekatvasamudāyo vā sāpekṣe vā pṛthak pṛthak <br />
               ekatve dvitvam ity evaṃ tayor dvivacanaṃ bhavet //
                <span class="ref">BVaky_3,11.17</span></p>
            
            
            <p id="BVaky_3,11.18">
               eko 'pi guṇabhedena saṅgho bhedaṃ prakalpayet <br />
               āśrayāśrayibhedo hi tadāśrayanibandhanaḥ //
                <span class="ref">BVaky_3,11.18</span></p>
            
            
            <p id="BVaky_3,11.19">
               saṃkhyeyasaṅghasaṃkhyānasaṅghaḥ saṃkhyeti kathyate <br />
               vimśatyādisu sānyasva dravyasaṅghasya bhedikā //
                <span class="ref">BVaky_3,11.19</span></p>
            
            
            <p id="BVaky_3,11.20">
               ekaviṃśatisaṃkhvāvāṃ saṃkhyāntarasarūpayoḥ <br />
               ekasyāṃ buddhyanāvṛttyā, bhāgayor iva kalpanā //
                <span class="ref">BVaky_3,11.20</span></p>
            
            
            <p id="BVaky_3,11.21">
               asaṃkhyāsamudāyatvāt saṃkhyākāryaṃ vidhīyate <br />
               samūhatve tu tan na syāt svāṅgādisamudāyavat //
                <span class="ref">BVaky_3,11.21</span></p>
            
            
            <p id="BVaky_3,11.22">
               saṃkhyeyāntaratantrāsu yā saṃkhyāsu pravartate <br />
               āvṛttivargasaṃkhyeyā tāṃ saṃkhyāṃ tādṛśīṃ viduḥ //
                <span class="ref">BVaky_3,11.22</span></p>
            
            
            <p id="BVaky_3,11.23">
               na saṃkhyāyāṃ na saṃkhyeye dvau daśety asti saṃbhavaḥ <br />
               bhedābhāvān na saṃkhyāyāṃ virodhān na tadāśraye //
                <span class="ref">BVaky_3,11.23</span></p>
            
            
            <p id="BVaky_3,11.24">
               saṃkhyāyete daśadvargau dvidaśā iti saṃkhyayā <br />
               tadrūpe vāpi saṃkhyeya āvṛttiḥ parigaṇyate //
                <span class="ref">BVaky_3,11.24</span></p>
            
            
            <p id="BVaky_3,11.25">
               saṃkhyā nāma na saṃkhyāsti saṃjñaiṣeti yathocyate <br />
               rūpaṃ na rūpam apy evaṃ samjñā sā hi sitādiṣu //
                <span class="ref">BVaky_3,11.25</span></p>
            
            
            <p id="BVaky_3,11.26">
               saṃkhyānajātiyogāt tu saṃkhyā saṃkhyeti kathyate <br />
               rūpatvajātiyogāc ca rūpe rūpam iti smṛtam //
                <span class="ref">BVaky_3,11.26</span></p>
            
            
            <p id="BVaky_3,11.27">
               nimittam ekam ity atra vibhaktyā nābhidhīyate <br />
               tadvatas tu yad ekatvaṃ vibhaktis tatra vartate //
                <span class="ref">BVaky_3,11.27</span></p>
            
            
            <p id="BVaky_3,11.28">
               ekasya pracayo dṛṣṭaḥ samūhaś ca dvayos tathā <br />
               nimittavyatirekeṇa saṃkhyānyā bhedikā tataḥ //
                <span class="ref">BVaky_3,11.28</span></p>
            
            
            <p id="BVaky_3,11.29">
               tad ekam api caikatvaṃ vibhaktiśravaṇād ṛte <br />
               nocyate tena śabdena vibhaktyā tu sahocyate //
                <span class="ref">BVaky_3,11.29</span></p>
            
            
            <p id="BVaky_3,11.30">
               anvayavyatirekau ca yadi syād vacanāntaram <br />
               syātām asati tasmimś ca prakṛtyartho na kalpyate //
                <span class="ref">BVaky_3,11.30</span></p>
            
            
            <p id="BVaky_3,11.31">
               ekatvam eka ity atra śuddhadravyaviśeṣaṇam <br />
               saguṇas tu prakṛtyartho vibhaktyarthena bhidyate //
                <span class="ref">BVaky_3,11.31</span></p>
            
            
            <p id="BVaky_3,11.32">
               dvyekayor iti nirdeśāt saṃkhyāmātre 'pi saṃbhavaḥ <br />
               ekādīnāṃ prasiddhyā tu saṃkhyeyārthatvam ucyate //
                <span class="ref">BVaky_3,11.32</span></p>
            
            
            3,12: Upagrahasamuddeśa
            
            <p id="BVaky_3,12.1">
               ya ātmanepadād bhedaḥ kva cid arthasya gamyate <br />
               anyataś cāpi lādeśān manyante tam upagraham //
                <span class="ref">BVaky_3,12.1</span></p>
            
            
            <p id="BVaky_3,12.2">
               kva cit sādhanam evāsau kva cit tasya viśeṣaṇam <br />
               sādhanaṃ tatra karmādi vyaktavāco viśeṣaṇam //
                <span class="ref">BVaky_3,12.2</span></p>
            
            
            <p id="BVaky_3,12.3">
               kriyā viṣayabhedena jīvikādiṣu bhidyate <br />
               lādeśaiḥ sa kriyābhedo vākyeṣv api niyamyate //
                <span class="ref">BVaky_3,12.3</span></p>
            
            
            <p id="BVaky_3,12.4">
               dhātvarthas tadviśeṣaś cāpy uktaḥ kva cid upagrahaḥ <br />
               dhātvartho gandhanādiḥ syād vyatihāro viśeṣaṇam //
                <span class="ref">BVaky_3,12.4</span></p>
            
            
            <p id="BVaky_3,12.5">
               kriyāpravṛttāv ākhyātā kaiś cit svārthaparārthatā <br />
               asati vā sati vāpi vivakṣitanibandhanā //
                <span class="ref">BVaky_3,12.5</span></p>
            
            
            <p id="BVaky_3,12.6">
               kesāṃ cit kartrabhiprāye ṇicā saha vikalpate <br />
               ātmanepadam anyesāṃ tadarthā prakṛtir yathā //
                <span class="ref">BVaky_3,12.6</span></p>
            
            
            <p id="BVaky_3,12.7">
               krīṇīṣva vapate dhatte cinoti cinute 'pi ca <br />
               āptaprayogā dṛśyante yeṣu ṇyartho 'bhidhīyate //
                <span class="ref">BVaky_3,12.7</span></p>
            
            
            <p id="BVaky_3,12.8">
               saṃvidhānaṃ pacādināṃ kva cid arthaḥ pratīyate <br />
               tannimittā yathānyāpi kriyādhiśrayaṇādikā //
                <span class="ref">BVaky_3,12.8</span></p>
            
            
            <p id="BVaky_3,12.9">
               kartrabhiprāyatā sūtre kriyābhedopalakṣaṇam <br />
               tathābhūtā kriyā yā hi tatkartā phalabhāg yataḥ //
                <span class="ref">BVaky_3,12.9</span></p>
            
            
            <p id="BVaky_3,12.10">
               yathopalakṣyate kālas tārakādarśanādibhiḥ <br />
               tathā phalaviśeṣeṇa kriyābhedo nidarśyate //
                <span class="ref">BVaky_3,12.10</span></p>
            
            
            <p id="BVaky_3,12.11">
               kriyāviśeṣavacane sāmarthyam uparudhyate <br />
               kesāṃ cid anye tu kṛtāḥ svariteto ñitas tathā //
                <span class="ref">BVaky_3,12.11</span></p>
            
            
            <p id="BVaky_3,12.12">
               anubandhaś ca siddhe 'rthe smṛtyartham anuṣajyate <br />
               tulyārtheṣv api cāvaśyaṃ na sarveṣv ekadharmatā //
                <span class="ref">BVaky_3,12.12</span></p>
            
            
            <p id="BVaky_3,12.13">
               dṛśīkṣyoḥ sadṛśe 'py arthe nābhedaḥ pratipūrvayoḥ <br />
               ṇyarthopādāyinas tasmān na tulyārthāḥ pacādibhiḥ //
                <span class="ref">BVaky_3,12.13</span></p>
            
            
            <p id="BVaky_3,12.14">
               umbhyarthe vartamānasya karoter bhinnadharmaṇaḥ <br />
               ṇyarthopādāyitā tasmān niyatāḥ śabdaśaktayaḥ //
                <span class="ref">BVaky_3,12.14</span></p>
            
            
            <p id="BVaky_3,12.15">
               tathā hy anuprayogasya karoter ātmanepade <br />
               pūrvavadgrahaṇaṃ prāpte svaritaṃ samupasthitam //
                <span class="ref">BVaky_3,12.15</span></p>
            
            
            <p id="BVaky_3,12.16">
               ekatve 'pi kriyākhyāte sādhanāśrayasaṃkhyayā <br />
               bhidyate na tu liṅgākhyo bhedas tatra tadāśritaḥ //
                <span class="ref">BVaky_3,12.16</span></p>
            
            
            <p id="BVaky_3,12.17">
               tasmād avasthite 'py arthe kasya cit pratibadhyate <br />
               śabdasya śaktiḥ sa tv eṣa śāstre 'nvākhyāyate vidhiḥ //
                <span class="ref">BVaky_3,12.17</span></p>
            
            
            <p id="BVaky_3,12.18">
               yasyārthasya prasiddhyartham ārabhyante pacādayaḥ <br />
               tat pradhānaṃ phalaṃ teṣāṃ na lābhādi prayojanam //
                <span class="ref">BVaky_3,12.18</span></p>
            
            
            <p id="BVaky_3,12.19">
               yatrobhau svāmidāsau tu prārabhete saha kriyām <br />
               yugapad dharmabhedena dhātus tatra na vartate //
                <span class="ref">BVaky_3,12.19</span></p>
            
            
            <p id="BVaky_3,12.20">
               yatra pratividhānārthaḥ pacis tatrātmanepadam <br />
               parasmaipadam anyatra saṃskārādyabhidhāyini //
                <span class="ref">BVaky_3,12.20</span></p>
            
            
            <p id="BVaky_3,12.21">
               saṃvidhātuś ca sāṃnidhyād dāse dharmo 'nusajyate <br />
               plakṣaśabdasya sāṃnidhyān nyagrodhe plakṣatā yathā //
                <span class="ref">BVaky_3,12.21</span></p>
            
            
            <p id="BVaky_3,12.22">
               puroḍāśābhidhānaṃ ca dhānādiṣu yathā sthitam <br />
               chattriṇā cābhisaṃbandhāc chattriśabdābhidheyatā //
                <span class="ref">BVaky_3,12.22</span></p>
            
            
            <p id="BVaky_3,12.23">
               arthāt pratītam anyonyaṃ pārārthyam avivakṣitam <br />
               ity ayaṃ śeṣaviṣayaḥ kaiś cid atrānuvarṇyate //
                <span class="ref">BVaky_3,12.23</span></p>
            
            
            <p id="BVaky_3,12.24">
               atha pratividhātā yo halaiḥ kṛṣati pañcabhiḥ <br />
               bhāṣye nodāhṛtaṃ kasmāt prāptaṃ tatrātmanepadam //
                <span class="ref">BVaky_3,12.24</span></p>
            
            
            <p id="BVaky_3,12.25">
               pratītatvāt tadarthasya śeṣatvaṃ yadi kalpyate <br />
               na syāt prāptavibhāṣāsau svaritetāṃ nivartikā //
                <span class="ref">BVaky_3,12.25</span></p>
            
            
            <p id="BVaky_3,12.26">
               śuddhe tu saṃvidhānārthe kaiś cid atreṣyate kṛṣiḥ <br />
               taddharmā yajir ity evaṃ na syāt tatrātmanepadam //
                <span class="ref">BVaky_3,12.26</span></p>
            
            
            <p id="BVaky_3,12.27">
               atra tūpapadenāyam arthabhedaḥ pratīyate <br />
               prāpte vibhāṣā kriyate tasmān nātrātmanepadam //
                <span class="ref">BVaky_3,12.27</span></p>
            
            
            3,13: Liṅgasamuddeśa
            
            <p id="BVaky_3,13.1">
               stanakeśādisaṃbandho viśiṣṭā vā stanādayaḥ <br />
               tadupavyañjanā jātir guṇāvasthā guṇās tathā //
                <span class="ref">BVaky_3,13.1</span></p>
            
            
            <p id="BVaky_3,13.2">
               śabdopajanito 'rthātmā śabdasaṃskāra ity api <br />
               liṅgānāṃ liṅgatattvajñair vikalpāḥ sapta darśitāḥ //
                <span class="ref">BVaky_3,13.2</span></p>
            
            
            <p id="BVaky_3,13.3">
               upādānavikalpāś ca liṅgānāṃ sapta varṇitāḥ <br />
               vikalpasaṃniyogābhyāṃ ye śabdeṣu vyavasthitāḥ //
                <span class="ref">BVaky_3,13.3</span></p>
            
            
            <p id="BVaky_3,13.4">
               tisro jātaya evaitāḥ kesāṃ cit samavasthitāḥ <br />
               aviruddhā, viruddhābhir gomahiṣyādijātibhiḥ //
                <span class="ref">BVaky_3,13.4</span></p>
            
            
            <p id="BVaky_3,13.5">
               hastinyāṃ vaḍavāyāṃ ca strīti buddheḥ samanvayaḥ <br />
               atas tāṃ jātim icchanti dravyādisamavāyinīm //
                <span class="ref">BVaky_3,13.5</span></p>
            
            
            <p id="BVaky_3,13.6">
               paratantrasya yal liṅgam apoddhāre vivakṣite <br />
               tatrāsau śabdasaṃskāraḥ śabdair eva vyapāśritaḥ //
                <span class="ref">BVaky_3,13.6</span></p>
            
            
            <p id="BVaky_3,13.7">
               buddhyā kalpitarūpeṣu liṅgeṣv api ca saṃbhavaḥ <br />
               strītvādīnāṃ vyavasthā hi sā liṅgair vyapadiśyate //
                <span class="ref">BVaky_3,13.7</span></p>
            
            
            <p id="BVaky_3,13.8">
               yathā salilanirbhāsā mṛgatṛṣṇāsu jāyate <br />
               jalopalabdhyanuguṇād bījād buddhir jale 'sati //
                <span class="ref">BVaky_3,13.8</span></p>
            
            
            <p id="BVaky_3,13.9">
               tathaivāvyapadeśyebhyo hetubhyas tārakādiṣu <br />
               mukhyebhya iva liṅgebhyo bhedā loke vyavasthitāḥ //
                <span class="ref">BVaky_3,13.9</span></p>
            
            
            <p id="BVaky_3,13.10">
               vyakteṣu vyaktarūpāṇāṃ stanādīnāṃ tu darśanāt <br />
               avyaktavyañjanāvyakter jātir na parikalpyate //
                <span class="ref">BVaky_3,13.10</span></p>
            
            
            <p id="BVaky_3,13.11">
               astitvaṃ ca pratijñāya sadādarśanam icchataḥ <br />
               atyantādarśane na syād asattvaṃ prati niścayaḥ //
                <span class="ref">BVaky_3,13.11</span></p>
            
            
            <p id="BVaky_3,13.12">
               na cālam anumānāya śabdo 'darśanapūrvakaḥ <br />
               siddhe hi darśane kiṃ syād anumānaprayojanam //
                <span class="ref">BVaky_3,13.12</span></p>
            
            
            <p id="BVaky_3,13.13">
               āvirbhāvas tirobhāvaḥ sthitiś cety anapāyinaḥ <br />
               dharmā mūrtiṣu sarvāsu liṅgatvenānudarśitāḥ //
                <span class="ref">BVaky_3,13.13</span></p>
            
            
            <p id="BVaky_3,13.14">
               sarvamūrtyātmabhūtānāṃ śabdādināṃ guṇe guṇe <br />
               trayaḥ sattvādidharmās te sarvatra samavasthitāḥ //
                <span class="ref">BVaky_3,13.14</span></p>
            
            
            <p id="BVaky_3,13.15">
               rūpasya cātmamātrānāṃ śuklādināṃ pratikṣaṇam <br />
               kā cit pralīyate kā cit kathaṃ cid abhivardhate //
                <span class="ref">BVaky_3,13.15</span></p>
            
            
            <p id="BVaky_3,13.16">
               kvathitodakavac caiṣām anavasthitavṛttitā <br />
               ajasraṃ sarvabhāvānāṃ bhāṣya evopavarṇitā //
                <span class="ref">BVaky_3,13.16</span></p>
            
            
            <p id="BVaky_3,13.17">
               pravṛtter ekarūpatvaṃ sāmyaṃ vā sthitir ucyate <br />
               avirbhāvatirobhāvapravṛttyā vāvatiṣṭhate //
                <span class="ref">BVaky_3,13.17</span></p>
            
            
            <p id="BVaky_3,13.18">
               guṇā ity eva buddher vā nimittatvaṃ sthitir matā <br />
               sthiteś ca sarvaliṅgānāṃ sarvanāmatvam ucyate //
                <span class="ref">BVaky_3,13.18</span></p>
            
            
            <p id="BVaky_3,13.19">
               sthiteṣu sarvaliṅgeṣu vivakṣāniyamāśrayaḥ <br />
               kasya cic chabdasaṃskāre vyāpāraḥ kva cid iṣyate //
                <span class="ref">BVaky_3,13.19</span></p>
            
            
            <p id="BVaky_3,13.20">
               saṃnidhāne nimittānāṃ kiṃ cid eva pravartakam <br />
               yathā takṣādiśabdānāṃ lingeṣu niyamas tathā //
                <span class="ref">BVaky_3,13.20</span></p>
            
            
            <p id="BVaky_3,13.21">
               bhāvatattvadṛśaḥ śiṣṭāḥ śabdārtheṣu vyavasthitāḥ <br />
               yad yad dharme 'ṅgatām eti liṅgaṃ tat tat pracakṣate //
                <span class="ref">BVaky_3,13.21</span></p>
            
            
            <p id="BVaky_3,13.22">
               svarabhedād yathā śabdāḥ sādhavo viṣayāntare <br />
               liṅgabhedāt tathā siddhāt sādhutvam anugamyate //
                <span class="ref">BVaky_3,13.22</span></p>
            
            
            <p id="BVaky_3,13.23">
               prayogo viprayogaś ca loke yatropalabhyate <br />
               śāstram ārabhyate tatra na prayogāviparyaye //
                <span class="ref">BVaky_3,13.23</span></p>
            
            
            <p id="BVaky_3,13.24">
               upādhibhedād artheṣu guṇadharmasya kasya cit <br />
               nimittabhāvaḥ sādhutve vivakṣā ca vyavasthitā //
                <span class="ref">BVaky_3,13.24</span></p>
            
            
            <p id="BVaky_3,13.25">
               himāraṇye mahattvena yukte strītvam avasthitam <br />
               hrasvopādhiviśiṣṭāyāḥ kuṭyāḥ prasavayogitā //
                <span class="ref">BVaky_3,13.25</span></p>
            
            
            <p id="BVaky_3,13.26">
               śabdāntarānāṃ bhinne 'rtha upāyāḥ pratipattaye <br />
               ekatām iva niścitya laghvartham upadarśitāḥ //
                <span class="ref">BVaky_3,13.26</span></p>
            
            
            <p id="BVaky_3,13.27">
               utpattiḥ prasavo 'nyeṣāṃ nāśaḥ saṃstyānam ity api <br />
               ātmarūpaṃ tu bhāvānāṃ sthitir ity apadiśyate //
                <span class="ref">BVaky_3,13.27</span></p>
            
            
            <p id="BVaky_3,13.28">
               dṛṣṭaṃ nimittaṃ kesāṃ cij jātyādivad avasthitam <br />
               dṛṣṭavac chabdasaṃskāramātraṃ tu parikalpitam //
                <span class="ref">BVaky_3,13.28</span></p>
            
            
            <p id="BVaky_3,13.29">
               yathā prasiddhe 'py ekatve nānātvābhiniveśinaḥ <br />
               nānātvaṃ janayantīva śabdā liṅge 'pi sa kramaḥ //
                <span class="ref">BVaky_3,13.29</span></p>
            
            
            <p id="BVaky_3,13.30">
               idaṃ veyam ayaṃ veti śabdasaṃskāramātrakam <br />
               nimittadarśanād arthe kaiś cit sarvatra varṇyate //
                <span class="ref">BVaky_3,13.30</span></p>
            
            
            <p id="BVaky_3,13.31">
               nāvaśyaṃ viṣayatvena nimittaṃ vyavatiṣṭhate <br />
               indriyādi yathādṛṣṭaṃ bhedahetus tad iṣyate //
                <span class="ref">BVaky_3,13.31</span></p>
            
            
            3,14: Vṛttisamuddeśa
            
            <p id="BVaky_3,14.1">
               kutsāpraśaṃsātiśayaiḥ samāptārthaṃ tu yujyate <br />
               padaṃ svārthādayaḥ sarve yasmāt kutsādihetavaḥ //
                <span class="ref">BVaky_3,14.1</span></p>
            
            
            <p id="BVaky_3,14.2">
               devadattādikutsāyāṃ vartate kutsitaśrutiḥ <br />
               kutsitasthā tu yā kutsā tadarthaḥ ko vidhīyate //
                <span class="ref">BVaky_3,14.2</span></p>
            
            
            <p id="BVaky_3,14.3">
               prakṛṣṭa iti śuklādiprakarṣasyābhidhāyakaḥ <br />
               prakṛṣṭasya prakarṣe tu tarabādir vidhīyate //
                <span class="ref">BVaky_3,14.3</span></p>
            
            
            <p id="BVaky_3,14.4">
               kutsitatvena kutsyo vā na samyag vāpi kutsitaḥ <br />
               svaśabdābhihite kena viśiṣṭo 'rthaḥ pratīyate //
                <span class="ref">BVaky_3,14.4</span></p>
            
            
            <p id="BVaky_3,14.5">
               na ca sāṃpratikī kutsā bhedābhāvāt pratīyate <br />
               pūjyate kutsitatvena praśastatvena kutsyate //
                <span class="ref">BVaky_3,14.5</span></p>
            
            
            <p id="BVaky_3,14.6">
               viśeṣaṇaviśeṣyatvaṃ padayor upajāyate <br />
               na prātipadikārthaś ca tatraiva vyatiricyate //
                <span class="ref">BVaky_3,14.6</span></p>
            
            
            <p id="BVaky_3,14.7">
               viśeṣyaṃ syād anirjñātaṃ nirjñāto 'rtho viśeṣaṇam <br />
               parārthatvena śeṣatvaṃ sarveṣām upakāriṇām //
                <span class="ref">BVaky_3,14.7</span></p>
            
            
            <p id="BVaky_3,14.8">
               vibhaktibhedo niyamād guṇaguṇyabhidhāyinoḥ <br />
               sāmānādhikaraṇyasya prasiddhir dravyaśabdayoḥ //
                <span class="ref">BVaky_3,14.8</span></p>
            
            
            <p id="BVaky_3,14.9">
               dravye 'nirjñātajātīye kṛṣṇaśabdaḥ prayujyate <br />
               anirjñātaguṇe caivaṃ tilaśabdaḥ pravartate //
                <span class="ref">BVaky_3,14.9</span></p>
            
            
            <p id="BVaky_3,14.10">
               sāmānyānām asaṃbandhāt tau viśeṣe vyavasthitau <br />
               rūpābhedād viśeṣaṃ tam abhivyaṅktuṃ na śaknutaḥ //
                <span class="ref">BVaky_3,14.10</span></p>
            
            
            <p id="BVaky_3,14.11">
               tāv eva saṃnipatitau bhedena pratipādane <br />
               avacchedam ivādhāya saṃśayaṃ vyapakarṣataḥ //
                <span class="ref">BVaky_3,14.11</span></p>
            
            
            <p id="BVaky_3,14.12">
               dravyātmā guṇasaṃsargabhedād āśrīyate pṛthak <br />
               jātisaṃbandhabhedāc ca dvitīya iva gṛhyate //
                <span class="ref">BVaky_3,14.12</span></p>
            
            
            <p id="BVaky_3,14.13">
               nimittair abhisaṃbandhād yā nimittasarūpatā <br />
               tayaikasyāpi nānātvaṃ rūpabhedāt prakalpate //
                <span class="ref">BVaky_3,14.13</span></p>
            
            
            <p id="BVaky_3,14.14">
               dravyāvasthā tṛtīyā tu yasyāṃ saṃsṛjyate dvayam <br />
               tayor avasthayor bhedād āśrayatve niyujyate //
                <span class="ref">BVaky_3,14.14</span></p>
            
            
            <p id="BVaky_3,14.15">
               buddhyaikaṃ bhidyate bhinnam ekatvaṃ copagacchati <br />
               buddhyāvasthā vibhajyante sā hy arthasya vidhāyikā //
                <span class="ref">BVaky_3,14.15</span></p>
            
            
            <p id="BVaky_3,14.16">
               vyapadeśivad ekasmin buddhyā nānātvakalpanā <br />
               tayā kalpitabhedaḥ sann arthātmā vyapadiśyate //
                <span class="ref">BVaky_3,14.16</span></p>
            
            
            <p id="BVaky_3,14.17">
               kriyābhedena dṛṣṭānām aśmādīnāṃ punaḥ punaḥ <br />
               kiṃ cid darśanam anyena darśanenāpadiśyate //
                <span class="ref">BVaky_3,14.17</span></p>
            
            
            <p id="BVaky_3,14.18">
               prayogabhedād dhātūnāṃ prakalpya bahurūpatām <br />
               bhedābhedāv upādāya kva cid ekāctvam ucyate //
                <span class="ref">BVaky_3,14.18</span></p>
            
            
            <p id="BVaky_3,14.19">
               anvayavyatirekābhyām arthavān parikalpitaḥ <br />
               eko dhātvarthavigamād varṇatvenopacaryate //
                <span class="ref">BVaky_3,14.19</span></p>
            
            
            <p id="BVaky_3,14.20">
               dravyātmānas trayas tasmād buddhau nānā vyavasthitāḥ <br />
               āśrayāśrayidharmeṇety ayaṃ pūrvebhya āgamaḥ //
                <span class="ref">BVaky_3,14.20</span></p>
            
            
            <p id="BVaky_3,14.21">
               sāmānādhikaraṇyaṃ ca śabdayoḥ kaiś cid iṣyate <br />
               viśeṣaṇaviśeṣyatvaṃ saṃjñāsaṃjñitvam eva ca //
                <span class="ref">BVaky_3,14.21</span></p>
            
            
            <p id="BVaky_3,14.22">
               keṣāṃ cij jātiguṇayor ekārthasamavetayoḥ <br />
               vṛttiḥ kṛṣṇatileṣv iṣṭā śabde dravyābhidhāyini //
                <span class="ref">BVaky_3,14.22</span></p>
            
            
            <p id="BVaky_3,14.23">
               saṃs tu rūparasādinām āśrayo nābhidhīyate <br />
               dravyābhidhānena vinā tatas te dvandvabhāvinaḥ //
                <span class="ref">BVaky_3,14.23</span></p>
            
            
            <p id="BVaky_3,14.24">
               dravyābhidhāyī kṛṣṇādir ākāṅkṣāvān pravartate <br />
               nimittānuvidhāyitvāt tat tilādau na vidyate //
                <span class="ref">BVaky_3,14.24</span></p>
            
            
            <p id="BVaky_3,14.25">
               evaṃ jātimati dravye pratyāsanne kriyāṃ prati <br />
               guṇadharma guṇāviṣṭaṃ dravyaṃ bhedāya kalpate //
                <span class="ref">BVaky_3,14.25</span></p>
            
            
            <p id="BVaky_3,14.26">
               guṇamātrābhidhāyitvaṃ ke cid icchanti vṛttiṣu <br />
               ajāśvādiṣu saṃbandhād rūḍhīnām iva rūḍhibhiḥ //
                <span class="ref">BVaky_3,14.26</span></p>
            
            
            <p id="BVaky_3,14.27">
               tile pūrvam upātte vā tatraiva matub iṣyate <br />
               sa ca dharmaḥ samāseṣu guṇas tasmād viśeṣaṇam //
                <span class="ref">BVaky_3,14.27</span></p>
            
            
            <p id="BVaky_3,14.28*">
               [paṭvīmṛdvyoḥ samāse tu yady apy ekārthavṛttitā <br />
               bhinnam atrādhikaraṇaṃ prāg vṛttes tac ca gṛhyate //
                <span class="ref">BVaky_3,14.28*</span></p>
            
            
            <p id="BVaky_3,14.29">
               anusyūteva bhedābhyām ekā prakhyopajāyate <br />
               yadā sahavivakṣāṃ tām āhur dvandvaikaśeṣayoḥ //
                <span class="ref">BVaky_3,14.29</span></p>
            
            
            <p id="BVaky_3,14.30">
               itaretarayogas tu bhinnasaṅghābhidhāyinām <br />
               pratyekaṃ ca samūho 'sau samūhiṣu samāpyate //
                <span class="ref">BVaky_3,14.30</span></p>
            
            
            <p id="BVaky_3,14.31">
               vyāpārasamudāyasya yathādhiśrayaṇādiṣu <br />
               pratyekaṃ jātivad vṛttis tathā dvandvapadeṣv api //
                <span class="ref">BVaky_3,14.31</span></p>
            
            
            <p id="BVaky_3,14.32">
               śauṇḍārdharcapuroḍāśacchattriṇo 'tra nidarśanam <br />
               te viṣṇumitrā iti ca bhinneṣu sahacāriṣu //
                <span class="ref">BVaky_3,14.32</span></p>
            
            
            <p id="BVaky_3,14.33">
               arthāntarābhidhāyitvaṃ tathārthāntaravartinām <br />
               yābhyāṃ caikam anekārthaṃ tābhyām evāparaṃ padam //
                <span class="ref">BVaky_3,14.33</span></p>
            
            
            <p id="BVaky_3,14.34">
               samudāyāntaratvāc ca tādṛśo 'rtho na laukikaḥ <br />
               anvayavyatirekābhyāṃ śāstrārtho 'pi na dṛśyate //
                <span class="ref">BVaky_3,14.34</span></p>
            
            
            <p id="BVaky_3,14.35">
               duḥkhā durupapādā ca tasmād bhāṣye 'py udāhṛtā <br />
               yugapadvācitā sā tu vyavahārārtham āśritā //
                <span class="ref">BVaky_3,14.35</span></p>
            
            
            <p id="BVaky_3,14.36">
               samudāyam upakramya padaṃ tasyāṃ prayujyate <br />
               vibhāgena samākhyāne tatas tad dvyartham ucyate //
                <span class="ref">BVaky_3,14.36</span></p>
            
            
            <p id="BVaky_3,14.37">
               vākye 'pi niyatā dharmāḥ ke cid vṛttau dvayos tathā <br />
               te tv abhedena sāmarthyamātra evopavarṇitāḥ //
                <span class="ref">BVaky_3,14.37</span></p>
            
            
            <p id="BVaky_3,14.38">
               vṛttau viśeṣavṛttitvād bhede sāmānyavācitā <br />
               upamānasamāsādau śyāmādīnām udāhṛtā //
                <span class="ref">BVaky_3,14.38</span></p>
            
            
            <p id="BVaky_3,14.39">
               vṛttir anyapadārthe yā tasyā vākyeṣv asaṃbhavaḥ <br />
               cārthe dvandvapadānāṃ ca bhede vṛttir na vidyate //
                <span class="ref">BVaky_3,14.39</span></p>
            
            
            <p id="BVaky_3,14.40">
               bhede sati nirādīnāṃ krāntādyartheṣv asaṃbhavaḥ <br />
               prāg vṛtter jātivācitvaṃ na ca gaurakharādiṣu //
                <span class="ref">BVaky_3,14.40</span></p>
            
            
            <p id="BVaky_3,14.41">
               krīḍāyā, jīvikāyāś ca vākyenāvacanāt tathā <br />
               na nityagrahaṇaṃ yuktaṃ kauṭilye yaṅvidhau yathā //
                <span class="ref">BVaky_3,14.41</span></p>
            
            
            <p id="BVaky_3,14.42">
               nirdhāraṇādiviṣaye vyapekṣaiva yataḥ sthitā <br />
               samāsapratiṣedhānāṃ tato nāsti prayojanam //
                <span class="ref">BVaky_3,14.42</span></p>
            
            
            <p id="BVaky_3,14.43">
               vidhibhiḥ pratiṣedhaiś ca bhedābhedanidarśanam <br />
               kṛtaṃ dvandvaikavadbhāve saṅghavṛttyupadeśavat //
                <span class="ref">BVaky_3,14.43</span></p>
            
            
            <p id="BVaky_3,14.44">
               sāmarthyam aviśeṣoktam api lokavyavasthayā <br />
               vṛttyavṛttyoḥ prayogajñair vibhaktaṃ pratipattṛbhiḥ //
                <span class="ref">BVaky_3,14.44</span></p>
            
            
            <p id="BVaky_3,14.45">
               arthasya vinivṛttatvāl lugādi na virudhyate <br />
               ekārthībhāva evātaḥ samāsākhyā vidhīyate //
                <span class="ref">BVaky_3,14.45</span></p>
            
            
            <p id="BVaky_3,14.46">
               vyavasthitavibhāṣā ca sāmānye kaiś cid iṣyate <br />
               tathā vākyaṃ vyapekṣāyāṃ samāso 'nyatra śiṣyate //
                <span class="ref">BVaky_3,14.46</span></p>
            
            
            <p id="BVaky_3,14.47">
               tulyaśrutitvāt tattve 'pi rājādīnām upāśrite <br />
               vṛttau viśeṣaṇākāṅkṣāgamakatvān nivartate //
                <span class="ref">BVaky_3,14.47</span></p>
            
            
            <p id="BVaky_3,14.48">
               saṃbandhiśabdaḥ sāpekṣo nityaṃ sarvaḥ prayujyate <br />
               svārthavat sā vyapekṣāsya vṛttāv api na hīyate //
                <span class="ref">BVaky_3,14.48</span></p>
            
            
            <p id="BVaky_3,14.49">
               samudāyena saṃbandho yesāṃ gurukulādinā <br />
               saṃspṛśyāvayavāṃs te 'pi yujyante tadvatā saha //
                <span class="ref">BVaky_3,14.49</span></p>
            
            
            <p id="BVaky_3,14.50">
               abudhān praty upāyāś ca vicitrāḥ pratipattaye <br />
               śabdāntaratvād atyantabhedo vākyasamāsayoḥ //
                <span class="ref">BVaky_3,14.50</span></p>
            
            
            <p id="BVaky_3,14.51">
               asamāse samāse ca gorathādiṣv adarśanāt <br />
               yuktādināṃ na śāstreṇa nivṛttyanugamaḥ kṛtaḥ //
                <span class="ref">BVaky_3,14.51</span></p>
            
            
            <p id="BVaky_3,14.52">
               śabdāntaratvād yuktādiḥ kva cid vākye prayujyate <br />
               praparṇaprapalāśādau gataśabdaś ca vṛttiṣu //
                <span class="ref">BVaky_3,14.52</span></p>
            
            
            <p id="BVaky_3,14.53">
               viśeṣaṇaviśesyatvaṃ kaiś cid ekas tathāśrayaḥ <br />
               upāye tattvadarśitvād iṣyate vṛttivākyayoḥ //
                <span class="ref">BVaky_3,14.53</span></p>
            
            
            <p id="BVaky_3,14.54">
               padaṃ yathaiva vṛkṣādi viśiṣṭe 'rthe vyavasthitam <br />
               nīlotpalādy api tathā bhāgābhyāṃ vartate vinā //
                <span class="ref">BVaky_3,14.54</span></p>
            
            
            <p id="BVaky_3,14.55">
               śrotriyakṣetriyādināṃ na ca vāsiṣṭhagārgyavat <br />
               bhedena pratyayo loke tulyarūpāsamanvayāt //
                <span class="ref">BVaky_3,14.55</span></p>
            
            
            <p id="BVaky_3,14.56">
               saptaparṇādivad bhedo na vṛttau vidyate kva cit <br />
               rūḍhyarūḍhivibhāgo 'pi kriyate pratipattaye //
                <span class="ref">BVaky_3,14.56</span></p>
            
            
            <p id="BVaky_3,14.57">
               yā sāmānyāśrayā saṃjñā viśeṣaviṣayā ca yā <br />
               bahulagrahaṇān nāsti pravṛttir ubhayos tayoḥ //
                <span class="ref">BVaky_3,14.57</span></p>
            
            
            <p id="BVaky_3,14.58">
               susūkṣmajaṭakeśādau samāso 'vayave yadi <br />
               syāt syāt tatrāntaraṅgatvād bādhako 'vayavasvaraḥ //
                <span class="ref">BVaky_3,14.58</span></p>
            
            
            <p id="BVaky_3,14.59">
               samudāyasya vṛttau ca naikadeśo vibhāṣyate <br />
               bheda eva vibhāṣāyā niyato viṣayo yataḥ //
                <span class="ref">BVaky_3,14.59</span></p>
            
            
            <p id="BVaky_3,14.60">
               yataś cāviṣayaḥ so 'syās tasmān nāsty akṛtārthatā <br />
               abhedaprakrame 'tyantaṃ bhedānām apasāraṇāt //
                <span class="ref">BVaky_3,14.60</span></p>
            
            
            <p id="BVaky_3,14.61">
               mahākaṣṭaśritety evaṃ na syād bhedaḥ padatraye <br />
               vṛttāv avayavasyāttvaṃ yasmān na pratiṣidhyate //
                <span class="ref">BVaky_3,14.61</span></p>
            
            
            <p id="BVaky_3,14.62">
               mahāraṇyam atīte tu tripadād bhidyate svaraḥ <br />
               yasmāt tatrāntaraṅgatvād bādhako 'vayavasvaraḥ //
                <span class="ref">BVaky_3,14.62</span></p>
            
            
            <p id="BVaky_3,14.63">
               satiśiṣṭabaliyastvāt thāthādisvara eva tu <br />
               dvipade tena yagapat tritayaṃ na samasyate //
                <span class="ref">BVaky_3,14.63</span></p>
            
            
            <p id="BVaky_3,14.64">
               yeṣām apūjyamānatvaṃ parārthānugamātmake <br />
               viśeṣaṇaviśeṣyatvam api teṣāṃ na kalpate //
                <span class="ref">BVaky_3,14.64</span></p>
            
            
            <p id="BVaky_3,14.65">
               viśeṣaḥ śrūyamāṇo 'pi pradhāneṣu guṇeṣu vā <br />
               śabdāntaratvād vākye tu vṛttau nityaṃ na vidyate //
                <span class="ref">BVaky_3,14.65</span></p>
            
            
            <p id="BVaky_3,14.66">
               viśeṣakarmasaṃbandhe nirbhukte 'pi kṛtādibhiḥ <br />
               viśeṣanirapekṣo 'nyaḥ kṛtaśabdaḥ pravartate //
                <span class="ref">BVaky_3,14.66</span></p>
            
            
            <p id="BVaky_3,14.67">
               akarmakatve saty evaṃ ktāntaṃ bhāvābhidhāyi tat <br />
               tataḥ kriyāvatā kartrā yogo bhavati karmaṇām //
                <span class="ref">BVaky_3,14.67</span></p>
            
            
            <p id="BVaky_3,14.68">
               avigrahā gatādisthā yathā grāmādikarmabhiḥ <br />
               saṃbadhyate kriyā tadvat kṛtapūrvyādiṣu sthitā //
                <span class="ref">BVaky_3,14.68</span></p>
            
            
            <p id="BVaky_3,14.69">
               muṇḍisūtrvādayo 'sadbhir bhāgair anugatā iva <br />
               vibhaktāḥ kalpitātmāno dhātavaḥ kuṭṭicarcivat //
                <span class="ref">BVaky_3,14.69</span></p>
            
            
            <p id="BVaky_3,14.70">
               putrīyatau na putro 'sti viśeṣecchā tu tādṛśī <br />
               vinaiva putrānugamād yā putre vyavatiṣṭhate //
                <span class="ref">BVaky_3,14.70</span></p>
            
            
            <p id="BVaky_3,14.71">
               prāṇair vinā yathā dhārir jīvatau prāṇakarmakaḥ <br />
               na cātra dhārir na prāṇā jīvatis tu kriyāntaram //
                <span class="ref">BVaky_3,14.71</span></p>
            
            
            <p id="BVaky_3,14.72">
               tathā vineṣiputrābhyāṃ putrīyāyāṃ kriyāntaram <br />
               anvākhyānāya bhedās tu sadṛśāḥ pratipādakāḥ //
                <span class="ref">BVaky_3,14.72</span></p>
            
            
            <p id="BVaky_3,14.73">
               ākṣepāc ca prayoge.na viṣayāntaravartinā <br />
               sad apīcchākyacaḥ karma vākya eva prayujyate //
                <span class="ref">BVaky_3,14.73</span></p>
            
            
            <p id="BVaky_3,14.74">
               prasiddhena hṛtaḥ śabdo bhāvagarhābhidhāyinā <br />
               abhyāse tulyarūpatvān na yaṅantaḥ prayujyate //
                <span class="ref">BVaky_3,14.74</span></p>
            
            
            <p id="BVaky_3,14.75">
               śabdā yathā vibhajyante bhāgair iva vikalpitaiḥ <br />
               anvākhyeyās tathā śāstram atidūre vyavasthitam //
                <span class="ref">BVaky_3,14.75</span></p>
            
            
            <p id="BVaky_3,14.76">
               arthasyānugamaṃ kaṃ cid dṛṣṭvaiva parikalpitam <br />
               padaṃ vākye pade dhātur dhātau bhāgaś ca muṇḍivat //
                <span class="ref">BVaky_3,14.76</span></p>
            
            
            <p id="BVaky_3,14.77">
               aviprayogaḥ sādhutve vyutpattir anavasthitā <br />
               upāyān pratipattīnāṃ nābhimanyeta satyataḥ //
                <span class="ref">BVaky_3,14.77</span></p>
            
            
            <p id="BVaky_3,14.78">
               yathaiva ḍitthe davatiḥ pācake pacatis tathā <br />
               ḍayatiś ca paciś caiva dvāv apy etāv alaukikau //
                <span class="ref">BVaky_3,14.78</span></p>
            
            
            <p id="BVaky_3,14.79">
               prakṛtipratyayāv ūhyau padāt tābhyāṃ padaṃ tathā <br />
               anubandhasvarādibhyaḥ śiṣṭaiḥ śāstraṃ na tān prati //
                <span class="ref">BVaky_3,14.79</span></p>
            
            
            <p id="BVaky_3,14.80">
               śāstradṛṣṭis tu śāstrasya prāptimātre 'py aniścite <br />
               yujyate pratyavāyena śāstraṃ cakṣur apaśyatām //
                <span class="ref">BVaky_3,14.80</span></p>
            
            
            <p id="BVaky_3,14.81">
               arthāntarābhidhānāc ca paurvāparyaṃ na bhidyate <br />
               rājadantāhitāgnyādirājāśvādiṣu sarvathā //
                <span class="ref">BVaky_3,14.81</span></p>
            
            
            <p id="BVaky_3,14.82">
               vinaiva pratyayair vṛttau ye bhinnārthābhidhāyinaḥ <br />
               gargādayo lukā teṣāṃ sādhutvam anugamyate //
                <span class="ref">BVaky_3,14.82</span></p>
            
            
            <p id="BVaky_3,14.83*">
               [so 'yam ity abhisaṃbandhāt pratyayena vinā yadi <br />
               bhṛgvādayaḥ prayujyeran nāpatye niyamo bhavet //
                <span class="ref">BVaky_3,14.83*</span></p>
            
            
            <p id="BVaky_3,14.84">
               so 'yam ity abhisaṃbandhe liṅgopavyañjanād ṛte <br />
               praṣṭhādiṣu na jāyaiva niyamena pratīyate //
                <span class="ref">BVaky_3,14.84</span></p>
            
            
            <p id="BVaky_3,14.85">
               mānameyābhisaṃbandhaviśeṣe 'ṅgīkṛte tathā <br />
               prasthādīnām asādhutvaṃ taddhitena vinā bhavet //
                <span class="ref">BVaky_3,14.85</span></p>
            
            
            <p id="BVaky_3,14.86">
               taddhito yogabhedena vākyaṃ vā syād vibhāṣitam <br />
               parimāṇādhike tatra prathamā śiṣyate punaḥ //
                <span class="ref">BVaky_3,14.86</span></p>
            
            
            <p id="BVaky_3,14.87">
               vyatiriktasya sādhutve tad eva ca nidarśanam <br />
               yujyate 'ṅgīkṛtādhikyaṃ tat sarvābhir vibhaktibhiḥ //
                <span class="ref">BVaky_3,14.87</span></p>
            
            
            <p id="BVaky_3,14.88">
               śuklādiṣu matublopo vyatirekasya darśanāt <br />
               asādhutvanivṛttyarthaṃ sādhavas te bidādivat //
                <span class="ref">BVaky_3,14.88</span></p>
            
            
            <p id="BVaky_3,14.89">
               viśeṣaṇād viśeṣye 'rthe tadbhāvābhyuccaye sati <br />
               punaś ca pratisaṃhāre vṛttim eke pracakṣate //
                <span class="ref">BVaky_3,14.89</span></p>
            
            
            <p id="BVaky_3,14.90">
               nimitte pratyayaḥ pūrvo nānuprāpto nimittinā <br />
               nimittavati buddheś ca na nimittasarūpatā //
                <span class="ref">BVaky_3,14.90</span></p>
            
            
            <p id="BVaky_3,14.91">
               saṃskārasahitāj jñānān nopaślesaḥ smṛter api <br />
               vyāpāre tannimittānāṃ na grāhyaṃ syāt tathā sthitam //
                <span class="ref">BVaky_3,14.91</span></p>
            
            
            <p id="BVaky_3,14.92">
               antaḥkaraṇavṛttau ca vyarthā bāhyārthakalpanā <br />
               tasmād anupakāre vā grāhyaṃ vā na tathā sthitam //
                <span class="ref">BVaky_3,14.92</span></p>
            
            
            <p id="BVaky_3,14.93">
               anusyūteva saṃsṛṣṭair arthe buddhiḥ pravartate <br />
               vyākhyātāro vibhajyārthāṃs tān bhedena pracakṣate //
                <span class="ref">BVaky_3,14.93</span></p>
            
            
            <p id="BVaky_3,14.94">
               tadātmany avibhakte ca buddhyantaram upāśritāḥ <br />
               vibhāgam iva manyante viśeṣaṇaviśeṣyayoḥ //
                <span class="ref">BVaky_3,14.94</span></p>
            
            
            <p id="BVaky_3,14.95">
               abudhān prati vṛttiṃ ca vartayantaḥ prakalpitām <br />
               āhuḥ parārthavacane tyāgābhyuccayadharmatām //
                <span class="ref">BVaky_3,14.95</span></p>
            
            
            <p id="BVaky_3,14.96">
               anvayād gamyate so 'rtho virodhī vā nivartate <br />
               dvyartham arthāntare vāpi tatrāhur upasarjanam //
                <span class="ref">BVaky_3,14.96</span></p>
            
            
            <p id="BVaky_3,14.97">
               upāyamātraṃ nānātvaṃ samūhas tv eka eva saḥ <br />
               vikalpābhyuccayābhyāṃ vā bhedasaṃsargakalpanā //
                <span class="ref">BVaky_3,14.97</span></p>
            
            
            <p id="BVaky_3,14.98">
               vṛttiṃ vartayatām evam abudhapratipattaye <br />
               bhinnāḥ saṃbodhanopāyāḥ puruṣeṣv anavasthitāḥ //
                <span class="ref">BVaky_3,14.98</span></p>
            
            
            <p id="BVaky_3,14.99">
               vācikā dyotikā vāpi saṃkhyānāṃ vā vibhaktayaḥ <br />
               tadrūpe 'vayave vṛttau saṃkhyābhedo nivartate //
                <span class="ref">BVaky_3,14.99</span></p>
            
            
            <p id="BVaky_3,14.100">
               abhedaikatvasaṃkhyā vā tatrānyaivopajāyate <br />
               saṃsargarupaṃ saiṃkhyānām avibhaktaṃ tad ucyate //
                <span class="ref">BVaky_3,14.100</span></p>
            
            
            <p id="BVaky_3,14.101">
               yathauṣadhirasāḥ sarve madhuny āhitaśaktayaḥ <br />
               avibhāgena vartante tāṃ saṃkhyāṃ tādṛśīṃ viduḥ //
                <span class="ref">BVaky_3,14.101</span></p>
            
            
            <p id="BVaky_3,14.102">
               bhedānāṃ vā parityāgāt saṃkhyātmā sa tathāvidhaḥ <br />
               vyāpārāj jātibhāgasya bhedāpohena vartate //
                <span class="ref">BVaky_3,14.102</span></p>
            
            
            <p id="BVaky_3,14.103">
               agṛhītaviśeṣeṇa yathā rūpeṇa rūpavān <br />
               prakhyāyate na śuklādibhedarūpas tu gṛhyate //
                <span class="ref">BVaky_3,14.103</span></p>
            
            
            <p id="BVaky_3,14.104">
               bhedarūpasamāveśe tathā saty avivakṣite <br />
               bhāgaḥ prakāśitaḥ kaś cic chāstre 'ṅgatvena gṛhyate //
                <span class="ref">BVaky_3,14.104</span></p>
            
            
            <p id="BVaky_3,14.105">
               saṃkḥyāsāmānyarūpeṇa tadā so 'mśaḥ pratīyate <br />
               arthasyānekaśaktitve śabdair niyataśaktibhiḥ //
                <span class="ref">BVaky_3,14.105</span></p>
            
            
            <p id="BVaky_3,14.106">
               avyayānāṃ ca yo dharmo yaś ca bhedavatāṃ kramaḥ <br />
               abhinnavyapadeśārham antarālaṃ tad etayoḥ //
                <span class="ref">BVaky_3,14.106</span></p>
            
            
            <p id="BVaky_3,14.107">
               alukaś caikavadbhāvas tasmin sati na śiṣyate <br />
               sa ca goṣucarādīnāṃ dharmo 'sti vacanāntare //
                <span class="ref">BVaky_3,14.107</span></p>
            
            
            <p id="BVaky_3,14.108">
               jātau dvivacanābhāvāt tad vṛttiṣu na vidyate <br />
               pratyākhyāne tu yogasya dravye goṣucarādayaḥ //
                <span class="ref">BVaky_3,14.108</span></p>
            
            
            <p id="BVaky_3,14.109">
               āśrayād bhedavattāyāḥ sarvabhedasamanvayaḥ <br />
               dravyābhidhānapakṣo 'pi jātyākhyāyāṃ na vidyate //
                <span class="ref">BVaky_3,14.109</span></p>
            
            
            <p id="BVaky_3,14.110">
               sarvadravyagatiś caivam ekaśeṣaś ca nocyate <br />
               pratyākhyāte 'nyathā sūtre bhinnadravyagatir bhavet //
                <span class="ref">BVaky_3,14.110</span></p>
            
            
            <p id="BVaky_3,14.111">
               vṛttau yo yuktavadbhāvo varaṇādiṣu śiṣyate <br />
               abhedaikatvasaṃkhyāyāṃ godau tatra na sidhyati //
                <span class="ref">BVaky_3,14.111</span></p>
            
            
            <p id="BVaky_3,14.112">
               prāg vṛtter yuktavadbhāve ṣaṣṭhī bhedāśrayā bhavet <br />
               vṛttau saṃkhyāviśeṣāṇāṃ tyāgād bhedo nivartate //
                <span class="ref">BVaky_3,14.112</span></p>
            
            
            <p id="BVaky_3,14.113">
               vidyamānāsu saṃkhyāsu ke cit saṃkhyāntaraṃ viduḥ <br />
               abhedākhyam upagrāhi vṛttau tac copajāyate //
                <span class="ref">BVaky_3,14.113</span></p>
            
            
            <p id="BVaky_3,14.114">
               vyāpāraṃ yāti bhedākhyais tat svair avayavaiḥ kva cit <br />
               ātmā bhedānapekṣo 'sya kva cid eti nimittatām //
                <span class="ref">BVaky_3,14.114</span></p>
            
            
            <p id="BVaky_3,14.115">
               dāsyāḥ patir iti vyakto godāv iti ca dṛśyate <br />
               vyāpārabhedaḥ saṃkhyāyās tasmād eva vyavasthitaḥ //
                <span class="ref">BVaky_3,14.115</span></p>
            
            
            <p id="BVaky_3,14.116">
               dvyādināṃ ca dviputrādau bāhyo bhedo nivartate <br />
               vibhaktivācyaḥ svārthatvān nimittaṃ tv avatiṣṭhate //
                <span class="ref">BVaky_3,14.116</span></p>
            
            
            <p id="BVaky_3,14.117">
               dvitvopasarjane saṅghe dviśabdas tatra vartate <br />
               so 'yam ity abhisaṃbandhād ubhaśabde na tat tathā //
                <span class="ref">BVaky_3,14.117</span></p>
            
            
            <p id="BVaky_3,14.118">
               ubhayas tatra tulyārtho vṛttau nityaṃ prayujyate <br />
               sūtre 'pi nityagrahaṇaṃ tadartham abhidhīyate //
                <span class="ref">BVaky_3,14.118</span></p>
            
            
            <p id="BVaky_3,14.119">
               āpi ke cāparārthatvān nābheda upajāyate <br />
               ubhe iti tataḥ svārthe bhede vṛttiḥ prayujyate //
                <span class="ref">BVaky_3,14.119</span></p>
            
            
            <p id="BVaky_3,14.120">
               strītvābhidhānapakṣe 'pi guṇabhāvaviparyayaḥ <br />
               svabhāvād aparārthatvāt tatra bhedo na hīyate //
                <span class="ref">BVaky_3,14.120</span></p>
            
            
            <p id="BVaky_3,14.121">
               tasmād dvivacanāṭ ṭāpaś cobhayo 'nyatra dṛśyate <br />
               pratyayaṃ tayapaṃ hitvā nāsty uttarapade punaḥ //
                <span class="ref">BVaky_3,14.121</span></p>
            
            
            <p id="BVaky_3,14.122">
               prāptiḥ pragṛhyasaṃjñāyā na syāt pratyayalakṣaṇāt <br />
               kumāryagāre na hy asti samāso vacanāntare //
                <span class="ref">BVaky_3,14.122</span></p>
            
            
            <p id="BVaky_3,14.123">
               ekadvayor yañādināṃ vibhāṣā luṅ na kalpate <br />
               yauṣmākas tāvakaś ceti bhedābhāvān na sidhyati //
                <span class="ref">BVaky_3,14.123</span></p>
            
            
            <p id="BVaky_3,14.124">
               dṛṣṭo gārgyatare bhedas tathā gargatarā iti <br />
               yuṣmatpitā tvatpiteti tathādeśau vyavasthitau //
                <span class="ref">BVaky_3,14.124</span></p>
            
            
            <p id="BVaky_3,14.125">
               upādhibhūtā yā saṃkhyā prakṛtau samavasthitā <br />
               ādeśaiḥ samjnayā vāpi vibhaktyā vyajyate vinā //
                <span class="ref">BVaky_3,14.125</span></p>
            
            
            <p id="BVaky_3,14.1.26">
               śaurpike māsajāte ca parimāṇaṃ svabhāvataḥ <br />
               upādhibhūtām āśritya saṃkhyāṃ bhedena vartate //
                <span class="ref">BVaky_3,14.1.26</span></p>
            
            
            <p id="BVaky_3,14.127">
               vayasvini paricchedaḥ krīte cāpi na gamyate <br />
               iṣṭo 'bhedād ṛte tatra patimāṇam anarthakam //
                <span class="ref">BVaky_3,14.127</span></p>
            
            
            <p id="BVaky_3,14.128">
               bhinnasyābhedavacanāt prasthādibhyaḥ śaso vidhiḥ <br />
               taddharmatvād abhedāt tu ghaṭādibhyo na dṛśyate //
                <span class="ref">BVaky_3,14.128</span></p>
            
            
            <p id="BVaky_3,14.129">
               śrūyate vacanaṃ yatra bhāvas tatra viśiṣyate <br />
               nivartate yad vacanaṃ tasya bhāvo na vidyate //
                <span class="ref">BVaky_3,14.129</span></p>
            
            
            <p id="BVaky_3,14.130">
               kāryaṃ sattāśrayaṃ śāstrād apravṛttir adarśanam <br />
               vākye dṛṣṭaṃ yad atyantam abhāvas tasya vṛttiṣu //
                <span class="ref">BVaky_3,14.130</span></p>
            
            
            <p id="BVaky_3,14.131">
               samjñāviṣayabhedārthaṃ prasaktādarśanaṃ smṛtam <br />
               śrūyamānaṃ tu vacanaṃ viśiṣṭam upalabhyate //
                <span class="ref">BVaky_3,14.131</span></p>
            
            
            <p id="BVaky_3,14.132">
               abhāvo vā luko yatra rūpavān vā vidhīyate <br />
               vyabhicārān nimittasya tatrāsādhuḥ prasajyate //
                <span class="ref">BVaky_3,14.132</span></p>
            
            
            <p id="BVaky_3,14.133">
               bhedaḥ saṃkhyāviśeṣo vā vyākhyāto vṛttivākyayoḥ <br />
               sarvatraiva viśeṣas tu nāvaśyaṃ tādṛśo bhavet //
                <span class="ref">BVaky_3,14.133</span></p>
            
            
            <p id="BVaky_3,14.134">
               āteś ca bhedahetutvān na liṅgena viśeṣyate <br />
               pradhānaṃ mṛgadugdhādau gārgīputre na sa kramaḥ //
                <span class="ref">BVaky_3,14.134</span></p>
            
            
            <p id="BVaky_3,14.135">
               abhede liṅgasaṃkhyābhyāṃ yogāc chuklaṃ paṭā iti <br />
               prasakte śāstram ārabdhaṃ siddhaye liṅgasaṃkhyayoḥ //
                <span class="ref">BVaky_3,14.135</span></p>
            
            
            <p id="BVaky_3,14.136">
               parārthaṃ śeṣabhāvaṃ yo vṛttiṣu pratipadyate <br />
               guṇo viśeṣaṇatvena sa sūtre vyapadiśyate //
                <span class="ref">BVaky_3,14.136</span></p>
            
            
            <p id="BVaky_3,14.137">
               śabdāntaratvād vākyeṣu viśeṣā yady api śrutāḥ <br />
               vṛtter abhinnarūpatvāt teṣu vṛttir na vidyate //
                <span class="ref">BVaky_3,14.137</span></p>
            
            
            <p id="BVaky_3,14.138">
               rūpāc ca śabdasaṃskāraḥ sāmānyaviṣayo yataḥ <br />
               tasmāt tadāśrayaṃ liṅgaṃ vacanaṃ ca prasajyate //
                <span class="ref">BVaky_3,14.138</span></p>
            
            
            <p id="BVaky_3,14.139">
               saliṅgaṃ ca sasaṃkhyaṃ ca tato dravyābhidhāyinā <br />
               saṃbadhyate padaṃ tatra tayor bhinnā śrutir bhavet //
                <span class="ref">BVaky_3,14.139</span></p>
            
            
            <p id="BVaky_3,14.140">
               bhāvino bahiraṅgasya vacanād āśrayasya ye <br />
               liṅgasaṃkhye guṇānāṃ te sūtreṇa pratipādite //
                <span class="ref">BVaky_3,14.140</span></p>
            
            
            <p id="BVaky_3,14.141">
               viśeṣavṛtter api ca rūpābhedād alakṣitaḥ <br />
               yasmād viśeṣas tenātra bhedakāryaṃ na kalpate //
                <span class="ref">BVaky_3,14.141</span></p>
            
            
            <p id="BVaky_3,14.142">
               viśeṣa eva sāmānyaṃ viśesād bhidyate yataḥ <br />
               abhedo hi viśeṣāṇām āśrito vinivartakaḥ //
                <span class="ref">BVaky_3,14.142</span></p>
            
            
            <p id="BVaky_3,14.143">
               yad yad āśrīyate tat tad anyasya vinivartakam <br />
               bhedābhedavibhāgas tu sāmānye na nirūpyate //
                <span class="ref">BVaky_3,14.143</span></p>
            
            
            <p id="BVaky_3,14.144">
               apoddhāraś ca sāmānyam iti tasyopakārinaḥ <br />
               nimittāvastham evātas tat svadharmeṇa gṛhyate //
                <span class="ref">BVaky_3,14.144</span></p>
            
            
            <p id="BVaky_3,14.145">
               anirdhāritadharmatvād bhedā eva vikalpitāḥ <br />
               nimittair vyapadiśyante sāmānyākhyāviśesitāḥ //
                <span class="ref">BVaky_3,14.145</span></p>
            
            
            <p id="BVaky_3,14.146">
               yadā tu vyapadiśyete liṅgasaṃkhye svabhāvataḥ <br />
               prayogeṣv eva sādhutvaṃ vākye prakramyate tadā //
                <span class="ref">BVaky_3,14.146</span></p>
            
            
            <p id="BVaky_3,14.147">
               tatra prayogo 'niyato guṇānām āśrayaiḥ saha <br />
               sāmānyaṃ yat tad atyantaṃ tatraiva samavasthitam //
                <span class="ref">BVaky_3,14.147</span></p>
            
            
            <p id="BVaky_3,14.148">
               na gotvaṃ śābaleyasya gaur iti vyapadiśyate <br />
               śuklatvaṃ bāhuleyasya śukla ity apadiśyate //
                <span class="ref">BVaky_3,14.148</span></p>
            
            
            <p id="BVaky_3,14.149">
               vyatireke ca saty evaṃ matupaḥ śravanaṃ bhavet <br />
               lug anvākhyāyate tasmād rasādibhyaś ca nāsti saḥ //
                <span class="ref">BVaky_3,14.149</span></p>
            
            
            <p id="BVaky_3,14.150">
               yat so 'yam iti saṃbandhād rūpābhedena vartate <br />
               śuklādivat tato lopas tad rasādau na vidyate //
                <span class="ref">BVaky_3,14.150</span></p>
            
            
            <p id="BVaky_3,14.151">
               āveśo liṅgasaṃkhyābhyāṃ kva cin mañcādivat sthitah <br />
               so 'yam ity abhisaṃbandhe sa prasthādau na vidyate //
                <span class="ref">BVaky_3,14.151</span></p>
            
            
            <p id="BVaky_3,14.152">
               liṅgam liṅgaparityāge sūtraṃ pratyayaśāsanam <br />
               so 'yam ity abhisaṃbandhāt puṃśabde stryabhidhāyini //
                <span class="ref">BVaky_3,14.152</span></p>
            
            
            <p id="BVaky_3,14.153">
               āśraye liṅgasaṃkhyābhyām āśritaṃ vyapadiśyate <br />
               viśeṣaṇānāṃ cājāter iti śāstravyavasthayā //
                <span class="ref">BVaky_3,14.153</span></p>
            
            
            <p id="BVaky_3,14.154">
               nimittānuvidhāyitvād ye dharmā bhedahetuṣu <br />
               ta āśraye 'pi vidyanta iti buddhir nivartyate //
                <span class="ref">BVaky_3,14.154</span></p>
            
            
            <p id="BVaky_3,14.155">
               ākhyāyate ca śāstreṇa lokarūḍhā svabhāvataḥ <br />
               nimittatulyā godādau pravṛttir liṅgasaṃkhyayoḥ //
                <span class="ref">BVaky_3,14.155</span></p>
            
            
            <p id="BVaky_3,14.156">
               haritakyādiṣu vyaktiḥ saṃkhyā khalatikādiṣu <br />
               manuṣyalubviśeṣāṇām abhidheyāśrayaṃ dvayam //
                <span class="ref">BVaky_3,14.156</span></p>
            
            
            <p id="BVaky_3,14.157">
               jātiprayoge jātyā cet saṃbandham upagacchati <br />
               viśeṣaṇaṃ tato dharmāñ jātes tat pratipadyate //
                <span class="ref">BVaky_3,14.157</span></p>
            
            
            <p id="BVaky_3,14.158">
               lubante saṃnipatitaṃ jāter anyad viśeṣaṇam <br />
               lubantasya pradhānatvāt taddharmair vyapadiśyate //
                <span class="ref">BVaky_3,14.158</span></p>
            
            
            <p id="BVaky_3,14.159">
               nañsamāsabahuvrīhidvandvastryatiśayeṣu ye <br />
               bhedā bhāṣyānusāreṇa vācyās te liṅgasaṃkhyayoḥ //
                <span class="ref">BVaky_3,14.159</span></p>
            
            
            <p id="BVaky_3,14.160">
               yadi ṣaṣṭhīdvitīyāntān nikṛṣṭāt tamabādayaḥ <br />
               nyakkāriṇi syur utkṛṣṭe prakṛteḥ syād viliṅgatā //
                <span class="ref">BVaky_3,14.160</span></p>
            
            
            <p id="BVaky_3,14.161">
               kālyāṃ kālād dvitīyāntāt kāle kālyās tarab bhavet <br />
               nyakkāriṇi tathā gārgye gargebhyaḥ pratyayo bhavet //
                <span class="ref">BVaky_3,14.161</span></p>
            
            
            <p id="BVaky_3,14.162">
               nyakkartṛṣu ca gargeṣu gārgyāt syāt tac ca neṣyate <br />
               kumāryāḥ svārthike ṅīp syāt prakṛtyartho hi nādhikaḥ //
                <span class="ref">BVaky_3,14.162</span></p>
            
            
            <p id="BVaky_3,14.163">
               ṣaṣṭhyantād adhike tasmād guṇe svāśrayavartini <br />
               utkṛṣṭasamavetāyāṃ kriyāyāṃ vā vidhīyate //
                <span class="ref">BVaky_3,14.163</span></p>
            
            
            <p id="BVaky_3,14.164">
               upāttaṃ ca prakṛtyartho dravyam evāśrayas tayoḥ <br />
               so 'yam ity abhisaṃbandhād abhedena pratīyate //
                <span class="ref">BVaky_3,14.164</span></p>
            
            
            <p id="BVaky_3,14.165">
               rūpābhedāc ca tad dravyam ākāṅkṣāvat pratīyate <br />
               viśeṣair bhinnarūpais tad āśrayair iva yujyate //
                <span class="ref">BVaky_3,14.165</span></p>
            
            
            <p id="BVaky_3,14.166">
               bhinnarūpesu yal liṅgaṃ viśeṣesu vyavasthitam <br />
               saṃkhyā ca tābhyām dravyātmā so 'bhinno vyapadiśyate //
                <span class="ref">BVaky_3,14.166</span></p>
            
            
            <p id="BVaky_3,14.167">
               āśrayaḥ samavāyi ca nimittaṃ liṅgasaṃkhyayoḥ <br />
               kartṛsthabhāvakaḥ śetir ato bhāṣya udāhṛtaḥ //
                <span class="ref">BVaky_3,14.167</span></p>
            
            
            <p id="BVaky_3,14.168">
               nimittam āśrayatvena gṛhyeta yadi sādhanam <br />
               karmāpadiṣṭayoḥ prāptis tatra syāl liṅgasaṃkhyayoḥ //
                <span class="ref">BVaky_3,14.168</span></p>
            
            
            <p id="BVaky_3,14.169">
               śāstre nimittabhāvena samudāyād apoddhṛtaḥ <br />
               stryarthas tasyecchayā yogaḥ prakṛtyā pratyayena vā //
                <span class="ref">BVaky_3,14.169</span></p>
            
            
            <p id="BVaky_3,14.170">
               strīśabdo guṇaśabdatvāt tulyadharmā sitādibhiḥ <br />
               guṇamātre prayujyeta saṃstyānavati vāśraye //
                <span class="ref">BVaky_3,14.170</span></p>
            
            
            <p id="BVaky_3,14.171">
               stryarthaḥ saṃstyānavad dravyaṃ prakṛtyarthaś ca yady asau <br />
               dravyopalakṣaṇārthatvaṃ saṃstyānasya tathā sati //
                <span class="ref">BVaky_3,14.171</span></p>
            
            
            <p id="BVaky_3,14.172">
               saṃstyānena kva cid dravyaṃ dṛṣṭaṃ yady upalakṣitam <br />
               anaṅgīkṛtasaṃstyānāt tadvṛtteḥ pratyayo bhavet //
                <span class="ref">BVaky_3,14.172</span></p>
            
            
            <p id="BVaky_3,14.173">
               bhūtādayaḥ ṣaḍākhyāś ca saṃstyānenopalakṣite <br />
               brāhmaṇyādau yadā vṛttās tebhyaḥ syuḥ pratyayās tadā //
                <span class="ref">BVaky_3,14.173</span></p>
            
            
            <p id="BVaky_3,14.174">
               tadvanto hi pradhānatvāt pratyayāṇām prayojakāḥ <br />
               sāmānādhikaraiṇye 'pi tasmāṭ ṭābādisaṃbhavaḥ //
                <span class="ref">BVaky_3,14.174</span></p>
            
            
            <p id="BVaky_3,14.175">
               guṇamātrābhidhāyitvaṃ strīśabde varṇyate yadā <br />
               prakṛtyarthaś ca saṃstyānaṃ svārthikāḥ pratyayās tadā //
                <span class="ref">BVaky_3,14.175</span></p>
            
            
            <p id="BVaky_3,14.176">
               saṃstyāne kevale vṛttiḥ prakṛtīnām na vidyate <br />
               tadāviṣṭe tato dravye gṛhyante samavasthitāḥ //
                <span class="ref">BVaky_3,14.176</span></p>
            
            
            <p id="BVaky_3,14.177">
               upakāri ca saṃstyānaṃ yeṣu śabdeṣv apekṣitam <br />
               tebhyaṣ ṭābādayas tac ca bhūtādiṣv avivakṣitam //
                <span class="ref">BVaky_3,14.177</span></p>
            
            
            <p id="BVaky_3,14.178">
               saṃstyānaṃ pratyayasyārthaḥ śuddham āśrīyate yadā <br />
               tadā dvivacanānekapratyayatvaṃ na sidhyati //
                <span class="ref">BVaky_3,14.178</span></p>
            
            
            <p id="BVaky_3,14.179">
               jātiś cet strītvam evāsau bhedo 'nyatrāvivakṣitaḥ <br />
               yasmād bhinnair api dravyais tad ekaṃ sad viśiṣyate //
                <span class="ref">BVaky_3,14.179</span></p>
            
            
            <p id="BVaky_3,14.180">
               mātrāṇām hi tirobhāve parimāṇam na vidyate <br />
               kumārya iti tena syāt kumāryāṃ bhedasaṃbhavāt //
                <span class="ref">BVaky_3,14.180</span></p>
            
            
            <p id="BVaky_3,14.181">
               jātisaṃkhyāsamāhārair yathaiva sahacāriṇi <br />
               dravye kriyāḥ pravartanta ekātmatve vyapekṣite //
                <span class="ref">BVaky_3,14.181</span></p>
            
            
            <p id="BVaky_3,14.182">
               mūrtibhyo mūrtidharmāṇām tathābhedasya darśanāt <br />
               sāmānādhikaraṇyaṃ ca kriyāyogaś ca kalpate //
                <span class="ref">BVaky_3,14.182</span></p>
            
            
            <p id="BVaky_3,14.183">
               sāmānādhikaraṇye tu matublopād apekṣite <br />
               luk taddhitalukīti syāl luk tatrāpy upalakṣaṇam //
                <span class="ref">BVaky_3,14.183</span></p>
            
            
            <p id="BVaky_3,14.184">
               kesāṃ cit tyaktabhedeṣu dravyeṣv eva vidhīyate <br />
               saṃstyānavatsu ṭābādir abhedena samanvayāt //
                <span class="ref">BVaky_3,14.184</span></p>
            
            
            <p id="BVaky_3,14.185">
               sāmānyabhūto dravyātmā paricchinnaparigrahaḥ <br />
               kriyābhir yujyate bhedair bhāgaśaś cāvatiṣṭhate //
                <span class="ref">BVaky_3,14.185</span></p>
            
            
            <p id="BVaky_3,14.186">
               śuklādiṣv āśrayadravyaṃ prādhānyenābhidhīyate <br />
               strītvaṃ tu pratyayārthatvād abhidhāviṣayo yataḥ //
                <span class="ref">BVaky_3,14.186</span></p>
            
            
            <p id="BVaky_3,14.187">
               so 'yam ity abhisaṃbandhād āśrayaṃ pratipadyate <br />
               strītvaṃ svabhāvasiddho vā guṇabhāvaviparyayaḥ //
                <span class="ref">BVaky_3,14.187</span></p>
            
            
            <p id="BVaky_3,14.188">
               sākāṅkṣatvād guṇatvena sāmānyaṃ vopadiśyate <br />
               vyaktīnām ātmadharmo 'sāv ekaprakhyānibandhanaḥ //
                <span class="ref">BVaky_3,14.188</span></p>
            
            
            <p id="BVaky_3,14.189">
               evambhūtā ca sāvasthā bhāgabhedaparigrahe <br />
               kṛte buddhyaiva bhedānām āśrayatve ca kalpite //
                <span class="ref">BVaky_3,14.189</span></p>
            
            
            <p id="BVaky_3,14.190">
               niskṛṣṭeṣv api bhedeṣu vyaktirūpāśraye tataḥ <br />
               liṅgapratyavamarśena liṅgasaṃkhye prapadyate //
                <span class="ref">BVaky_3,14.190</span></p>
            
            
            <p id="BVaky_3,14.191">
               antarena caśabdasya prayogaṃ dvandvabhāvinām <br />
               aviśiṣṭārthavṛttitvaṃ rūpābhedāt pratīyate //
                <span class="ref">BVaky_3,14.191</span></p>
            
            
            <p id="BVaky_3,14.192">
               vikalpavati vā vṛttir nivartye 'tha samuccite <br />
               teṣām ajñātaśaktīnāṃ dyotakena niyamyate //
                <span class="ref">BVaky_3,14.192</span></p>
            
            
            <p id="BVaky_3,14.193">
               vṛttau viśiṣṭarūpatvāc caśabdo vinivartate <br />
               arthabhede 'pi sārūpyāt tac cārthenāpadiśyate //
                <span class="ref">BVaky_3,14.193</span></p>
            
            
            <p id="BVaky_3,14.194">
               casya cāsattvabhūto 'rthaḥ sa evāśriyate yadi <br />
               taddharmatvaṃ tato dvandve cādiṣv arthakṛtaṃ hi tat //
                <span class="ref">BVaky_3,14.194</span></p>
            
            
            <p id="BVaky_3,14.195">
               cārthaḥ śabde kva cid bhedāt kathaṃ cit samavasthitaḥ <br />
               dyotakāś cādayas tasya vaktā dvandvas tu tadvatām //
                <span class="ref">BVaky_3,14.195</span></p>
            
            
            <p id="BVaky_3,14.196">
               vikalpādyabhidheyasya cārthasyānyapadārthatā <br />
               dyotakatvān na kalpeta tasmāt sad upalakṣyate //
                <span class="ref">BVaky_3,14.196</span></p>
            
            
            <p id="BVaky_3,14.197">
               tatra svābhāvikaṃ liṅgaṃ śabdadharme vyapekṣite <br />
               śabdaḥ kaś cit tam evārthaṃ kathaṃ cit pratipadyate //
                <span class="ref">BVaky_3,14.197</span></p>
            
            
            <p id="BVaky_3,14.198">
               śabdād arthāḥ pratāyante sa bhedānāṃ vidhāyakaḥ <br />
               anumānaṃ vivakṣāyāḥ śabdād anyan na vidyate //
                <span class="ref">BVaky_3,14.198</span></p>
            
            
            <p id="BVaky_3,14.199">
               samuccitaḥ syād dvandvārtho guṇabhūtasamuccayaḥ <br />
               samuccayo vāpi bhaved guṇabhūtasamuccitaḥ //
                <span class="ref">BVaky_3,14.199</span></p>
            
            
            <p id="BVaky_3,14.200">
               samuccitasya prādhānye liṅgasaṃkhye svabhāvataḥ <br />
               samuccayasya prādhānye śāstraṃ syāt pratipādakam //
                <span class="ref">BVaky_3,14.200</span></p>
            
            
            <p id="BVaky_3,14.201">
               samuccayavato 'rthasya prādhānye 'py apare viduḥ <br />
               nimittānuvidhāyitvād asiddhim liṅgasaṃkhyayoḥ //
                <span class="ref">BVaky_3,14.201</span></p>
            
            
            <p id="BVaky_3,14.202">
               samuccayo nimittaṃ cet syān nimittānuvartanam <br />
               anvayavyatirekābhyāṃ cārtho dvandvanibandhanaḥ //
                <span class="ref">BVaky_3,14.202</span></p>
            
            
            <p id="BVaky_3,14.203">
               samuccitanimittatve cārthasyāpagame 'pi vā <br />
               svabhāvasiddhe dvandvasya liṅgasaṃkhye vyavasthite //
                <span class="ref">BVaky_3,14.203</span></p>
            
            
            <p id="BVaky_3,14.204">
               padāntarasthasyārthasya dyotakatvān na yujyate <br />
               nipāto liṅgasaṃkhyābhyāṃ dvandvas tv arthasya vācakaḥ //
                <span class="ref">BVaky_3,14.204</span></p>
            
            
            <p id="BVaky_3,14.205">
               nimittānuvidhāne ca dravyadharmānapekṣaṇāt <br />
               guṇapradhānabhāvena kriyāyogo na kalpate //
                <span class="ref">BVaky_3,14.205</span></p>
            
            
            <p id="BVaky_3,14.206">
               yasya nāsti kriyāyogaḥ svatantro 'sau na vidyate <br />
               artho dvandvasya tatra syād upādānam anarthakam //
                <span class="ref">BVaky_3,14.206</span></p>
            
            
            <p id="BVaky_3,14.207">
               samuccayavato 'rthasya vācako nānuvartate <br />
               nimittam api cāsyārthaḥ svadharmair yujyate tataḥ //
                <span class="ref">BVaky_3,14.207</span></p>
            
            
            <p id="BVaky_3,14.208">
               bāhyo nāsty āśrayo dvandve viśeṣau tatra hi śrutau <br />
               samuccayas tadādhāras taddharmair vyapadiśyate //
                <span class="ref">BVaky_3,14.208</span></p>
            
            
            <p id="BVaky_3,14.209">
               yo vāvayavabhedābhyāṃ bhedavadbhyām ivānvitaḥ <br />
               ekaḥ samūho dharmān sa bhāgayoḥ pratipadyate //
                <span class="ref">BVaky_3,14.209</span></p>
            
            
            <p id="BVaky_3,14.210">
               ekaś ca dvyātmako 'rtho 'sau bhedābhedasamanvitaḥ <br />
               yau bhedāv āśritas tatsthe liṅgasaṃkhye prapadyate //
                <span class="ref">BVaky_3,14.210</span></p>
            
            
            <p id="BVaky_3,14.211">
               yathā svaśabdābhihite caitrārthe na prayujyate <br />
               caitraśabdo bahuvrihāv aprayogas tathā bhavet //
                <span class="ref">BVaky_3,14.211</span></p>
            
            
            <p id="BVaky_3,14.212">
               yathā gaur iti śuklāder abhidhānaṃ na vidyate <br />
               evaṃ yasyābhisaṃbandho gobhis tāvat pratīyate //
                <span class="ref">BVaky_3,14.212</span></p>
            
            
            <p id="BVaky_3,14.213">
               saṃbandhī niyato rūḍhaś citrāṇāṃ na ca vidyate <br />
               gavāṃ yathā vajrapāṇis tryakṣe vā 'pi vyavasthitaḥ //
                <span class="ref">BVaky_3,14.213</span></p>
            
            
            <p id="BVaky_3,14.214">
               śabdāntaratvād vākyeṣu viśeṣā yady api śrutāḥ <br />
               vṛttiśabdo 'nya evāyaṃ sāmānyasyābhidhāyakaḥ //
                <span class="ref">BVaky_3,14.214</span></p>
            
            
            <p id="BVaky_3,14.215">
               agor acitragoś caiva rūpabhedān nivartakaḥ <br />
               na citragur viśeṣāṇāṃ rūpābhedāt tu vācakaḥ //
                <span class="ref">BVaky_3,14.215</span></p>
            
            
            <p id="BVaky_3,14.216">
               yathā citragur ity etat prayukte na prayujyate <br />
               evaṃ yadi syāt sāmānyaṃ tasya na syāt pratiśrutiḥ //
                <span class="ref">BVaky_3,14.216</span></p>
            
            
            <p id="BVaky_3,14.217">
               sarvādayo viśeṣās tu pradeśānāṃ nivartakāḥ <br />
               yathā pradeśāḥ sāmānyapradeśāntarabādhakāḥ //
                <span class="ref">BVaky_3,14.217</span></p>
            
            
            <p id="BVaky_3,14.218">
               vibhaktyarthābhidhānād vā ṣaṣṭhī nānuprayujyate <br />
               dravyasyānabhidhānāt tu tacchabdo 'nuprayujyate //
                <span class="ref">BVaky_3,14.218</span></p>
            
            
            <p id="BVaky_3,14.219">
               sāmānādhikaraṇyaṃ cen matublopāt prakalpate <br />
               matupo 'pi tadarthatvād anavasthā prasajyate //
                <span class="ref">BVaky_3,14.219</span></p>
            
            
            <p id="BVaky_3,14.220">
               saṃbandhasya ca saṃbandī saṃbandho 'nyaḥ prasajyate <br />
               vibhaktyarthapradhāne ca kriyāyogo na kalpate //
                <span class="ref">BVaky_3,14.220</span></p>
            
            
            <p id="BVaky_3,14.221">
               vibhaktyarthapradhānatvāt tatas tatreti na kriyā <br />
               dṛśyādiḥ karmakartrādinimittatvāya kalpate //
                <span class="ref">BVaky_3,14.221</span></p>
            
            
            <p id="BVaky_3,14.222">
               antarbhavec ca saṃbandhaḥ prādhānyābhihitaḥ katham <br />
               sa prātipadikārthaś ca tathābhūtaḥ kathaṃ bhatvet //
                <span class="ref">BVaky_3,14.222</span></p>
            
            
            <p id="BVaky_3,14.223">
               asaṃbhavāt tu saṃbandhe saṃbandhasahacāriṇi <br />
               jātisaṃkhyāsamāhārakāryāṇām iva saṃbhavaḥ //
                <span class="ref">BVaky_3,14.223</span></p>
            
            
            <p id="BVaky_3,14.224">
               so 'yam ity abhisaṃbandhād viśiṣṭāśrayavācinām <br />
               śuklādival liṅgasaṃkhye śāstrārambhād bhaviṣyataḥ //
                <span class="ref">BVaky_3,14.224</span></p>
            
            
            <p id="BVaky_3,14.225">
               bhedena tu vivakṣāyāṃ sāmānye vā vivakṣite <br />
               saliṅgasya sasaṃkhyasya padārthasyāgatir bhavet //
                <span class="ref">BVaky_3,14.225</span></p>
            
            
            <p id="BVaky_3,14.226">
               sādhutvaṃ na vibhaktyarthamātre vṛttasya dṛśyate <br />
               kṛtsnārthavṛtteḥ sādhutvam ity arthagrahaṇaṃ kṛtam //
                <span class="ref">BVaky_3,14.226</span></p>
            
            
            <p id="BVaky_3,14.227">
               so 'yam ity abhisaṃbandhād dravyavṛttir ayaṃ yadā <br />
               saliṅgasya sasaṃkhyasya tadā sādhutvam ucyate //
                <span class="ref">BVaky_3,14.227</span></p>
            
            
            <p id="BVaky_3,14.228">
               antarbhūtavibhaktyarthe ṣaṣṭhī na śrūyate yathā <br />
               tathāśrutiḥ prasajyeta liṅgasaṃkhyābhidhāyinām //
                <span class="ref">BVaky_3,14.228</span></p>
            
            
            <p id="BVaky_3,14.229">
               sādharmyam avyayena syād bahuvrīhes tathā sati <br />
               liṅgasaṃkhyānimittasya saṃskārasyāpavartanāt //
                <span class="ref">BVaky_3,14.229</span></p>
            
            
            <p id="BVaky_3,14.230">
               prayuktena ca saṃbandhāc caitrādiśravanaṃ bhavet <br />
               vinā vibhaktyā saṃbandho vibhaktyā vidyate vinā //
                <span class="ref">BVaky_3,14.230</span></p>
            
            
            <p id="BVaky_3,14.231">
               abhidhāne 'pi saṃkhyāyāḥ saṃkhyātvaṃ na nivartate <br />
               ṣaṣṭhyarthasyābhidhāne tu syāt prātipadikārthatā //
                <span class="ref">BVaky_3,14.231</span></p>
            
            
            <p id="BVaky_3,14.232">
               anuprayogasiddhyarthaṃ na vibhaktyarthakalpanā <br />
               vastvantaram upakṣiptam iti ke cit pracakṣate //
                <span class="ref">BVaky_3,14.232</span></p>
            
            
            <p id="BVaky_3,14.233">
               saṃbandibhir viśiṣṭānām saṃbandhānāṃ nimittatā <br />
               saṃbandhair vā viśiṣṭānāṃ tadvatāṃ syān nimittatā //
                <span class="ref">BVaky_3,14.233</span></p>
            
            
            <p id="BVaky_3,14.234">
               ke cit saṃyogino daṇḍād viṣāṇāt samavāyinaḥ <br />
               tadvati pratyayān āhur bahuvrīhiṃ tathaiva ca //
                <span class="ref">BVaky_3,14.234</span></p>
            
            
            <p id="BVaky_3,14.235">
               bhinnaṃ saṃbandhibhedena saṃbandham apare viduḥ <br />
               nimittaṃ sa vibhaktyarthaḥ samāsenābhidhīyate //
                <span class="ref">BVaky_3,14.235</span></p>
            
            
            <p id="BVaky_3,14.236">
               pradhānam anyārthatayā bhinnaṃ svair upasarjanaiḥ <br />
               nimittam abbidheyaṃ vā sarvapaścād apekṣyate //
                <span class="ref">BVaky_3,14.236</span></p>
            
            
            <p id="BVaky_3,14.237">
               svāmini vyatirekaś ca vākye yady api dṛśyate <br />
               prādhānya eva tasyeṣṭo bahuvrīhir vivakṣite //
                <span class="ref">BVaky_3,14.237</span></p>
            
            
            <p id="BVaky_3,14.238">
               gavāṃ viśeṣaṇatvena yadā tadvān pravartate <br />
               asyaitā iti tatrārthe bahuvrīhir na vidyate //
                <span class="ref">BVaky_3,14.238</span></p>
            
            
            <p id="BVaky_3,14.239">
               yadā pratyavamarśas tu tāsāṃ svāmī gavām iti <br />
               gobhis tadābhisaṃbandho nimittatvāya kalpate //
                <span class="ref">BVaky_3,14.239</span></p>
            
            
            <p id="BVaky_3,14.240">
               apekṣamānaḥ saṃbandhaṃ rūḍhitvasya nivṛttaye <br />
               nimittānuvidhāyitvāt taddharmārthaḥ prasajyate //
                <span class="ref">BVaky_3,14.240</span></p>
            
            
            <p id="BVaky_3,14.241">
               nānā citrā iti yathā nimittam anurudhyate <br />
               nānābhūte 'pi vṛttaḥ san bahuvrīhis tathā bhavet //
                <span class="ref">BVaky_3,14.241</span></p>
            
            
            <p id="BVaky_3,14.242">
               saṃbandhini nimitte tu dravyadharmo na hīyate <br />
               liṅgābhāvo hi liṅgasya virodhitvena vartate //
                <span class="ref">BVaky_3,14.242</span></p>
            
            
            <p id="BVaky_3,14.243">
               saṃkhvāvāṃl liṅgavāmś cārtho 'bhinnadharmā, nimittataḥ <br />
               āsanna eva dravyatvāt taddharmair na virudhyate //
                <span class="ref">BVaky_3,14.243</span></p>
            
            
            <p id="BVaky_3,14.244">
               vibhaktyarthena cāviṣṭaṃ śuddhaṃ ceti dvidhā sthitam <br />
               dravyaṃ śuddhasya yo dharmaḥ sa na syād anyadharmaṇaḥ //
                <span class="ref">BVaky_3,14.244</span></p>
            
            
            <p id="BVaky_3,14.245">
               dravyamātrasya nirdeśe bhedo 'yam avivakṣitaḥ <br />
               granthe pūrvatra bhedas tu dvitīye 'nupradarśitaḥ //
                <span class="ref">BVaky_3,14.245</span></p>
            
            
            <p id="BVaky_3,14.246">
               dravyasya grahaṇaṃ cātra liṅgasaṃkhyāviśeṣaṇam <br />
               dravyāśritatvaṃ hi tayos tato 'nyasya na sidhyataḥ //
                <span class="ref">BVaky_3,14.246</span></p>
            
            
            <p id="BVaky_3,14.247">
               saṃbandhibhinnasaṃbandhaparichinne pravartate <br />
               samāso dravyasāmānye viśiṣṭārthānupātini //
                <span class="ref">BVaky_3,14.247</span></p>
            
            
            <p id="BVaky_3,14.248">
               dravyadharmānatikrānto bhedadharmeṣv avasthitaḥ <br />
               bhaviṣyadāśrayāpekṣe liṅgasaṃkhye prapadyate //
                <span class="ref">BVaky_3,14.248</span></p>
            
            
            <p id="BVaky_3,14.249">
               śāstrapravṛttibhede 'pi laukiko 'rtho na bhidyate <br />
               nañsamase yatas tatra trayaḥ pakṣā vicāritāḥ //
                <span class="ref">BVaky_3,14.249</span></p>
            
            
            <p id="BVaky_3,14.250">
               śabdāntare 'pi caikatvam āśrityaivaṃ vicāraṇā <br />
               abrahmaṇādiṣu nañaḥ prayogo na hi vidyate //
                <span class="ref">BVaky_3,14.250</span></p>
            
            
            <p id="BVaky_3,14.251">
               prāk samāsāt padārthānāṃ nivṛttir dyotyate nañā <br />
               svabhāvato nivṛttānāṃ rūpābhedād alakṣitā //
                <span class="ref">BVaky_3,14.251</span></p>
            
            
            <p id="BVaky_3,14.252">
               brāhmaṇādisthayā vākyeṣv ākhyātapadavācyayā <br />
               kriyayā yasya saṃbandho vṛttis tasya na vidyate //
                <span class="ref">BVaky_3,14.252</span></p>
            
            
            <p id="BVaky_3,14.253">
               pācakādipadasthā cen nañā saṃbadhyate kriyā <br />
               tatra sattānupādānāt tripakṣī nopapadyate //
                <span class="ref">BVaky_3,14.253</span></p>
            
            
            <p id="BVaky_3,14.254">
               sattayaivābhisaṃbandho yadi sarvatra kalpyate <br />
               asann iti samāse 'smin sattānyā parikalpyatām //
                <span class="ref">BVaky_3,14.254</span></p>
            
            
            <p id="BVaky_3,14.255">
               ktvānte ca tumunante ca nañsamāse na dṛśyate <br />
               viśeṣaṇaviśeṣyatvaṃ nañāsattābhidhāyinā //
                <span class="ref">BVaky_3,14.255</span></p>
            
            
            <p id="BVaky_3,14.256">
               kriyāyāḥ sādhanādhārasāmānye nañ vyavasthitaḥ <br />
               tato viśiṣṭair ādhārair yujyate brāhmaṇādibhiḥ //
                <span class="ref">BVaky_3,14.256</span></p>
            
            
            <p id="BVaky_3,14.257">
               vṛttau yathā gatādyartham upādāya nirādayaḥ <br />
               yujyante sādhanādhārair nañsamāse 'pi sa kramaḥ //
                <span class="ref">BVaky_3,14.257</span></p>
            
            
            <p id="BVaky_3,14.258">
               tatrāsati naño vṛtter brāhmaṇakṣatriyādibhiḥ <br />
               viśeṣaṇaviśeṣyatvaṃ kalpyate kubjakhañjavat //
                <span class="ref">BVaky_3,14.258</span></p>
            
            
            <p id="BVaky_3,14.259">
               kāmacāre ca saty evam asataḥ syāt pradhānatā, <br />
               guṇatvam itareṣāṃ ca teṣāṃ vā syāt pradhānatā //
                <span class="ref">BVaky_3,14.259</span></p>
            
            
            <p id="BVaky_3,14.260">
               prādhānyenāśritāḥ pūrvaṃ śruteḥ sāmānyavṛttayaḥ <br />
               viśeṣa eva prakrāntā brāhmaṇakṣatrivādavaḥ //
                <span class="ref">BVaky_3,14.260</span></p>
            
            
            <p id="BVaky_3,14.261">
               yathā gaurādibhis teṣām avacchedo vidhīyate <br />
               asatāpy anabhivyaktaṃ tādātmyaṃ vyajyate tathā //
                <span class="ref">BVaky_3,14.261</span></p>
            
            
            <p id="BVaky_3,14.262">
               yathā sattābhidhānāya sann arthaḥ parikalpyate <br />
               tathāsattābhidhānāya nirupākhyo 'pi kalpate //
                <span class="ref">BVaky_3,14.262</span></p>
            
            
            <p id="BVaky_3,14.263">
               kṣatriyādau padaṃ kṛtvā buddhiḥ sattāntarāśrayā <br />
               jātyā bhinnāṃ tataḥ sattāṃ prasaktām apakarṣati //
                <span class="ref">BVaky_3,14.263</span></p>
            
            
            <p id="BVaky_3,14.264">
               abhāva iti bhāvasya pratiṣedhe vivakṣite <br />
               sopākhyatvam anāśritya pratiṣedho na kalpate //
                <span class="ref">BVaky_3,14.264</span></p>
            
            
            <p id="BVaky_3,14.265">
               anekadharmavacanāḥ śabdāḥ saṅghābhidhāyinaḥ <br />
               ekadeśeṣu vartante tulyarūpāḥ svabhāvataḥ //
                <span class="ref">BVaky_3,14.265</span></p>
            
            
            <p id="BVaky_3,14.266">
               yathaikadeśakaraṇāt kṛta itv abhidhīyate <br />
               akṛtaś ceti saṃghātaḥ sa evābrāhmaṇe kramaḥ //
                <span class="ref">BVaky_3,14.266</span></p>
            
            
            <p id="BVaky_3,14.267">
               brāhmaṇo 'brāhmaṇas tasmād upanyāsāt prasajyate <br />
               akṛte vā kṛtāsaṅgād aviśiṣṭaṃ kṛtākṛtāt //
                <span class="ref">BVaky_3,14.267</span></p>
            
            
            <p id="BVaky_3,14.268">
               amukhyasaṃbhave tatra mukhyasya vinivṛttaye <br />
               śāstrānvākhyānasamaye nañ prayukto viśeṣakaḥ //
                <span class="ref">BVaky_3,14.268</span></p>
            
            
            <p id="BVaky_3,14.269">
               padārthānupaghātena dṛśyate 'nyaviśeṣaṇam <br />
               atha jātimato 'rthasya kaś cid dharmo nivartitaḥ //
                <span class="ref">BVaky_3,14.269</span></p>
            
            
            <p id="BVaky_3,14.270">
               avaśyaṃ brāhmaṇe kaś cit kva cid dharmo na vidyate <br />
               viśeṣāvacanāt tatra nañaḥ śrutir anarthikā //
                <span class="ref">BVaky_3,14.270</span></p>
            
            
            <p id="BVaky_3,14.271">
               aviśiṣṭasya paryāyo nañviśiṣṭaḥ prasajyate <br />
               anvākhyānād dhi sādhutvam evaṃbhūte pratīyate //
                <span class="ref">BVaky_3,14.271</span></p>
            
            
            <p id="BVaky_3,14.272">
               padārthānupaghātena yady apy atra viśeṣaṇam <br />
               upacārasato 'rthasya sāvasthā dyotyate nañā //
                <span class="ref">BVaky_3,14.272</span></p>
            
            
            <p id="BVaky_3,14.273">
               viśeṣyeṣu yathābhūtaḥ padārthaḥ samavasthitaḥ <br />
               tathābhūte tathābhāvo gamyate bhedahetubhiḥ //
                <span class="ref">BVaky_3,14.273</span></p>
            
            
            <p id="BVaky_3,14.274">
               nivṛtte 'vayavas tasmin padārthe vartate katham <br />
               nānimittā hi śabdasya pravṛttir upapadyate //
                <span class="ref">BVaky_3,14.274</span></p>
            
            
            <p id="BVaky_3,14.275">
               ārāc chabdavad ekasya viruddhe 'rthe svabhāvataḥ <br />
               śabdasya vṛttir yady asti nañaḥ śrutir anarthikā //
                <span class="ref">BVaky_3,14.275</span></p>
            
            
            <p id="BVaky_3,14.276">
               atha svabhāvo vacanād anvākhyeyatvam arhati <br />
               tad vācyam aprasiddhatvān nañārtho vinivartyate //
                <span class="ref">BVaky_3,14.276</span></p>
            
            
            <p id="BVaky_3,14.277">
               yady apy ubhayavṛttitvaṃ pradhānaṃ tu pratīyate <br />
               prasthānaṃ gamyate śuddhe tadarthe 'pi na tiṣṭhatau //
                <span class="ref">BVaky_3,14.277</span></p>
            
            
            <p id="BVaky_3,14.278">
               kimartham atathābhūte 'sati mukhyārthasaṃbhave <br />
               bhede brāhmaṇaśabdasya vṛttir abhyupagamyate //
                <span class="ref">BVaky_3,14.278</span></p>
            
            
            <p id="BVaky_3,14.279">
               ayaṃ padārtha etasmin kṣatriyādau na vidyate <br />
               iti tadvacanaḥ śabdaḥ pratyayāya prayujyate //
                <span class="ref">BVaky_3,14.279</span></p>
            
            
            <p id="BVaky_3,14.280">
               buddher viṣayatāṃ prāpte śabdād arthe pratīyate <br />
               pravṛttir vā nivṛttir vā grutyā hy artho 'nusajyate //
                <span class="ref">BVaky_3,14.280</span></p>
            
            
            <p id="BVaky_3,14.281">
               asamyagupadeśād vā nimittāt saṃśayasya vā <br />
               śabdapravṛttir na tv asti loṣṭādiṣu viparyayāt //
                <span class="ref">BVaky_3,14.281</span></p>
            
            
            <p id="BVaky_3,14.282">
               anekasmād asa iti prādhānye sati sidhyati <br />
               sāpekṣatvaṃ pradhānānām evaṃ yuktaṃ tvatalvidhau //
                <span class="ref">BVaky_3,14.282</span></p>
            
            
            <p id="BVaky_3,14.283">
               ekasya ca pradhānatvāt tadviśeṣaṇasaṃnidhau <br />
               pradhānadharmāvyāvṛttir ato na vacanāntaram //
                <span class="ref">BVaky_3,14.283</span></p>
            
            
            <p id="BVaky_3,14.284">
               pradhānam atra bhedyatvād ekārtho vikṛto nañā <br />
               hitvā svadharmān vartante dvyādayo 'py ekatāṃ gatāḥ //
                <span class="ref">BVaky_3,14.284</span></p>
            
            
            <p id="BVaky_3,14.285">
               brāhmaṇatvaṃ yathāpannā nañyuktāḥ kṣatriyādayaḥ <br />
               dvitvādiṣu tathaikatvaṃ nañyogād upacaryate //
                <span class="ref">BVaky_3,14.285</span></p>
            
            
            <p id="BVaky_3,14.286">
               ekatvayogam āsādya sa dharmaḥ pratiṣidhyate <br />
               dvyādibhyas teṣu tacchabdo vartate brāhmaṇādivat //
                <span class="ref">BVaky_3,14.286</span></p>
            
            
            <p id="BVaky_3,14.287">
               āviṣṭasaṃkhyo vākye 'sau yathā dvyādau prayujyate <br />
               vṛttau tasya pradhānatvāt sā saṃkhyā na nivartate //
                <span class="ref">BVaky_3,14.287</span></p>
            
            
            <p id="BVaky_3,14.288">
               pratiṣedhyo yathābhūtas tathābhūto 'nuṣajyate <br />
               vacanāntarayoge hi na so 'rthaḥ pratiṣidhyate //
                <span class="ref">BVaky_3,14.288</span></p>
            
            
            <p id="BVaky_3,14.289">
               aśukla iti kṛṣṇādir yathārthaḥ saṃpratīyate <br />
               saṃkhyāntaraṃ tathāneka ity atrāpy abhidhīyate //
                <span class="ref">BVaky_3,14.289</span></p>
            
            
            <p id="BVaky_3,14.290">
               kriyāprasaṅgāt sarveṣu karmasv aṅgīkṛteṣu ca <br />
               ekasmin pratiṣiddhe 'pi prāptam anyat pratīyate //
                <span class="ref">BVaky_3,14.290</span></p>
            
            
            <p id="BVaky_3,14.291">
               kriyāśrutiś ca prakrānte prasajyapratiṣedhane <br />
               paryudāse tu niyataṃ saṃkhyeyāntaram ucyate //
                <span class="ref">BVaky_3,14.291</span></p>
            
            
            <p id="BVaky_3,14.292">
               dhātvarthaḥ karmaviṣayo vyapadiṣṭaḥ svasādhanaiḥ <br />
               arthāt sarvāṇi karmāṇi prāg ākṣipyāvatiṣṭhate //
                <span class="ref">BVaky_3,14.292</span></p>
            
            
            <p id="BVaky_3,14.293">
               nirjñātasādhanādhāre yatrākhyāte prayujyate <br />
               aneka iti paścāc ca tiṣṭhatīty anuṣajyate //
                <span class="ref">BVaky_3,14.293</span></p>
            
            
            <p id="BVaky_3,14.294">
               sādhyatvāt tatra siddhena kriyā dravyeṇa lakṣyate <br />
               prāg evāṅgīkṛtaṃ dravyam ataḥ pūrveṇa bhidyate //
                <span class="ref">BVaky_3,14.294</span></p>
            
            
            <p id="BVaky_3,14.295">
               saṃkhyaiva pratiṣedhena saṃkhyāntaram apekṣate <br />
               vākye 'pi tena naikatvamātram eva nivartyate //
                <span class="ref">BVaky_3,14.295</span></p>
            
            
            <p id="BVaky_3,14.296">
               snehāntarād avacchedas tathāsatteḥ pratīyate <br />
               tailena bhojane 'prāpte na tv anyad upasecanam //
                <span class="ref">BVaky_3,14.296</span></p>
            
            
            <p id="BVaky_3,14.297">
               ekārthe vartamānābhyām asatā brāhmaṇena ca <br />
               yadā jātyantaraṃ bāhyaṃ kṣatriyādy apadiśyate //
                <span class="ref">BVaky_3,14.297</span></p>
            
            
            <p id="BVaky_3,14.298">
               śyāmeva śastrī kanyeti yathānyad vyapadiśyate <br />
               asan brāhmaṇa ity ābhyāṃ tathānye kṣatriyādayaḥ //
                <span class="ref">BVaky_3,14.298</span></p>
            
            
            <p id="BVaky_3,14.299">
               asāsno gaur iti yathā, gavayo vyapadiśyate <br />
               jātyantaraṃ na gor eva sasnābhāvaḥ pratīyate //
                <span class="ref">BVaky_3,14.299</span></p>
            
            
            <p id="BVaky_3,14.300">
               tulyarūpaṃ yathākhyātaṃ kaṇṭakair bhedahetubhiḥ <br />
               khadiraṃ jātibhedena kharjūrāt pratipadyate //
                <span class="ref">BVaky_3,14.300</span></p>
            
            
            <p id="BVaky_3,14.301">
               avidyamānabrāhmaṇyo yādṛśo brāhmaṇo bhavet <br />
               aṅgīkṛtopamānena tathānyo 'rtho 'bhidhīyate //
                <span class="ref">BVaky_3,14.301</span></p>
            
            
            <p id="BVaky_3,14.302">
               avṛṣṭayo yathā varsā nīhārābhrasamāvṛtāḥ <br />
               tadrūpatvāt sa hemanta ity abhinnaḥ pratīyate //
                <span class="ref">BVaky_3,14.302</span></p>
            
            
            <p id="BVaky_3,14.303">
               apare brāhmaṇādīnāṃ sarveṣāṃ jātivācinām <br />
               dravyasyānyapadārthatve nañā yogaṃ pracakṣate //
                <span class="ref">BVaky_3,14.303</span></p>
            
            
            <p id="BVaky_3,14.304">
               na caivaṃviṣayaḥ kaś cid bahuvrīhiḥ prakalpate <br />
               agur aśva iti vyāptir nañsamāsena yasya na //
                <span class="ref">BVaky_3,14.304</span></p>
            
            
            <p id="BVaky_3,14.305">
               dvandvaikadeśinor uktā paravalliṅgatā yataḥ <br />
               avarṣāsu tato 'siddhir iṣṭayor liṅgasaṃkhyayoḥ //
                <span class="ref">BVaky_3,14.305</span></p>
            
            
            <p id="BVaky_3,14.306">
               viśeṣaṇaṃ brāhmaṇādi kriyāsaṃbandhino 'sataḥ <br />
               yadā viṣayabhinnaṃ tat tadāsattvam pratīyate //
                <span class="ref">BVaky_3,14.306</span></p>
            
            
            <p id="BVaky_3,14.307">
               brāhmaṇatvena cāsattvād ucyate sat tad anyathā <br />
               asad ity api sattvena sataḥ sattā nivartyate //
                <span class="ref">BVaky_3,14.307</span></p>
            
            
            <p id="BVaky_3,14.308">
               samanyadravyavṛttitvān nimittānuvidhāyinaḥ <br />
               ayogo liṅgasaṃkhyābhyāṃ syād vā sāmānyadharmatā //
                <span class="ref">BVaky_3,14.308</span></p>
            
            
            <p id="BVaky_3,14.309">
               prāg asattvābhidhāyitvaṃ samāse dravyavācitā <br />
               nimittānuvidhānaṃ ca na sarvatra svabhāvataḥ //
                <span class="ref">BVaky_3,14.309</span></p>
            
            
            <p id="BVaky_3,14.310">
               nimittānuvidhāne ca kriyāyogo na kalpate <br />
               tathā cāvyapadeśyatvād upādānam anarthakam //
                <span class="ref">BVaky_3,14.310</span></p>
            
            
            <p id="BVaky_3,14.311">
               asatsāmānyavṛttir vā viśeṣaiḥ kṣatriyādibhiḥ <br />
               prayuktair āśrayair bhinno yāti talliṅgasaṃkhyatām //
                <span class="ref">BVaky_3,14.311</span></p>
            
            
            <p id="BVaky_3,14.312">
               prāg āśrayo hi bhedāya pradhāne 'bhyantarīkṛtaḥ <br />
               punaḥ pratyavamarśena vibhakta iva dṛśyate //
                <span class="ref">BVaky_3,14.312</span></p>
            
            
            <p id="BVaky_3,14.313">
               samāse śrūyate svārtho yena tadvāṃs tadāśrayaḥ <br />
               dravyaṃ tu liṅgasaṃkhyāvad asatābhyantarīkṛtam //
                <span class="ref">BVaky_3,14.313</span></p>
            
            
            <p id="BVaky_3,14.314">
               ekārthaviṣayau śabdau tasminn anyārthavartinau <br />
               asataiva tu bhedānāṃ sarveṣām upasaṃgrahaḥ //
                <span class="ref">BVaky_3,14.314</span></p>
            
            
            <p id="BVaky_3,14.315">
               te kṣatriyādibhir vācyā vācyā vā sarvanāmabhiḥ <br />
               yāntīvānyapadārthatvaṃ naño rūpāvikalpanāt //
                <span class="ref">BVaky_3,14.315</span></p>
            
            
            <p id="BVaky_3,14.316">
               viśeṣasyāprayoge tu liṅgasaṃkhye na sidhyataḥ <br />
               avarṣādiṣu dosaś ca hemanto 'nyāśrayo yataḥ //
                <span class="ref">BVaky_3,14.316</span></p>
            
            
            <p id="BVaky_3,14.317">
               ākṛtiḥ sarvaśabdānāṃ yadā vācyā pratīyate <br />
               ekatvād ekaśabdatvaṃ nyāyyaṃ tasyāś ca varṇyate //
                <span class="ref">BVaky_3,14.317</span></p>
            
            
            <p id="BVaky_3,14.318">
               āviṣṭaliṅgatā tasyāṃ syād grāmyapagusaṅghavat <br />
               dravyabhede 'pi caikatvāt tatraikavacanaṃ bhavet //
                <span class="ref">BVaky_3,14.318</span></p>
            
            
            <p id="BVaky_3,14.319">
               āśrayāṇāṃ hi liṅgaiḥ sā niyatair eva yujyate <br />
               tathā ca yuktavadbhāve pratiṣedho nirarthakaḥ //
                <span class="ref">BVaky_3,14.319</span></p>
            
            
            <p id="BVaky_3,14.320">
               sarvatrāviṣṭaliṅgatvaṃ lokaliṅgaparigrahe <br />
               virodhitvāt prasajyeta nāśritaṃ tac ca laukikam //
                <span class="ref">BVaky_3,14.320</span></p>
            
            
            <p id="BVaky_3,14.321">
               sāmānyam ākṛtir bhāvo jātir ity atra laukikam <br />
               liṅgaṃ na saṃbhavaty eva tenānyat parigṛhyate //
                <span class="ref">BVaky_3,14.321</span></p>
            
            
            <p id="BVaky_3,14.322">
               pravṛttir iti sāmānyaṃ lakṣaṇaṃ tasya kathyate <br />
               āvirbhāvas tirobhāvaḥ sthitiś cety atha bhidyate //
                <span class="ref">BVaky_3,14.322</span></p>
            
            
            <p id="BVaky_3,14.323">
               pravṛttimantaḥ sarve 'rthās tisṛbhiś ca pravṛttibhiḥ <br />
               satataṃ na viyujyante vācaś caivātra saṃbhavaḥ //
                <span class="ref">BVaky_3,14.323</span></p>
            
            
            <p id="BVaky_3,14.324">
               yaś cāpravṛttidharmārthaś citirūpeṇa gṛhyate <br />
               anuyātīva so 'nyeṣāṃ pravṛttīr viśvagāśrayāḥ //
                <span class="ref">BVaky_3,14.324</span></p>
            
            
            <p id="BVaky_3,14.325">
               tenāsya citirūpaṃ ca citikālaś ca bhidyate <br />
               tasya svarūpabhedas tu na kaś cid api vidyate //
                <span class="ref">BVaky_3,14.325</span></p>
            
            
            <p id="BVaky_3,14.326">
               acetaneṣu caitanyaṃ saṃkrāntam iva dṛśyate <br />
               pratibimbakadharmeṇa yat tac chabdanibandhanam //
                <span class="ref">BVaky_3,14.326</span></p>
            
            
            <p id="BVaky_3,14.327">
               avasthā tādṛśī nāsti yā liṅgena na yujyate <br />
               kva cit tu śabdasaṃskāro liṅgasyānāśraye sati //
                <span class="ref">BVaky_3,14.327</span></p>
            
            
            <p id="BVaky_3,14.328">
               kṛttaddhitābhidheyānāṃ bhāvānāṃ na virudhyate <br />
               śāstre liṅgaṃ guṇāvasthā tathā cākṛtir iṣyate //
                <span class="ref">BVaky_3,14.328</span></p>
            
            
            <p id="BVaky_3,14.329">
               liṅgaṃ prati na bhedo 'sti dravyapakṣe 'pi kaś cana <br />
               tasmāt sapta vikalpā ye saivātrāviṣṭaliṅgatā //
                <span class="ref">BVaky_3,14.329</span></p>
            
            
            <p id="BVaky_3,14.330">
               vacane niyamaḥ śāstrād dravyasyābhyupagamyate <br />
               yatas tad ākṛtau śāstram anyathaiva samarthyate //
                <span class="ref">BVaky_3,14.330</span></p>
            
            
            <p id="BVaky_3,14.331">
               vartate yo bahuṣv artho 'bhede tasya vivakṣite <br />
               svāśrayair vyapadiṣṭasya śāstre vacanam ucyate //
                <span class="ref">BVaky_3,14.331</span></p>
            
            
            <p id="BVaky_3,14.332">
               yadā tv āśrayabhedena bheda eva pratīyate <br />
               ākṛter dravyapakṣena tadā bhedo na vidyate //
                <span class="ref">BVaky_3,14.332</span></p>
            
            
            <p id="BVaky_3,14.333">
               abhede tv ekaśabdatvāc chāstrāc ca vacane sati <br />
               ekaśeṣo na vaktavyo vacanānāṃ ca saṃbhavaḥ //
                <span class="ref">BVaky_3,14.333</span></p>
            
            
            <p id="BVaky_3,14.334">
               nanu cānabhidheyatve dravyasya tadapāśrayaḥ <br />
               ākṛter upakāro 'yaṃ dravyābhāvān na kalpate //
                <span class="ref">BVaky_3,14.334</span></p>
            
            
            <p id="BVaky_3,14.335">
               vyapadeśo 'bhidheyena na śāstre kaś cid āśritaḥ <br />
               dravyaṃ nāma padārtho yo na ca sa pratiṣidhyate //
                <span class="ref">BVaky_3,14.335</span></p>
            
            
            <p id="BVaky_3,14.336">
               guṇabhāvo 'bhidheyatvaṃ prati dravyasya nāśritaḥ <br />
               upakāri guṇaḥ śeṣaḥ parārtha iti kalpanā //
                <span class="ref">BVaky_3,14.336</span></p>
            
            
            <p id="BVaky_3,14.337">
               dravye na guṇabhāvo 'sti vinādravyābhidhāyitām <br />
               ākṛtau vā pradhānatvam ata evaṃ samarthyate //
                <span class="ref">BVaky_3,14.337</span></p>
            
            
            <p id="BVaky_3,14.338">
               kaiś cid guṇapradhānatvaṃ nāmākhyātavad iṣyate <br />
               na vṛttivat parārthasya guṇabhāvas tu varṇyate //
                <span class="ref">BVaky_3,14.338</span></p>
            
            
            <p id="BVaky_3,14.339">
               guṇabhūtasya nānātvād ākṛter ekaśabdatā <br />
               siddho vacanabhedaś ca dravyabhedasamanvayāt //
                <span class="ref">BVaky_3,14.339</span></p>
            
            
            <p id="BVaky_3,14.340">
               sādhanaṃ guṇabhāvena kriyāyā bhedakaṃ yathā <br />
               ākhyāteṣv ekaśabdāyā jāter dravyaṃ tathocyate //
                <span class="ref">BVaky_3,14.340</span></p>
            
            
            <p id="BVaky_3,14.341">
               ekatve tulyarūpatvāc chabdānāṃ pratipādane <br />
               nimittāt tadvato 'rthasya viśiṣṭagrahaṇe sati //
                <span class="ref">BVaky_3,14.341</span></p>
            
            
            <p id="BVaky_3,14.342">
               so 'yam ity abhisaṃbandhād āśrayair ākṛteḥ saha <br />
               pravṛttau bhinnaśabdāyāṃ liṅgasaṃkhye prasidhyataḥ //
                <span class="ref">BVaky_3,14.342</span></p>
            
            
            <p id="BVaky_3,14.343">
               prāk ca jātyabhisaṃbandhāt sarvanāmābhidheyatā <br />
               vastūpalakṣaṇaṃ sattve prayujyante tyadādayaḥ //
                <span class="ref">BVaky_3,14.343</span></p>
            
            
            <p id="BVaky_3,14.344">
               pākau pākā iti yathā bhedakaḥ kaiś cid āśrayaḥ <br />
               iṣyate cānupādāno dharmo 'sau guṇavācinām //
                <span class="ref">BVaky_3,14.344</span></p>
            
            
            <p id="BVaky_3,14.345">
               āśrayasyānupādāne kevalaṃ labhate yadi <br />
               ādhāradharmān sāmānyaṃ purastāt tad vicāritam //
                <span class="ref">BVaky_3,14.345</span></p>
            
            
            <p id="BVaky_3,14.346">
               jātau pūrvaṃ pravṛttānāṃ śabdānāṃ jātivācinām <br />
               aśabdavācyāt saṃbandhād vyaktir apy upajāyate //
                <span class="ref">BVaky_3,14.346</span></p>
            
            
            <p id="BVaky_3,14.347">
               so 'yam ity abhisaṃbandhāj jātidharmopacaryate <br />
               dravyaṃ tadāśrayo bhedo jāteś cābhyupagamyate //
                <span class="ref">BVaky_3,14.347</span></p>
            
            
            <p id="BVaky_3,14.348">
               mañcaśabdo yathādheyaṃ mañceṣv eva vyavasthitaḥ <br />
               tattvenāha tathā jātiśabdo dravyeṣu vartate //
                <span class="ref">BVaky_3,14.348</span></p>
            
            
            <p id="BVaky_3,14.349">
               tatra jātipadārthatvaṃ tathaivābhyupagamyate <br />
               jātir utsṛṣṭasaṃkhyā tu dravyātmany anuṣajyate //
                <span class="ref">BVaky_3,14.349</span></p>
            
            
            <p id="BVaky_3,14.350">
               asyedam iti vā yatra so 'yam ity api vā śrutiḥ <br />
               vartate paradharmeṇa tad anyad abhidhīyate //
                <span class="ref">BVaky_3,14.350</span></p>
            
            
            <p id="BVaky_3,14.351">
               yat pradhānaṃ na tasyāsti svarūpam anirūpanāt <br />
               guṇasya cātmanā dravyaṃ tadbhāvenopalakṣyate //
                <span class="ref">BVaky_3,14.351</span></p>
            
            
            <p id="BVaky_3,14.352">
               guṇasya bhedakāle tu prādhānyam upajāyate <br />
               saṃsargaśrutir artheṣu sākṣād eva na vartate //
                <span class="ref">BVaky_3,14.352</span></p>
            
            
            <p id="BVaky_3,14.353">
               jātau vṛtto yadā dravye sa śabdo vartate punaḥ <br />
               jāter eva padārthatvaṃ na tadābhyupagamyate //
                <span class="ref">BVaky_3,14.353</span></p>
            
            
            <p id="BVaky_3,14.354">
               pravṛttānāṃ punar vṛttir ekatvenopavarṇyate <br />
               pratipatter upāyeṣu na tattvam anugamyate //
                <span class="ref">BVaky_3,14.354</span></p>
            
            
            <p id="BVaky_3,14.355">
               apṛthakśabdavācyasya jātir āśrīyate yadā <br />
               dravyasya sati saṃsparśe tadā jātipadārthatā //
                <span class="ref">BVaky_3,14.355</span></p>
            
            
            <p id="BVaky_3,14.356">
               dravyasya sati saṃsparśe dravyam āśrīyate yadā <br />
               vācyaṃ tenaiva śabdena tadā dravyapadārthatā //
                <span class="ref">BVaky_3,14.356</span></p>
            
            
            <p id="BVaky_3,14.357">
               apṛthakśabdavācyāpi bhedamātre pravartate <br />
               yadā saṃbandhavaj jātiḥ sāpi dravyapadārthatā //
                <span class="ref">BVaky_3,14.357</span></p>
            
            
            <p id="BVaky_3,14.358">
               atyantabhinnayor eva jātidravyābhidhāyinoḥ <br />
               avācyasyopakāritva āśrite tūbhayārthatā //
                <span class="ref">BVaky_3,14.358</span></p>
            
            
            <p id="BVaky_3,14.359">
               āśrite tv āśrayakṛtaṃ bhedam abhyupagacchatā <br />
               punaś cāpy ekaśabdatvaṃ jātiśabde 'nuvarṇitam //
                <span class="ref">BVaky_3,14.359</span></p>
            
            
            <p id="BVaky_3,14.360">
               anirjātasya nirjñānaṃ yena tan mānam ucyate <br />
               prasthādi tena meyātmā sākalyenāvadhāryate //
                <span class="ref">BVaky_3,14.360</span></p>
            
            
            <p id="BVaky_3,14.361">
               anirjñātaṃ prasiddhena yena taddharma gamyate <br />
               sākalyenāparijñānād upamānaṃ tad ucyate //
                <span class="ref">BVaky_3,14.361</span></p>
            
            
            <p id="BVaky_3,14.362">
               dvayoḥ samānayor dharma upamānopameyayoḥ <br />
               samāsa upamānānāṃ śabdais tadabhidhāyibhiḥ //
                <span class="ref">BVaky_3,14.362</span></p>
            
            
            <p id="BVaky_3,14.363">
               ādhārabhedād bhedo yaḥ śyāmatve so 'vivakṣitaḥ <br />
               guṇo 'sāv āśritaikatvo bhinnādhāraḥ pratīyate //
                <span class="ref">BVaky_3,14.363</span></p>
            
            
            <p id="BVaky_3,14.364">
               guṇayor niyato bhedo guṇajātes tathaikatā <br />
               ekatve 'tyantabhede vā, nopamānasya saṃbhavaḥ //
                <span class="ref">BVaky_3,14.364</span></p>
            
            
            <p id="BVaky_3,14.365">
               jātimātravyapekṣāyām upamārtho na kaś cana <br />
               śyāmatvam ekaṃ guṇayor ubhayor api vartate //
                <span class="ref">BVaky_3,14.365</span></p>
            
            
            <p id="BVaky_3,14.366">
               yenaiva hetunā śyāmā śastrī tatra pratīyate <br />
               sa hetur devadattāyāḥ pratyaye na viśiṣyate //
                <span class="ref">BVaky_3,14.366</span></p>
            
            
            <p id="BVaky_3,14.367">
               āśrayād yo guṇe bhedo jāter yā cāviśiṣṭatā <br />
               tābhyām ubhābhyāṃ dravyātmā savyāpāraḥ pratīyate //
                <span class="ref">BVaky_3,14.367</span></p>
            
            
            <p id="BVaky_3,14.368">
               so 'yam ekatvanānātve vyavahāraḥ samāśritaḥ <br />
               bhedābhedavimarśena vyatikīrṇena vartate //
                <span class="ref">BVaky_3,14.368</span></p>
            
            
            <p id="BVaky_3,14.369">
               śyāmety evābhidhiyeta jātimātre vivakṣite <br />
               śastryādinām upādāne tatra nāsti prayojanam //
                <span class="ref">BVaky_3,14.369</span></p>
            
            
            <p id="BVaky_3,14.370">
               aśabdavācyo yo bhedaḥ śyāmamātre na vartate <br />
               śyāmeṣu keṣu cid vṛttir yasya so 'tra vyapekṣyate //
                <span class="ref">BVaky_3,14.370</span></p>
            
            
            <p id="BVaky_3,14.371">
               śyāmeṣu keṣu cit kiṃ cit kiṃ cit sarvatra vartate <br />
               sāmānyaṃ kaś cid ekasmiñ chyāme bhedo vyavasthitaḥ //
                <span class="ref">BVaky_3,14.371</span></p>
            
            
            <p id="BVaky_3,14.372">
               tathā hi sati saurabhye bhedo jātyutpalādiṣu <br />
               gandhānāṃ sati bhede tu sādṛśyam upalabhyate //
                <span class="ref">BVaky_3,14.372</span></p>
            
            
            <p id="BVaky_3,14.373">
               guṇānām āśrayād bhedaḥ svato vāpy anugamyate <br />
               anirdeśyād viśeṣād vā saṃkarād vā guṇāntaraiḥ //
                <span class="ref">BVaky_3,14.373</span></p>
            
            
            <p id="BVaky_3,14.374">
               upamānaṃ prasiddhatvāt sarvatra vyatiricyate <br />
               upameyatvam ādhikye sāmye vā na nivartate //
                <span class="ref">BVaky_3,14.374</span></p>
            
            
            <p id="BVaky_3,14.375">
               anyais tu mānaṃ jātyādi bhedyasyārthasya varṇyate <br />
               anirjñātasvarūpo hi jñeyo 'rthas tena mīyate //
                <span class="ref">BVaky_3,14.375</span></p>
            
            
            <p id="BVaky_3,14.376">
               mitas tu svena mānena prasiddho yo guṇāśrayaḥ <br />
               āśrayāntaramānāya svadharmeṇa pravartate //
                <span class="ref">BVaky_3,14.376</span></p>
            
            
            <p id="BVaky_3,14.377">
               rūpāntareṇa saṃsparśo rūpāntaravatāṃ satām <br />
               bhinnena yasya bhedyānām upamānaṃ tad ucyate //
                <span class="ref">BVaky_3,14.377</span></p>
            
            
            <p id="BVaky_3,14.378">
               dharmaḥ samānaḥ śyāmādir upamānopameyayoḥ <br />
               āśriyamānaprādhānyo dharmeṇānyena bhidyate //
                <span class="ref">BVaky_3,14.378</span></p>
            
            
            <p id="BVaky_3,14.379">
               śastrīkumāryoḥ sadṛśaḥ śyāma ity evam āśrite <br />
               vyapadeśyam aneneti nimittaṃ guṇayoḥ sthitam //
                <span class="ref">BVaky_3,14.379</span></p>
            
            
            <p id="BVaky_3,14.380">
               yadā nimittais tadvanto gacchantīva tadātmatām <br />
               bhedāśrayaṃ tadākhyānam upamānopameyayoḥ //
                <span class="ref">BVaky_3,14.380</span></p>
            
            
            <p id="BVaky_3,14.381">
               tattvāsaṅgavivakṣāyāṃ yeṣu bhedo nivartate <br />
               luptopamāni tāny āhus taddharmeṇa samāśrayāt //
                <span class="ref">BVaky_3,14.381</span></p>
            
            
            <p id="BVaky_3,14.382">
               śastryāṃ prasiddhaṃ śyāmatvaṃ mānaṃ sā tena mīyate <br />
               anyā śyāmā tu tadrūpā tenātyantaṃ na mīyate //
                <span class="ref">BVaky_3,14.382</span></p>
            
            
            <p id="BVaky_3,14.383">
               śastriṃ svena guṇenāto mimānām āśrayāntaram <br />
               asamāptaguṇaṃ siddher upamānaṃ pracakṣate //
                <span class="ref">BVaky_3,14.383</span></p>
            
            
            <p id="BVaky_3,14.384">
               upameye sthito dharmaḥ śruto 'nyatrānumīyate <br />
               śruto 'tha vopamānastha upameye 'numiyate //
                <span class="ref">BVaky_3,14.384</span></p>
            
            
            <p id="BVaky_3,14.385">
               adhīyate brāhmaṇavat kṣatriyā iti dṛśyate <br />
               upameyasya bhinnatvād vacanaṃ kṣatriyāśrayam //
                <span class="ref">BVaky_3,14.385</span></p>
            
            
            <p id="BVaky_3,14.386">
               sādhāraṇaṃ bruvan dharma kva cid eva vyavasthitam <br />
               sāmānyavacanaḥ śabda iti sūtre 'padiśyate //
                <span class="ref">BVaky_3,14.386</span></p>
            
            
            <p id="BVaky_3,14.387">
               nābhedena na bhedena guṇo dviṣṭho 'bhidhīyate <br />
               bhinnayor dharmayor ekaḥ śrūyate 'nyaḥ pratīyate //
                <span class="ref">BVaky_3,14.387</span></p>
            
            
            <p id="BVaky_3,14.388">
               nātyantāya mimīte yat sāmānye samavasthitam <br />
               sādṛśyād upameyārthasamīpe parikalpyate //
                <span class="ref">BVaky_3,14.388</span></p>
            
            
            <p id="BVaky_3,14.389">
               mānaṃ prati samīpaṃ vā sādṛśyena pratīyate <br />
               paricchedād dhi sādṛśyam iha mānopamānayoḥ //
                <span class="ref">BVaky_3,14.389</span></p>
            
            
            <p id="BVaky_3,14.390">
               ekajātivyapekṣāyāṃ tad evety avasīyate <br />
               bhedasyaiva vyapekṣāyām anyad eveti gamyate //
                <span class="ref">BVaky_3,14.390</span></p>
            
            
            <p id="BVaky_3,14.391">
               karmatvaṃ karaṇatvaṃ ca bhedenaivāśritaṃ yataḥ <br />
               atyantaikatvaviṣayo na syāt tenātra samśayaḥ //
                <span class="ref">BVaky_3,14.391</span></p>
            
            
            <p id="BVaky_3,14.392">
               bhede 'pi tulyarūpatvāc chālīmṃ tān iti dṛśyate <br />
               jātyabhedāt sa evāyam iti bhinno 'bhidhīyate //
                <span class="ref">BVaky_3,14.392</span></p>
            
            
            <p id="BVaky_3,14.393">
               kathaṃ hy avayavo 'nyasya syād anya iti cocyate <br />
               atyantabhede nānātvaṃ yatra tattvaṃ na vidyate //
                <span class="ref">BVaky_3,14.393</span></p>
            
            
            <p id="BVaky_3,14.394">
               abhedasya vivakṣāyām ekatvaṃ saṅghasaṅghinoḥ <br />
               saṅghinor na tv abhedo 'sti tathānyatvam udāhṛtam //
                <span class="ref">BVaky_3,14.394</span></p>
            
            
            <p id="BVaky_3,14.395">
               tatrābhinnavyapekṣāyām upamārtho na vidyate <br />
               yo hi gaur iti vijñāne hetuḥ so 'sti gavāntare //
                <span class="ref">BVaky_3,14.395</span></p>
            
            
            <p id="BVaky_3,14.396">
               vyāvṛttānāṃ viśeṣāṇāṃ vyāpāre tu vivakṣite <br />
               na kaś cid upakāro 'sti buddher buddhyantaraṃ prati //
                <span class="ref">BVaky_3,14.396</span></p>
            
            
            <p id="BVaky_3,14.397">
               kiṃ cid yatrāsti sāmānyaṃ yadi bhedāś ca ke cana <br />
               gotvaṃ goṣv asti sāmānyaṃ bhedāś ca śabalādayaḥ //
                <span class="ref">BVaky_3,14.397</span></p>
            
            
            <p id="BVaky_3,14.398">
               sāmānyaṃ śyāmatānyaiva tad dhi sādhāraṇaṃ dvayoḥ <br />
               tad eva siddhyasiddhibhyāṃ bheda ity apadiśyate //
                <span class="ref">BVaky_3,14.398</span></p>
            
            
            <p id="BVaky_3,14.399">
               śyāmatvam eva sāmānyam anyeṣām ubhayoḥ sthitam <br />
               saṃpūrnatvāt tad anyasmād viśeṣa iti gamyate //
                <span class="ref">BVaky_3,14.399</span></p>
            
            
            <p id="BVaky_3,14.400">
               ākṛtau vāpi sāmānye kva cid eva vyavasthitāḥ <br />
               śyāmādau ye 'vasīyante viśeṣās ta ihāśritāḥ //
                <span class="ref">BVaky_3,14.400</span></p>
            
            
            <p id="BVaky_3,14.401">
               jāter abhede bhede vā sādṛśyaṃ tat pracakṣate <br />
               kaś cit kadā cit arthātmā tathābhūto 'padiśyate //
                <span class="ref">BVaky_3,14.401</span></p>
            
            
            <p id="BVaky_3,14.402">
               yatrārthe pratyayābhedo na kadā cid vikalpate <br />
               avidyamānabhedatvāt sa eka iti gamyate //
                <span class="ref">BVaky_3,14.402</span></p>
            
            
            <p id="BVaky_3,14.403">
               yo 'rtha āśritanānātvaḥ sa evety apadiśyate <br />
               vyāpāraṃ jātibhāgasya tatrāpi pratijānate //
                <span class="ref">BVaky_3,14.403</span></p>
            
            
            <p id="BVaky_3,14.404">
               jātibhāgāśrayā prakhyā tatrābhinnā pravartate <br />
               vyaktibhāgāśrayā buddhis tatra bhedena jāyate //
                <span class="ref">BVaky_3,14.404</span></p>
            
            
            <p id="BVaky_3,14.405">
               anyatra vartamānaṃ sad bhedābhedasamanvitam <br />
               nimittaṃ punar anyatra nānātveneva gṛhyate //
                <span class="ref">BVaky_3,14.405</span></p>
            
            
            <p id="BVaky_3,14.406">
               ādhāreṣu padanyāsaṃ kṛtvopaiti tadāśrayam <br />
               sa sādṛśyasya viṣaya ity anyair apadiśyate //
                <span class="ref">BVaky_3,14.406</span></p>
            
            
            <p id="BVaky_3,14.407">
               parāpekṣe yathā bhāve kāraṇākhyā pravartate <br />
               tathānyādhigamāpekṣam upamānaṃ pracakṣate //
                <span class="ref">BVaky_3,14.407</span></p>
            
            
            <p id="BVaky_3,14.408">
               gurugiśyapitāputrakriyākālādayo yathā <br />
               vyavahārās tathaupamyam apy apekṣānibandhanam //
                <span class="ref">BVaky_3,14.408</span></p>
            
            
            <p id="BVaky_3,14.409">
               śyāmatvam upamāne ced vṛttaṃ vṛttau prayujyate <br />
               upameyaṃ samāsena bāhyaṃ tatrābhidhīyate //
                <span class="ref">BVaky_3,14.409</span></p>
            
            
            <p id="BVaky_3,14.410">
               ṭābanta eva caitrādau śyāmāśabdas tathā bhavet <br />
               sūtre ca prathamābhāvān na śyāmādyupasarjanam //
                <span class="ref">BVaky_3,14.410</span></p>
            
            
            <p id="BVaky_3,14.411">
               atha tv ekavibhaktitvād guṇatvād vopasarjanam <br />
               naivaṃ tittirikalmāṣyām iṣṭaḥ strīpratyayo bhavet //
                <span class="ref">BVaky_3,14.411</span></p>
            
            
            <p id="BVaky_3,14.412">
               satiśiṣṭabalīyastvād bāhye ṅiṣi ca saty api <br />
               upamānasvaro na syāt tasmāt stryantaḥ samasyate //
                <span class="ref">BVaky_3,14.412</span></p>
            
            
            <p id="BVaky_3,14.413">
               guṇe na copamānasthe sāpekṣatvaṃ prakalpate <br />
               pradhānasya tathā na syād vyāghrādau liṅgadarśanam //
                <span class="ref">BVaky_3,14.413</span></p>
            
            
            <p id="BVaky_3,14.414">
               tasmāt sati guṇatve 'pi prādhānyaṃ vigrahāntare <br />
               naivaṃjātīyakaṃ śāstre saṃbhavaty upasarjanam //
                <span class="ref">BVaky_3,14.414</span></p>
            
            
            <p id="BVaky_3,14.415">
               upameyātmani śyāmo vartamāno 'bhidhīyate <br />
               upamāneṣv anirdiṣṭaḥ sāmarthyāt sa pratīyate //
                <span class="ref">BVaky_3,14.415</span></p>
            
            
            <p id="BVaky_3,14.416">
               dravyamātre 'pi nirdiṣṭe candravaktre 'nugamyate <br />
               viśiṣṭa eva candrastho guṇo nopaplavādayaḥ //
                <span class="ref">BVaky_3,14.416</span></p>
            
            
            <p id="BVaky_3,14.417">
               bhedabhāvanayaitac ca samāse 'py upavarṇyate <br />
               viśiṣṭaguṇabhinne 'rthe padam anyat prayujyate //
                <span class="ref">BVaky_3,14.417</span></p>
            
            
            <p id="BVaky_3,14.418">
               yadi bhinnādhikaraṇo vacanād anugamyate <br />
               mṛgīva capalety atra puṃvadbhāvo na sidhyati //
                <span class="ref">BVaky_3,14.418</span></p>
            
            
            <p id="BVaky_3,14.419">
               astrīpūrvapadatvāt tu puṃvadbhāvo bhaviṣyati <br />
               yathaiva mṛgadugdhādau na cet stryartho vivakṣyate //
                <span class="ref">BVaky_3,14.419</span></p>
            
            
            <p id="BVaky_3,14.420">
               śastrīva śastrīśyāmeti devadattaiva kathyate <br />
               tasyām evobhayaṃ tasmād ucyate śāstravigrahe //
                <span class="ref">BVaky_3,14.420</span></p>
            
            
            <p id="BVaky_3,14.421">
               puṃvadbhāvasya siddhyarthaṃ pakṣe strīpratyayasya ca <br />
               bahv apekṣyam atas tasyām ubhayapratipādanam //
                <span class="ref">BVaky_3,14.421</span></p>
            
            
            <p id="BVaky_3,14.422">
               śyāmā śastrī yathā śyāmā śastrīkalpeti cocyate <br />
               tatropamānetarayoḥ śyāmety etad apekṣyate //
                <span class="ref">BVaky_3,14.422</span></p>
            
            
            <p id="BVaky_3,14.423">
               atha śyāmeva śastrīyaṃ śyāmety evaṃ prayujyate <br />
               śastrī yatheyam śyāmeti tāvad eva pratīyate //
                <span class="ref">BVaky_3,14.423</span></p>
            
            
            <p id="BVaky_3,14.424">
               upalakṣaṇamātrārthā guṇasyāsya yadi śrutiḥ <br />
               pṛthag dvayoḥ śruto 'py eṣa neṣṭasvārthasya vācakaḥ //
                <span class="ref">BVaky_3,14.424</span></p>
            
            
            <p id="BVaky_3,14.425">
               upameyaṃ tu yad vācyaṃ tasya cet pratipādane <br />
               savyāpārā guṇās tatra sarvasyoktiḥ sakṛcchrutau //
                <span class="ref">BVaky_3,14.425</span></p>
            
            
            <p id="BVaky_3,14.426">
               prakārādhārabhedena viśeṣe samavasthitaḥ <br />
               śabdāntarābhisaṃbandhe sāmānyavacanaḥ katham //
                <span class="ref">BVaky_3,14.426</span></p>
            
            
            <p id="BVaky_3,14.427">
               sādṛśyamātraṃ sāmānyaṃ dviṣṭhaṃ kaiś cit pratīyate <br />
               guṇo bhede 'py abhedena dvivṛttir vā vivakṣitaḥ //
                <span class="ref">BVaky_3,14.427</span></p>
            
            
            <p id="BVaky_3,14.428">
               vyāpāro jātibhāgasya dravyayor vābhidhitsitaḥ <br />
               rūpāt sāmānyavācitvaṃ prāg vā vṛtter udāhṛtam //
                <span class="ref">BVaky_3,14.428</span></p>
            
            
            <p id="BVaky_3,14.429">
               vyāghraśabdo yadā śauryāt puruṣārthe 'vatiṣṭhate <br />
               tadādhikaraṇābhedāt samāsasyāsti saṃbhavaḥ //
                <span class="ref">BVaky_3,14.429</span></p>
            
            
            <p id="BVaky_3,14.430">
               śūraśabdaprayoge tu vyāghraśabdo mṛge sthitaḥ <br />
               bhinne 'dhikaraṇe vṛttes tatra naivāsti saṃbhavaḥ //
                <span class="ref">BVaky_3,14.430</span></p>
            
            
            <p id="BVaky_3,14.431">
               sāmānādhikaraṇye 'pi guṇabhedasya saṃbhavāt <br />
               prayogaḥ śūraśabdasya samāse 'py anuṣajyate //
                <span class="ref">BVaky_3,14.431</span></p>
            
            
            <p id="BVaky_3,14.432">
               pūjopādhiś ca yo dṛṣṭaḥ kutsanopādhayaś ca ye <br />
               teṣāṃ bhinnanimittatvān niyamārthā punaḥ śrutiḥ //
                <span class="ref">BVaky_3,14.432</span></p>
            
            
            <p id="BVaky_3,14.433">
               asaṃbhave 'pi vā vṛtteḥ syād etal liṅgadarśanam <br />
               acver iti yathā liṅgam abhāve 'pi bhṛśādiṣu //
                <span class="ref">BVaky_3,14.433</span></p>
            
            
            <p id="BVaky_3,14.434">
               vatyantāvayave vākye yad aupamyaṃ pratīyate <br />
               tatpratyayavidhau sūtre nirdeśo 'yaṃ vicāryate //
                <span class="ref">BVaky_3,14.434</span></p>
            
            
            <p id="BVaky_3,14.435">
               kriyety upādhiḥ prāthamyāt prakṛtyarthasya yady api <br />
               na prātipadikaṃ tatra kriyāvācy upapadyate //
                <span class="ref">BVaky_3,14.435</span></p>
            
            
            <p id="BVaky_3,14.436">
               sattvavṛttasya śeṣe vā tṛtīyā sādhane 'pi vā <br />
               tiṅām asattvavācitvād ubhayaṃ tan na vidyate //
                <span class="ref">BVaky_3,14.436</span></p>
            
            
            <p id="BVaky_3,14.437">
               pākādayas tṛtīyāntāḥ sattvadharmasamanvayāt <br />
               na kriyety apadiśyante kṛtvo 'rthapratyaye yathā //
                <span class="ref">BVaky_3,14.437</span></p>
            
            
            <p id="BVaky_3,14.438">
               ye cāvyayakṛtaḥ ke cit kriyādharmasamanvitāḥ <br />
               teṣām asattvavācitvaṃ tiṅantair na viśiṣyate //
                <span class="ref">BVaky_3,14.438</span></p>
            
            
            <p id="BVaky_3,14.439">
               kṛtvasujviṣayā yāpi śayitavyādiṣu kriyā <br />
               upamānopameyatvaṃ tatrātyantam asaṃbhavi //
                <span class="ref">BVaky_3,14.439</span></p>
            
            
            <p id="BVaky_3,14.440">
               na kevalau dravyaguṇau tadvān vāpy upamīyate <br />
               śayitavyādibhis teṣu nopamārtho 'sti kaś cana //
                <span class="ref">BVaky_3,14.440</span></p>
            
            
            <p id="BVaky_3,14.441">
               upamānopameyatve dravye cānuktadharmiṇi <br />
               nimittatvena gamyante rūḍhayogāḥ kriyāguṇāḥ //
                <span class="ref">BVaky_3,14.441</span></p>
            
            
            <p id="BVaky_3,14.442">
               hotavyasadṛśo hotety atrāpy artho na vidyate <br />
               virodhāt kriyayā tasmāt kriyāvān nopamīyate //
                <span class="ref">BVaky_3,14.442</span></p>
            
            
            <p id="BVaky_3,14.443">
               kriyā samānajātiyā tadbhāvān nopamīyate <br />
               jātibhede 'pi pākena bhinnāḥ pākādayaḥ kriyāḥ //
                <span class="ref">BVaky_3,14.443</span></p>
            
            
            <p id="BVaky_3,14.444">
               ādhārabhedād bhinnāyām upamānasya saṃbhavaḥ <br />
               adhyetavyena viprāṇāṃ tulyam adhyayanaṃ viśām //
                <span class="ref">BVaky_3,14.444</span></p>
            
            
            <p id="BVaky_3,14.445">
               arthāt prakaraṇād vāpi yatrāpekṣyaṃ pratīyate <br />
               sāmarthyād anapekṣasya tasya vṛttiḥ prasajyate //
                <span class="ref">BVaky_3,14.445</span></p>
            
            
            <p id="BVaky_3,14.446">
               tailapākena tulye ca ghṛtapāke vivakṣite <br />
               kriyāvad api kāryāṇāṃ darśanāt pratyayo bhavet //
                <span class="ref">BVaky_3,14.446</span></p>
            
            
            <p id="BVaky_3,14.447">
               atiṅgrahaṇam evaṃ tu samāsasya nivartakam <br />
               gamanaṃ kārakasyeti ṇvuly anyasmin na saṃbhavet //
                <span class="ref">BVaky_3,14.447</span></p>
            
            
            <p id="BVaky_3,14.448">
               sarvasya parihārārthaṃ samudāyatvam āśritam <br />
               śuddhāyāḥ saṃbhavān na syāt kriyāyā brāhmaṇādiṣu //
                <span class="ref">BVaky_3,14.448</span></p>
            
            
            <p id="BVaky_3,14.449">
               upamānavivakṣāyāṃ svadharmaś ca nivartate <br />
               kriyāyā na śrutād yasmād upamānaṃ samāpyate //
                <span class="ref">BVaky_3,14.449</span></p>
            
            
            <p id="BVaky_3,14.450">
               tṛtīyo 'py āśrito bhedo dharmaḥ sādhāraṇo dvayoḥ <br />
               vyāpāravān na kṛtsnasya sāmyaṃ kṛtsnena vidyate //
                <span class="ref">BVaky_3,14.450</span></p>
            
            
            <p id="BVaky_3,14.451">
               dravye vāpi kriyāyāṃ vā nimittāt tat prakalpate <br />
               kriyāṇāṃ vidyamānatvād vṛttir na syād gavādiṣu //
                <span class="ref">BVaky_3,14.451</span></p>
            
            
            <p id="BVaky_3,14.452">
               abhāvāt kevalāyās tu tadvān arthaḥ pratīyate <br />
               pradhānāsaṃbhave yuktā lakṣaṇārthā kriyāśrutiḥ //
                <span class="ref">BVaky_3,14.452</span></p>
            
            
            <p id="BVaky_3,14.453">
               kriyāntareṣu sāpekṣāḥ kriyāśabdāḥ kriyāntare <br />
               upakārāya gṛhyante yathaiva brāhmaṇādayaḥ //
                <span class="ref">BVaky_3,14.453</span></p>
            
            
            <p id="BVaky_3,14.454">
               yathā prakarṣaḥ sarvatra nimittāntarahetukaḥ <br />
               dravyavad guṇaśabde 'pi sa nimittam apekṣate //
                <span class="ref">BVaky_3,14.454</span></p>
            
            
            <p id="BVaky_3,14.455">
               yo ya uccāryate śabdaḥ sa svarūpanibandhanaḥ <br />
               yathā tathopamāneṣu vyapekṣa na nivartate //
                <span class="ref">BVaky_3,14.455</span></p>
            
            
            <p id="BVaky_3,14.456">
               kriyāvṛttes tṛtīyāntasyaivaṃ cāsaṃbhave sati <br />
               prasiddhanyāyakaraṇo bhāṣye yujir udāhṛtaḥ //
                <span class="ref">BVaky_3,14.456</span></p>
            
            
            <p id="BVaky_3,14.457">
               antarbhūte tu karaṇe prayogo na punar bhavet <br />
               nyāyenāyuktam ity atra jīvatau prāṇakarmavat //
                <span class="ref">BVaky_3,14.457</span></p>
            
            
            <p id="BVaky_3,14.458">
               śāstrābhyāsāc ca bhedo 'yam ayuktam iti varṇyate <br />
               aśobhanam asaṃbaddham iti rūḍhir vyavasthitā //
                <span class="ref">BVaky_3,14.458</span></p>
            
            
            <p id="BVaky_3,14.459">
               vivibhaktiḥ prakṛtyarthaṃ praty upādhiḥ kathaṃ bhavet <br />
               vibhaktipariṇāme ca prakalpyaṃ viṣayāntaram //
                <span class="ref">BVaky_3,14.459</span></p>
            
            
            <p id="BVaky_3,14.460">
               vibhaktyantarayogo hi yasya tad viṣayāntare <br />
               vibhaktyantarasaṃbandhaḥ sāmarthyād anumīyate //
                <span class="ref">BVaky_3,14.460</span></p>
            
            
            <p id="BVaky_3,14.461">
               sārūpyāt tu tad evedam iti tatropacaryate <br />
               śabdāntaraṃ vibhaktyā tu yuktaṃ śāstre tad aśrutam //
                <span class="ref">BVaky_3,14.461</span></p>
            
            
            <p id="BVaky_3,14.462">
               prakṛtiś cet tṛtīyāntā tenety asmāt pratīyate <br />
               kriyeti prathamāntā sā kathaṃ bhavitum arhati //
                <span class="ref">BVaky_3,14.462</span></p>
            
            
            <p id="BVaky_3,14.463">
               kriyayeti tṛtīyā ca prayoge kasya kalpyatām <br />
               tenety asya hi saṃbandhaḥ sūtrasthena na vidyate //
                <span class="ref">BVaky_3,14.463</span></p>
            
            
            <p id="BVaky_3,14.464">
               sopaskāreṣu sūtreṣu vākyaśeṣaḥ samarthyate <br />
               tena yat tat tṛtīyāntaṃ kriyā cet seti gamyate //
                <span class="ref">BVaky_3,14.464</span></p>
            
            
            <p id="BVaky_3,14.465">
               upādheḥ kasya cid vākye prayoga upalabhyate <br />
               pratīyamānadharmānyo na kadā cit prayujyate //
                <span class="ref">BVaky_3,14.465</span></p>
            
            
            <p id="BVaky_3,14.466">
               nīlam utpalam ity atra na viśeṣye na bhedake <br />
               kaś cit taddharmavacano vākye śabdaḥ prayujyate //
                <span class="ref">BVaky_3,14.466</span></p>
            
            
            <p id="BVaky_3,14.467">
               atyantānugamāt tatra na sūtre na ca vigrahe <br />
               vibhaktipariṇāmena kiṃ cid asti prayojanam //
                <span class="ref">BVaky_3,14.467</span></p>
            
            
            <p id="BVaky_3,14.468">
               tṛtīyāntaṃ kriyety etad vigrahe na prayujyate <br />
               yathā daṇḍaḥ praharaṇaṃ krīḍāyām iti dṛśyate //
                <span class="ref">BVaky_3,14.468</span></p>
            
            
            <p id="BVaky_3,14.469">
               ghavidhau yac ca saṃjñāyām iti sūtra udāhṛtam <br />
               upādānaṃ prayogeṣu tasyātyantaṃ na vidyate //
                <span class="ref">BVaky_3,14.469</span></p>
            
            
            <p id="BVaky_3,14.470">
               yair aprayuktaiḥ saṃskāraḥ pradhāneṣu pratīyate <br />
               te bhede 'pi vibhaktīnāṃ nirdiśyanta upādhayaḥ //
                <span class="ref">BVaky_3,14.470</span></p>
            
            
            <p id="BVaky_3,14.471">
               samudāyeṣu vartante bhāvānāṃ sahacāriṇām <br />
               śabdās tat tv avivakṣāyāṃ samuccayavikalpayoḥ //
                <span class="ref">BVaky_3,14.471</span></p>
            
            
            <p id="BVaky_3,14.472">
               samuccayas tu kriyate yeṣu pratyarthavṛttiṣu <br />
               bhedādhiṣṭhānayā yogas tesāṃ bhavati saṃkhyayā //
                <span class="ref">BVaky_3,14.472</span></p>
            
            
            <p id="BVaky_3,14.473">
               sarvair viśiṣṭās tair arthair janyante sahacāribhiḥ <br />
               buddhayaḥ pratipattṝṇāṃ śabdārthāṃs tān ato viduḥ //
                <span class="ref">BVaky_3,14.473</span></p>
            
            
            <p id="BVaky_3,14.474">
               saṃsṛṣṭāḥ pratyayeṣv arthāḥ sarva evopakārinaḥ <br />
               teṣāṃ pratyayarūpeṇa sarveṣāṃ śabdavācyatā //
                <span class="ref">BVaky_3,14.474</span></p>
            
            
            <p id="BVaky_3,14.475">
               kevalānāṃ tu bhāvānāṃ na rūpam avadhāryate <br />
               anirūpitarūpeṣu teṣu śabdo na vartate //
                <span class="ref">BVaky_3,14.475</span></p>
            
            
            <p id="BVaky_3,14.476">
               pūrvaśabdaprayogāc ca samūhān na nivartate <br />
               vartate 'vayave nāpi nopāttaṃ tyajate kva cit //
                <span class="ref">BVaky_3,14.476</span></p>
            
            
            <p id="BVaky_3,14.477">
               samudāyābhidhāyi ca yadi bhedaṃ viśeṣayet <br />
               tatrātulyavibhaktitvaṃ pūrvakāyādivad bhavet //
                <span class="ref">BVaky_3,14.477</span></p>
            
            
            <p id="BVaky_3,14.478">
               samūhe ca pradeśe ca pañcālā iti dṛśyate <br />
               tathā viśeṣaṇaṃ sarva ity etad upapadyate //
                <span class="ref">BVaky_3,14.478</span></p>
            
            
            <p id="BVaky_3,14.479">
               tathārdhapippalīty atra jātyantaranivṛttaye <br />
               ardhaṃ ca pippalī ceti khande śabdaḥ pratīyate //
                <span class="ref">BVaky_3,14.479</span></p>
            
            
            <p id="BVaky_3,14.480">
               pañcālānāṃ pradeśo 'pi bhinno janapadāntarāt <br />
               tatrānyasya nivṛttyarthe śabde bhedo na gamyate //
                <span class="ref">BVaky_3,14.480</span></p>
            
            
            <p id="BVaky_3,14.481">
               prasiddhās tu viśeṣeṇa samudāye vyavasthitāḥ <br />
               pradeśe darśanaṃ teṣām arthaprakaraṇādibhiḥ //
                <span class="ref">BVaky_3,14.481</span></p>
            
            
            <p id="BVaky_3,14.482">
               yad upavyañjanaṃ jāteḥ sahacāri ca karmasu <br />
               tatra vā rūḍhasaṃbandhaṃ yat prāyeṇopalakṣitam //
                <span class="ref">BVaky_3,14.482</span></p>
            
            
            <p id="BVaky_3,14.483">
               samudāyaḥ pradeśo vety evaṃ tasminn anāśrite <br />
               arthātmany aviśeṣeṇa vartante brāhmaṇādayaḥ //
                <span class="ref">BVaky_3,14.483</span></p>
            
            
            <p id="BVaky_3,14.484">
               yaś ca tulyaśrutir dṛṣṭaḥ samudāye vyavasthitaḥ <br />
               tenopacaritaikatvaṃ pradeśe 'py upalabhyate //
                <span class="ref">BVaky_3,14.484</span></p>
            
            
            <p id="BVaky_3,14.485">
               saṃskārād upaghātād vā vṛtto 'ktaparimāṇake <br />
               tailādau jātiśabdo 'tra sāmarthyād avasīyate //
                <span class="ref">BVaky_3,14.485</span></p>
            
            
            <p id="BVaky_3,14.486">
               na jātiguṇaśabdeṣu mūrtibhedo vivakṣitaḥ <br />
               te jātiguṇasaṃbandhabhedamātranibandhanāḥ //
                <span class="ref">BVaky_3,14.486</span></p>
            
            
            <p id="BVaky_3,14.487">
               kṛṣṇādivyapadeśaś ca sarvāvayavavṛttibhiḥ <br />
               guṇais te 'py ekadeśasthāḥ paṭādīnāṃ viśeṣakāḥ //
                <span class="ref">BVaky_3,14.487</span></p>
            
            
            <p id="BVaky_3,14.488">
               paṭāvayavavṛttās tu yadā tatra paṭādayaḥ <br />
               tadā tailādivat teṣāṃ jātiśabdatvam ucyate //
                <span class="ref">BVaky_3,14.488</span></p>
            
            
            <p id="BVaky_3,14.489">
               nivṛttyarthā śrutir yeṣāṃ bhedas teṣv anapekṣitaḥ <br />
               pradeśe samudāye vā guṇo 'nyeṣāṃ nivartakaḥ //
                <span class="ref">BVaky_3,14.489</span></p>
            
            
            <p id="BVaky_3,14.490">
               brāhmaṇādhyayane tatra vartate brāhmaṇaśrutiḥ <br />
               sādṛśyaṃ tatra dṛṣṭaṃ hi kṣatriyādhyayanādibhiḥ //
                <span class="ref">BVaky_3,14.490</span></p>
            
            
            <p id="BVaky_3,14.491">
               brāhmaṇādhyayane vṛttir yadi syād brāhmaṇaśruteḥ <br />
               vaktavyaṃ kena dharmeṇa tulyatvaṃ kriyayor iti //
                <span class="ref">BVaky_3,14.491</span></p>
            
            
            <p id="BVaky_3,14.492">
               adhyetari yadā vṛttir ucyate brāhmaṇaśruteḥ <br />
               nimittatvaṃ tadopaiti kriyaivādhyetari sthitā //
                <span class="ref">BVaky_3,14.492</span></p>
            
            
            <p id="BVaky_3,14.493">
               simhaśabdena saṃbandhe gauryamātrābhidhāyinā <br />
               caitrāt ṣaṣṭhī prasajyeta yoge śattryādibhir yathā //
                <span class="ref">BVaky_3,14.493</span></p>
            
            
            <p id="BVaky_3,14.494">
               brāhmaṇāyeva dātavyaṃ vaiśyāyety evamādiṣu <br />
               saṃpradānādiyogaś ca kriyāmātre na kalpate //
                <span class="ref">BVaky_3,14.494</span></p>
            
            
            <p id="BVaky_3,14.495">
               kriyāmātrābhidhāyitvād avyayeṣu vater na ca <br />
               pāṭhaḥ kadā cit kartavyas tulyau pakṣāv ubhau yataḥ //
                <span class="ref">BVaky_3,14.495</span></p>
            
            
            <p id="BVaky_3,14.496">
               jahāti jātiṃ dravyaṃ vā tasmān nāvayave sthitaḥ <br />
               kriyāyās tu śrutir yasmāt tadvaty arthe 'vatiṣṭhate //
                <span class="ref">BVaky_3,14.496</span></p>
            
            
            <p id="BVaky_3,14.497">
               akriyāṇāṃ nivṛttyarthā, yataś cātra kriyāśrutiḥ <br />
               kriyopalakṣite tasmāt kriyāśabdaḥ pratīyate //
                <span class="ref">BVaky_3,14.497</span></p>
            
            
            <p id="BVaky_3,14.498">
               hotavyādiṣu yasmāc ca kriyānyā brāhmaṇādivat <br />
               apekṣaṇīyā śuddhe 'rthe tasmād vṛttir na kasya cit //
                <span class="ref">BVaky_3,14.498</span></p>
            
            
            <p id="BVaky_3,14.499">
               sarvaṃ vāpy ekadeśo vā yasminn āśriyate kva cit <br />
               viśeṣavṛttiṃ taṃ sarvam āhur bhede vyavasthitam //
                <span class="ref">BVaky_3,14.499</span></p>
            
            
            <p id="BVaky_3,14.500">
               samuccayo vikalpo vā prakārāḥ sarva eva vā <br />
               viśeṣā iti varṇyante sāmānyaṃ vāvikalpitam //
                <span class="ref">BVaky_3,14.500</span></p>
            
            
            <p id="BVaky_3,14.501">
               na hi brāhmaṇa ity atra bhedaḥ kaś cid apāśritaḥ <br />
               apākṛto vā tenāyaṃ samudāye vyavasthitaḥ //
                <span class="ref">BVaky_3,14.501</span></p>
            
            
            <p id="BVaky_3,14.502">
               kriyā tv āśrīyate yasmin sa bhedo 'dhyavasīyate <br />
               tathānyathā sarvathā cety aprayoge na vidyate //
                <span class="ref">BVaky_3,14.502</span></p>
            
            
            <p id="BVaky_3,14.503">
               upamāne kriyāvṛttim upameye kriyāśrutiḥ <br />
               pratyāyayantī bhedasya karotīva padārthatām //
                <span class="ref">BVaky_3,14.503</span></p>
            
            
            <p id="BVaky_3,14.504">
               vyāpāreṇaiva sādṛśye vyāpārasya vivakṣite <br />
               kriyāvadvacanāc chabdāt pratyayaḥ pratipādyate //
                <span class="ref">BVaky_3,14.504</span></p>
            
            
            <p id="BVaky_3,14.505">
               kriyāvato 'pi sādṛśye vaktum iṣṭe kriyāvatā <br />
               adhyetā brāhmaṇa iva pratyayo na nivartate //
                <span class="ref">BVaky_3,14.505</span></p>
            
            
            <p id="BVaky_3,14.506">
               adhīte tulya ity evaṃ puṃlliṅgena viśeṣaṇam <br />
               kriyāvati kriyāyāṃ tu tulyaśabde napuṃsakam //
                <span class="ref">BVaky_3,14.506</span></p>
            
            
            <p id="BVaky_3,14.507">
               prakṛtyarthe viśiṣṭe 'pi pratyayārthāviśeṣaṇāt <br />
               putreṇa tulyaḥ kapila iti vṛttiḥ prasajyate //
                <span class="ref">BVaky_3,14.507</span></p>
            
            
            <p id="BVaky_3,14.508">
               yāḥ putre rūḍhasaṃbandhāḥ kriyā loke vivakṣitāḥ <br />
               tābhiḥ kriyāvataḥ putrād guṇatulye vatir bhavet //
                <span class="ref">BVaky_3,14.508</span></p>
            
            
            <p id="BVaky_3,14.509">
               antarbhūtaṃ nimittaṃ ca rūḍhiśabdeṣu yady api <br />
               kriyās tu sahacāriṇyo rūḍhāḥ santi padārthavat //
                <span class="ref">BVaky_3,14.509</span></p>
            
            
            <p id="BVaky_3,14.510">
               kramaṃ tu yadi bādhitvā pratyayārthaviśeṣaṇam <br />
               pradhānānugrahāt sāmyād vibhakteś cāvatiṣṭhate //
                <span class="ref">BVaky_3,14.510</span></p>
            
            
            <p id="BVaky_3,14.511">
               prakṛter aviśiṣṭatvāt kriyātulye prasajyate <br />
               putrādau guṇaśabdebhyaḥ pūrvoktasya viparyaye //
                <span class="ref">BVaky_3,14.511</span></p>
            
            
            <p id="BVaky_3,14.512">
               sthūlena tulyo yātīti bahiraṅgā kriyāśrutiḥ <br />
               animittaṃ vates tulyaṃ yātīty atreṣyate vatiḥ //
                <span class="ref">BVaky_3,14.512</span></p>
            
            
            <p id="BVaky_3,14.513">
               dvayaṃ viśeṣyate tena yad ekatra viśeṣaṇaṃ <br />
               tulyaśabdo hi taṃ dharmam ubhayastham apekṣate //
                <span class="ref">BVaky_3,14.513</span></p>
            
            
            <p id="BVaky_3,14.514">
               ekaḥ samāno dharmaś ced upamānopameyayoḥ <br />
               tulayā saṃmitaṃ tulyam iti tatropapadyate //
                <span class="ref">BVaky_3,14.514</span></p>
            
            
            <p id="BVaky_3,14.515">
               sūtre śrutaś ca dviṣṭho 'sāv abhedena pratīyate <br />
               na ca sāmānyaśabdatvād aśrutā gamyate kriyā //
                <span class="ref">BVaky_3,14.515</span></p>
            
            
            <p id="BVaky_3,14.516">
               aśrutāś ca pratīyante nideśasthāyitādayaḥ <br />
               ye dharmā niyatās teṣāṃ putrādiṣu na vidyate //
                <span class="ref">BVaky_3,14.516</span></p>
            
            
            <p id="BVaky_3,14.517">
               anāśritakriyas tasmān na tulyo 'sti kriyāvatā <br />
               kriyāyāḥ śravaṇe sāpi kriyāvattā pratīyate //
                <span class="ref">BVaky_3,14.517</span></p>
            
            
            <p id="BVaky_3,14.518">
               dvayoḥ pratividhānāc ca jyāyastvam abhidhīyate <br />
               nityāsattvābhidhāyitvāt pratyayārthaviśeṣaṇe //
                <span class="ref">BVaky_3,14.518</span></p>
            
            
            <p id="BVaky_3,14.519">
               asattvabhūto vyāpāraḥ kevalaḥ pratyaye yataḥ <br />
               vidyate lakṣaṇārthatvaṃ nāsti tena kriyāśruteḥ //
                <span class="ref">BVaky_3,14.519</span></p>
            
            
            <p id="BVaky_3,14.520">
               kriyāvatas tu grahaṇāt prakṛtyarthaviśeṣaṇe <br />
               kriyāmātrena tulyatve siddhāsattvābhidhāyitā //
                <span class="ref">BVaky_3,14.520</span></p>
            
            
            <p id="BVaky_3,14.521">
               yadā kriyānimittaṃ tu sādṛśyaṃ syāt kriyāvatoḥ <br />
               kriyāvato 'bhidheyatvāt tadā dravyābhidhāyitā //
                <span class="ref">BVaky_3,14.521</span></p>
            
            
            <p id="BVaky_3,14.522">
               avyayeṣu vateḥ pāṭhaḥ kāryas tatra svarādivat <br />
               brāhmaṇena samo 'dhyetety atra ca pratyayo bhavet //
                <span class="ref">BVaky_3,14.522</span></p>
            
            
            <p id="BVaky_3,14.523">
               sāmānādhikaraṇyaṃ ca vatyarthenāpadiśyate <br />
               tulyam ity anyathā kalpyo vākyaśeṣo 'śruto bhavet //
                <span class="ref">BVaky_3,14.523</span></p>
            
            
            <p id="BVaky_3,14.524">
               kriyāvatoś ca sādṛśye pratyayārthaviśeṣaṇe <br />
               adhyetrā sadṛśo 'dhyetety atra nāsti vater vidhiḥ //
                <span class="ref">BVaky_3,14.524</span></p>
            
            
            <p id="BVaky_3,14.525">
               tulyārthair iti yā tasyās tṛtīyāyā na bhidyate <br />
               artho bhede 'pi sarvābhir itarābhir vibhaktibhiḥ //
                <span class="ref">BVaky_3,14.525</span></p>
            
            
            <p id="BVaky_3,14.526">
               bhojyate brāhmaṇa iva tulyaṃ bhuktaṃ dvijātinā <br />
               paśyati brāhmaṇam iva tulyaṃ vipreṇa paśyati //
                <span class="ref">BVaky_3,14.526</span></p>
            
            
            <p id="BVaky_3,14.527">
               brāhmaṇeneva vijñātaṃ tulyaṃ jñātaṃ dvijātinā <br />
               dīyatāṃ brāhmaṇāyeva tulyaṃ vipreṇa dīyatām //
                <span class="ref">BVaky_3,14.527</span></p>
            
            
            <p id="BVaky_3,14.528">
               brāhmaṇād iva vaiśyāt tvam adhīṣvādhyayanaṃ bahu <br />
               ity evamādibhir bhedas tṛtīyāyā na kaś cana //
                <span class="ref">BVaky_3,14.528</span></p>
            
            
            <p id="BVaky_3,14.529">
               tulyaṃ madhurayādhīye mātrā tulyaṃ smarāmi tām <br />
               madhurāyāś ca mātuś ca kathaṃ sādṛśyakalpanā //
                <span class="ref">BVaky_3,14.529</span></p>
            
            
            <p id="BVaky_3,14.530">
               madhurāviṣayaḥ pāṭhaḥ smaraṇaṃ mātṛkarmakam <br />
               madhurāmātṛśabdābhyām abhedenābhidhīyate //
                <span class="ref">BVaky_3,14.530</span></p>
            
            
            <p id="BVaky_3,14.531">
               uṣṭrāvayavatulyeṣu mukheṣūṣṭraśrutir yathā <br />
               vartate gṛhatulye ca prāsāde madhurāśrutiḥ //
                <span class="ref">BVaky_3,14.531</span></p>
            
            
            <p id="BVaky_3,14.532">
               yathādhyayanayoḥ sāmyam adhyetror apadiśyate <br />
               tathā kriyāgatair dharmair ucyante sādhanāśrayāḥ //
                <span class="ref">BVaky_3,14.532</span></p>
            
            
            <p id="BVaky_3,14.533">
               ivārthe yac ca vacanaṃ pūrvasūtre ca yo vidhiḥ <br />
               kriyāśabdaśrutau bhedo na kaś cid vidyate tayoḥ //
                <span class="ref">BVaky_3,14.533</span></p>
            
            
            <p id="BVaky_3,14.534">
               yady apy upādhir anyatra niyato na prayujyate <br />
               rūpābhedāt tv anirjñātā kriyātra śrūyate punaḥ //
                <span class="ref">BVaky_3,14.534</span></p>
            
            
            <p id="BVaky_3,14.535">
               yathā vyutparayaḥ pucchau kyaṅante sudurādayaḥ <br />
               saty api pratyayārthatve bhedābhāvād udāhṛtāḥ //
                <span class="ref">BVaky_3,14.535</span></p>
            
            
            <p id="BVaky_3,14.536">
               evaṃ ca sati pūrveṇa siddho 'trāpi vater vidhiḥ <br />
               niyame vābhidhāne vā bhidyate na kriyāśrutiḥ //
                <span class="ref">BVaky_3,14.536</span></p>
            
            
            <p id="BVaky_3,14.537">
               ive dravyādiviṣayaḥ pratyayaḥ punar ucyate <br />
               kriyāṇām eva sadṛśve pūrvasūtre vidhīyate //
                <span class="ref">BVaky_3,14.537</span></p>
            
            
            <p id="BVaky_3,14.538">
               madhurāyām iva gṛhā brāhmaṇasyeva pāṇḍurāḥ <br />
               ity atra dravyaguṇayoḥ pūrveṇa na vatir bhavet //
                <span class="ref">BVaky_3,14.538</span></p>
            
            
            <p id="BVaky_3,14.539">
               ārambhasyākriyārthatve nārtho yogena vidyate <br />
               ṛte kriyāyā grahaṇāt pūrvayogena sidhyati //
                <span class="ref">BVaky_3,14.539</span></p>
            
            
            <p id="BVaky_3,14.540">
               madhurāvayave vṛttir vvākhyātā madhurāśruteḥ <br />
               brāhmaṇāvayavān dantān vakṣyati brāhmaṇaśrutiḥ //
                <span class="ref">BVaky_3,14.540</span></p>
            
            
            <p id="BVaky_3,14.541">
               na kā cid ivayoge tu bāhyāt saṃbandhino <br />
               ṣaṣṭhī vidhīyate tatra pūrveṇa pratyayo bhavet //
                <span class="ref">BVaky_3,14.541</span></p>
            
            
            <p id="BVaky_3,14.542">
               ādhikyaṃ tulyaśabdena saṃbandha upajāyate <br />
               ṣaṣṭhītṛtīye tatra stas tulyaśabdo hi vācakaḥ //
                <span class="ref">BVaky_3,14.542</span></p>
            
            
            <p id="BVaky_3,14.543">
               ivaśabdaprayoge tu bāhyāt saṃbandhino vinā <br />
               nādhikyam upamāne 'sti dyotakaḥ sa prayujyate //
                <span class="ref">BVaky_3,14.543</span></p>
            
            
            <p id="BVaky_3,14.544">
               ive yo vyatireko 'tra sa prāsādādihetukaḥ <br />
               tulye tadviṣayāpekṣam ādhikyam upajāyate //
                <span class="ref">BVaky_3,14.544</span></p>
            
            
            <p id="BVaky_3,14.545">
               gavayena samo 'nadvān iti vṛttis tathā bhavet <br />
               na tv asti gaur ivety atra vyatireka ivāśrayaḥ //
                <span class="ref">BVaky_3,14.545</span></p>
            
            
            <p id="BVaky_3,14.546">
               upameyena saṃbandhāt prāk prāsādādihetuke <br />
               vyatireke vater bhāvo na tulyārthatvahetuke //
                <span class="ref">BVaky_3,14.546</span></p>
            
            
            <p id="BVaky_3,14.547">
               ivaśabdena saṃbandhe na tṛtīyā vidhīyate <br />
               prakṛtāṃ tām atas tyaktvā vibhaktyantaraṃ āśritam //
                <span class="ref">BVaky_3,14.547</span></p>
            
            
            <p id="BVaky_3,14.548">
               saptamy api na tatrāsti jñāpakārthā tu sā kṛtā <br />
               iṣṭā sā śeṣaviṣaye niyatāsu vibhaktiṣu //
                <span class="ref">BVaky_3,14.548</span></p>
            
            
            <p id="BVaky_3,14.549">
               yadi tu vyatirekeṇa viṣaye 'smin vibhaktayaḥ <br />
               pravarteraṃs tṛtīyaiva vyabhicāraṃ pradarśayet //
                <span class="ref">BVaky_3,14.549</span></p>
            
            
            <p id="BVaky_3,14.550">
               vyabhicāre tathā siddhe saptamīgrahaṇād vinā <br />
               saptamy evocyate sarvā na santy anyā vibhaktayaḥ //
                <span class="ref">BVaky_3,14.550</span></p>
            
            
            <p id="BVaky_3,14.551">
               atyantam atra viṣaye saptamyā jñāpakārthayā <br />
               bādhitā vinivarteta ṣaṣṭhī sā gṛhyate punaḥ //
                <span class="ref">BVaky_3,14.551</span></p>
            
            
            <p id="BVaky_3,14.552">
               pūrvābhyām eva yogābhyāṃ vigrahāntarakalpanāt <br />
               arhārthe 'pi vatiḥ siddhaḥ sa tv ekena nidarśyate //
                <span class="ref">BVaky_3,14.552</span></p>
            
            
            <p id="BVaky_3,14.553">
               tena tulyam iti prāpte kriyopādhiḥ prasidhyati <br />
               rājavad vartate rājety atra bhede vivakṣite //
                <span class="ref">BVaky_3,14.553</span></p>
            
            
            <p id="BVaky_3,14.554">
               rājatvena prasiddhā ye pṛthuprabhṛtayo nṛpāḥ <br />
               yudhiṣṭhirāntās te 'nyeṣām upamānaṃ mahīkṣitām //
                <span class="ref">BVaky_3,14.554</span></p>
            
            
            <p id="BVaky_3,14.555">
               siddhyasiddhikṛto bheda upamānopameyayoḥ <br />
               sarvatraiva yato 'siddhaṃ prasiddhenopamīyate //
                <span class="ref">BVaky_3,14.555</span></p>
            
            
            <p id="BVaky_3,14.556">
               rājavad rūpam asyeti rājany eva vivakṣite <br />
               akriyārthena yogena dvitīyena bhaviṣyati //
                <span class="ref">BVaky_3,14.556</span></p>
            
            
            <p id="BVaky_3,14.557">
               upamānāvivakṣāyāṃ niyamārtho 'yam ucyate <br />
               dharmo 'rhatikriyākartā tadarthaṃ vacanaṃ punaḥ //
                <span class="ref">BVaky_3,14.557</span></p>
            
            
            <p id="BVaky_3,14.558">
               kṛtahastavad ity etat prasiddheṣv eva dṛśyate <br />
               rājatvena prasiddhe ca rājñi rājavad ity api //
                <span class="ref">BVaky_3,14.558</span></p>
            
            
            <p id="BVaky_3,14.559">
               arājñi yeṣāṃ dharmāṇāṃ dṛṣṭo 'tyantam asaṃbhavaḥ <br />
               te rājani niyamyante tyajyante vyabhicāriṇaḥ //
                <span class="ref">BVaky_3,14.559</span></p>
            
            
            <p id="BVaky_3,14.560">
               arhateś ca kriyā kartrī yā tasyāṃ vatir iṣyate <br />
               rājānam arhati cchattram iti na tv evamādiṣu //
                <span class="ref">BVaky_3,14.560</span></p>
            
            
            <p id="BVaky_3,14.561">
               prayuktānāṃ hi śabdānāṃ śāstreṇānugamaḥ satām <br />
               chattrādyarthe tu vacane pratyākhyānaṃ na saṃbhavet //
                <span class="ref">BVaky_3,14.561</span></p>
            
            
            <p id="BVaky_3,14.562">
               tadarham iti nārabdhaṃ sūtraṃ vyākaraṇāntare <br />
               saṃbhavaty upamātrāpi bhedasya parikalpanāt //
                <span class="ref">BVaky_3,14.562</span></p>
            
            
            <p id="BVaky_3,14.563">
               ekasya kāryanirjñānāt siddhasya viṣayāntare <br />
               taddharmatvavivakṣāyāṃ buddhyā bhedaḥ prakalpyate //
                <span class="ref">BVaky_3,14.563</span></p>
            
            
            <p id="BVaky_3,14.564">
               sūtrārambhān na caitasmād ivaśabdasya vidyate <br />
               prayogaḥ so 'pi caitasya viṣaye vidyate vateḥ //
                <span class="ref">BVaky_3,14.564</span></p>
            
            
            <p id="BVaky_3,14.565">
               dasyuhendra ivety etad aindramantre prayujyate <br />
               anyatra dṛṣṭakarmendro yathety asmin vivakṣite //
                <span class="ref">BVaky_3,14.565</span></p>
            
            
            <p id="BVaky_3,14.566">
               pūrvām avasthām āśritya yāvasthā vyapadiśyate <br />
               sadṛśas tvaṃ tavaiveti tatraivam abhidhīyate //
                <span class="ref">BVaky_3,14.566</span></p>
            
            
            <p id="BVaky_3,14.567">
               prasiddhabhedaṃ yatrānyad upamānaṃ na vidyate <br />
               upameyasya tatrātmā svabuddhyā pravibhajyate //
                <span class="ref">BVaky_3,14.567</span></p>
            
            
            <p id="BVaky_3,14.568">
               yo 'pi svābhāviko bhedaḥ so 'pi buddhinibandhanaḥ <br />
               tenāsmin viṣaye bhinnam abhinnaṃ vā na vidyate //
                <span class="ref">BVaky_3,14.568</span></p>
            
            
            <p id="BVaky_3,14.569">
               aṅgadī kuṇḍalī ceti darśayan bhedahetubhiḥ <br />
               caitram īdṛśam ity āha buddhyavasthāparigrahāt //
                <span class="ref">BVaky_3,14.569</span></p>
            
            
            <p id="BVaky_3,14.570">
               etaiḥ śabdair yathābhūtaḥ pratyayātmopajāyate <br />
               tatpratyayānukāreṇa viṣayo 'py upapadyate //
                <span class="ref">BVaky_3,14.570</span></p>
            
            
            <p id="BVaky_3,14.571">
               buddhyavasthāvibhāgena bhedakāryaṃ pratīyate <br />
               janyanta iva śabdānām arthāḥ sarve vivakṣayā //
                <span class="ref">BVaky_3,14.571</span></p>
            
            
            <p id="BVaky_3,14.572">
               tathāvidhe 'pi bāhye 'rthe bhidyante yatra buddhayaḥ <br />
               na tatra kaś cit sādṛśyaṃ sad api pratipadyate //
                <span class="ref">BVaky_3,14.572</span></p>
            
            
            <p id="BVaky_3,14.573">
               atyantaṃ viṣaye bhinne yāvat prakhyā na bhidyate <br />
               na tāvat pratyabhijñānaṃ kasya cid vinivartate //
                <span class="ref">BVaky_3,14.573</span></p>
            
            
            <p id="BVaky_3,14.574">
               ayam eva tu sūtreṇa bhedo bhedena darśitaḥ <br />
               prasiddham api durjñānam abudhaḥ pratipadyate //
                <span class="ref">BVaky_3,14.574</span></p>
            
            
            <p id="BVaky_3,14.575">
               vaiyākaraṇavad brūte na vaiyākaraṇaḥ sadā <br />
               vaiyākaraṇavad brūṣvety ataḥ so 'py abhidhīyate //
                <span class="ref">BVaky_3,14.575</span></p>
            
            
            <p id="BVaky_3,14.576">
               ke cit pumāṃso bhāṣante strīvat puṃvac ca yoṣitaḥ <br />
               vyabhicāre svadharmo 'pi punas tenopadiśyate //
                <span class="ref">BVaky_3,14.576</span></p>
            
            
            <p id="BVaky_3,14.577">
               sadṛśas tvaṃ tavaiveti loke yad abhidhīyate <br />
               upamānāntaraṃ tatra prasaktaṃ vinivartate //
                <span class="ref">BVaky_3,14.577</span></p>
            
            
            <p id="BVaky_3,14.578">
               yuktam aupayikaṃ rājña ity arthasya nidarśane <br />
               upamānāvivakṣāyāṃ tadarham iti paṭhyate //
                <span class="ref">BVaky_3,14.578</span></p>
            
            
            <p id="BVaky_3,14.579">
               prasaktānuprasaktas tu vatiśeṣo 'bhidhīyate <br />
               upamānābhisaṃbandhād asmin vatir udāhṛtaḥ //
                <span class="ref">BVaky_3,14.579</span></p>
            
            
            <p id="BVaky_3,14.580">
               pradhānakalpanābhāve guṇaśabdasya darśanāt <br />
               upasargād vatau siddhā dhātau dhātvarthakalpanā //
                <span class="ref">BVaky_3,14.580</span></p>
            
            
            <p id="BVaky_3,14.581">
               svaṃ rūpam iti caitasminn arthasyāpi parigrahaḥ <br />
               rūpavaj jñāpitas tasmād āsanno 'rtho grahīṣyate //
                <span class="ref">BVaky_3,14.581</span></p>
            
            
            <p id="BVaky_3,14.582">
               dhātvarthenopajanitaṃ sādhanatvena sādhanam <br />
               dhātunā kṛtam ity evam asmin sūtre pratīyate //
                <span class="ref">BVaky_3,14.582</span></p>
            
            
            <p id="BVaky_3,14.583">
               yaḥ śabdaś caritārthatvād atyantaṃ na prayujyate <br />
               viṣaye 'darśanāt tatra lopas tasyābhidhīyate //
                <span class="ref">BVaky_3,14.583</span></p>
            
            
            <p id="BVaky_3,14.584">
               kriyāyāṃ sādhane dravye prādayo ye vyavasthitāḥ <br />
               tebhyaḥ sattvābhidhāyibhyo vatiḥ svārthe vidhīyate //
                <span class="ref">BVaky_3,14.584</span></p>
            
            
            <p id="BVaky_3,14.585">
               pratyayena vinā prādis tatrārthe na prayujyate <br />
               bhedena tu samākhyāne vibhāgaḥ parikalpitaḥ //
                <span class="ref">BVaky_3,14.585</span></p>
            
            
            <p id="BVaky_3,14.586">
               anaṅgīkṛtasattvaṃ tu yadi gṛhyeta sādhanam <br />
               vibhaktibhir niyogaḥ syād yathaiva tasilādiṣu //
                <span class="ref">BVaky_3,14.586</span></p>
            
            
            <p id="BVaky_3,14.587">
               pāṭhād yair avibhaktitvaṃ vatyanteṣv anugamyate <br />
               teṣām udvata ity atra vaktavyā savibhaktitā //
                <span class="ref">BVaky_3,14.587</span></p>
            
            
            <p id="BVaky_3,14.588">
               vatyarthaṃ nāvagāhete puṃvad ity asya darśanāt <br />
               nañsnañāv apavādasya bādhakaṃ tan nipātanam //
                <span class="ref">BVaky_3,14.588</span></p>
            
            
            <p id="BVaky_3,14.589">
               etam utkrāmato nūnaṃ vatyarthaṃ nañsnañāv iti <br />
               tayoḥ pravṛttāv utsargo bādhanān nopapadyate //
                <span class="ref">BVaky_3,14.589</span></p>
            
            
            <p id="BVaky_3,14.590">
               nañsnañau vihitau yena sa yogo nāvagāhate <br />
               vatiprakaraṇaṃ tad dhi liṅgam evaṃ samarthyate //
                <span class="ref">BVaky_3,14.590</span></p>
            
            
            <p id="BVaky_3,14.591">
               abhedenopamānasya bhinnārthopanipātitā <br />
               ūhas tathopamānānām aṅgavan nopalabhyate //
                <span class="ref">BVaky_3,14.591</span></p>
            
            
            <p id="BVaky_3,14.592">
               gāvedhuke carau dṛṣṭā govikartākṣavāpayoḥ <br />
               paśū rudra iva hy etāv ity ekavacanaśrutiḥ //
                <span class="ref">BVaky_3,14.592</span></p>
            
            
            <p id="BVaky_3,14.593">
               upamānasya bhedāc ca bahuṣu syād año vidhiḥ <br />
               kāśyapā iti lopaḥ syāt tathā pratikṛtiṣv api //
                <span class="ref">BVaky_3,14.593</span></p>
            
            
            <p id="BVaky_3,14.594">
               evaṃ tu yuktavadbhāvād atraikavacanaṃ bhavet <br />
               lum manuṣye tathoktaṃ syāl liṅgasyaikasya siddhaye //
                <span class="ref">BVaky_3,14.594</span></p>
            
            
            <p id="BVaky_3,14.595">
               upameyeṣu bhinneṣu kiṃ cid ekaṃ pravartate <br />
               pratyayasya vidhau tatra nityaṃ yuktavad iṣyate //
                <span class="ref">BVaky_3,14.595</span></p>
            
            
            <p id="BVaky_3,14.596">
               yadā pratyupameyaṃ tu tad ekaikam avasthitam <br />
               tadā bāhyārthabhedena taddhitāntaṃ pracīyate //
                <span class="ref">BVaky_3,14.596</span></p>
            
            
            <p id="BVaky_3,14.597">
               yathā samūhapracaye dvigūnāṃ bhinnasaṃkhyatā <br />
               pañcapūlyādiṣu tathā lubantapracayo bhavet //
                <span class="ref">BVaky_3,14.597</span></p>
            
            
            <p id="BVaky_3,14.598">
               pracaye bhidyamāne tu saṃkhyā pūleṣu bhidyate <br />
               arthabhedo lubanteṣu naivaṃ kaś cana dṛśyate //
                <span class="ref">BVaky_3,14.598</span></p>
            
            
            <p id="BVaky_3,14.599">
               yeṣūpameyavacanaḥ śabdo 'nyo na prayujyate <br />
               upamānasya tatrānyaiḥ saṃkhyāyā bheda iṣyate //
                <span class="ref">BVaky_3,14.599</span></p>
            
            
            <p id="BVaky_3,14.600">
               yathā guḍatilādīnāṃ prayogād ekasaṃkhyatā <br />
               pākāder aprayoge tu bhinnā saṃkhyābhidhīyate //
                <span class="ref">BVaky_3,14.600</span></p>
            
            
            <p id="BVaky_3,14.601">
               yaḥ saṃbandhigato bhedaḥ sa prayoge pratīyate <br />
               saṃbandhinām ato bheda upameye na gamyate //
                <span class="ref">BVaky_3,14.601</span></p>
            
            
            <p id="BVaky_3,14.602">
               tasmāt sāmānyaśabdatvaprasaṅgavinivṛttaye <br />
               upameyagato bheda upamāneṣu dṛśyate //
                <span class="ref">BVaky_3,14.602</span></p>
            
            
            <p id="BVaky_3,14.603">
               upamānaṃ samastānām abhinnam śrūyate kva cit <br />
               bhinnānām upameyanām ekaikam vopamīyate //
                <span class="ref">BVaky_3,14.603</span></p>
            
            
            <p id="BVaky_3,14.604">
               yathā garuḍa ity etad vyūhāpekṣaṃ prayujyate <br />
               ekena yatra sādṛśyaṃ vainateyena hastinām //
                <span class="ref">BVaky_3,14.604</span></p>
            
            
            <p id="BVaky_3,14.605">
               ekasyāpi pratīyeta bhinnā pratikṛtiḥ saha <br />
               kāśyapasyeti tenāyaṃ pratyekam avatiṣṭhate //
                <span class="ref">BVaky_3,14.605</span></p>
            
            
            <p id="BVaky_3,14.606">
               meghāḥ śaila ivety ukte samastānāṃ pratīyate <br />
               sādṛśyam giriṇaikena pratyekaṃ tena bhidyate //
                <span class="ref">BVaky_3,14.606</span></p>
            
            
            <p id="BVaky_3,14.607">
               chāpekṣā tadviṣayatā vidheyatvān na gamyate <br />
               kākatālīyam ity atra prasiddham hy upalakṣaṇam //
                <span class="ref">BVaky_3,14.607</span></p>
            
            
            <p id="BVaky_3,14.608">
               rājāśvādiś ca viṣayaḥ syād anyo vety aniścitam <br />
               tena cchasya vidhānāt prāg vyapadeśo na vidyate //
                <span class="ref">BVaky_3,14.608</span></p>
            
            
            <p id="BVaky_3,14.609">
               dvayor ivārthayor atra nimittatvaṃ pratīyate <br />
               ekenāvayavo yuktaḥ pratyayo 'nyena yujyate //
                <span class="ref">BVaky_3,14.609</span></p>
            
            
            <p id="BVaky_3,14.610">
               caitrasya tatrāgamanaṃ kākasyāgamanaṃ yathā <br />
               dasyor abhinipātas tu tālasya patanaṃ yathā //
                <span class="ref">BVaky_3,14.610</span></p>
            
            
            <p id="BVaky_3,14.611">
               saṃnipāte tayor yānyā kriyā tatropajāyate <br />
               vadhādir upameye 'rthe tayā chavidhir iṣyate //
                <span class="ref">BVaky_3,14.611</span></p>
            
            
            <p id="BVaky_3,14.612">
               kriyāyāṃ samavetāyāṃ dravyaśabdo 'vatiṣṭhate <br />
               pātāgamanayoḥ kākatālaśabdau tathā sthitau //
                <span class="ref">BVaky_3,14.612</span></p>
            
            
            <p id="BVaky_3,14.613">
               yad anvākhyāyakaṃ vākyaṃ tad evaṃ parikalpyate <br />
               prayogavākvaṃ yal loke tad evaṃ na prayujyate //
                <span class="ref">BVaky_3,14.613</span></p>
            
            
            <p id="BVaky_3,14.614">
               yayor atarkitā prāptir dṛśyate kākatālavat <br />
               tayoḥ samāsaprakṛter vṛttir abhyupagamyate //
                <span class="ref">BVaky_3,14.614</span></p>
            
            
            <p id="BVaky_3,14.615">
               kākasya tālena yathā vadho yasya tu dasyunā <br />
               tatra citrīkṛte 'nyasminn upameye cha iṣyate //
                <span class="ref">BVaky_3,14.615</span></p>
            
            
            <p id="BVaky_3,14.616">
               cañcatprakāraś cañcatko bṛhatka iti cāpare <br />
               maṇimaḍḍūkakhadyotān sādṛśvena pracakṣate //
                <span class="ref">BVaky_3,14.616</span></p>
            
            
            <p id="BVaky_3,14.617">
               tatronmeṣanimeṣābhyāṃ khadyota upamīyate <br />
               śvāsaprabandhair maṇḍūkaḥ spandamānaprabho maṇiḥ //
                <span class="ref">BVaky_3,14.617</span></p>
            
            
            <p id="BVaky_3,14.618">
               pravikāsiprabho 'lpo 'pi mahān ya upalabhyate <br />
               bṛhatka iti tatraiṣa maṇau śabdaḥ prayujyate //
                <span class="ref">BVaky_3,14.618</span></p>
            
            
            <p id="BVaky_3,14.619">
               sādṛśyam eva sarvatra prakāraḥ kaiś cid iṣyate <br />
               bhede 'pi tu prakārākhyā kaiś cid abhyupagamyate //
                <span class="ref">BVaky_3,14.619</span></p>
            
            
            <p id="BVaky_3,14.620">
               prakāravacanaḥ kaś cit prakāravati saṃsthitaḥ <br />
               prakāramātre vartitvā kaś cit tadvati vartate //
                <span class="ref">BVaky_3,14.620</span></p>
            
            
            <p id="BVaky_3,14.621">
               sādṛśyagrahaṇaṃ sūtre sadṛśasyopalakṣaṇam <br />
               tulyayor avyayībhāve sahaśabdo 'bhidhāyakaḥ //
                <span class="ref">BVaky_3,14.621</span></p>
            
            
            <p id="BVaky_3,14.622">
               vipsāsādṛśyayor vṛttir yā yathārthābhidhāyinaḥ <br />
               sa cāyam avyayībhāve bhedo bhedena darśitaḥ //
                <span class="ref">BVaky_3,14.622</span></p>
            
            
            <p id="BVaky_3,14.623">
               sādṛśyaṃ yogyatā kaiś cid anāv abhyupagamyate <br />
               yat tu mūrtigataṃ sāmyaṃ tat sahenābhidhīyate //
                <span class="ref">BVaky_3,14.623</span></p>
            
            
            <p id="BVaky_3,14.624">
               itthaṃbhāve 'pi sādṛśyaṃ buddhyavasthānibandhanam <br />
               grahaṇe bhedamātrasya tatrānyaivābhidhīyate //
                <span class="ref">BVaky_3,14.624</span></p>
            
            
            <p id="BVaky_3,14.625">
               gaur vāhīka iti dvitve sādṛśyaṃ pratyudāhṛtam <br />
               śuklādau sati niṣpanne vāhīko na dvir ucyate //
                <span class="ref">BVaky_3,14.625</span></p>
            </div>
         
         
         <p>iti bhartṛharikṛtaṃ vākyapadīyam samāptam</p>
         
         </div>
   </body>
</html>